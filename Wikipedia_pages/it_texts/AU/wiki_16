{"id": "3411241", "revid": "767487", "url": "https://it.wikipedia.org/wiki?curid=3411241", "title": "Evelyn Ay Sempier", "text": " \u00c8 stata l'unica Miss Illinois a vincere il titolo di Miss America.\nBiografia.\nDi origini tedesche, nell'arco di pochi anni Evelyn Ay Margaret vinse numerosi titoli in vari concorsi di bellezza. Nel 1950 vinse il titolo di Miss Ephrata Fair and Tobacco Queen of Lancaster County, in Pennsylvania. Nel 1951, dopo il diploma ottenne il titolo di Miss Pennsylvania AMVET ed il titolo di Miss National AMVET nel 1952, oltre che quello di Miss Pennsylvania nel 1953. Proprio in qualit\u00e0 di Miss Pennsylvania, la Sempier fu eletta Miss America 1954. L'edizione del concorso vinta dalla Sampier fu l'ultima a non essere trasmesso in televisione, prima che l'evento diventasse una trasmissione televisiva.\nDopo l'anno di regno, la modella rimase attiva nell'organizzazione del concorso per diversi anni, occupandosi della selezione delle concorrenti delle selezioni regionali del concorso. Fu anche la testimonial della Nash Motors nella promozione della prima automobile commercializzata specificatamente per le donne.\nNel 1954 Evelyn Ay Sampier spos\u00f2 Carl G. Sempier, un veterano della marina ed imprenditore, da cui ebbe due figli. Carl G. Sempier mor\u00ec nel 2007, e lei lo segu\u00ec il 18 ottobre 2008, per un Cancro del colon-retto. She has been the only Miss Pennsylvania to win the national pageant."}
{"id": "3411242", "revid": "223320", "url": "https://it.wikipedia.org/wiki?curid=3411242", "title": "Evelyn Margaret Ay", "text": ""}
{"id": "3411243", "revid": "287204", "url": "https://it.wikipedia.org/wiki?curid=3411243", "title": "Ladislav Novak", "text": ""}
{"id": "3411245", "revid": "767487", "url": "https://it.wikipedia.org/wiki?curid=3411245", "title": "Endgame (Rise Against)", "text": "Endgame \u00e8 il sesto album in studio del gruppo musicale statunitense Rise Against. Prodotto da Bill Stevenson, \u00e8 stato pubblicato il 15 marzo 2011. I Rise Against iniziarono la lavorazione del disco nel settembre 2010, dopo aver completato il tour del precedente album, \"Appeal to Reason\", a met\u00e0 del 2010. Il primo singolo estratto dall'album, \"Help Is on the Way\", ha debuttato sulle stazioni radio californiane KROQ e KKDO il 17 gennaio 2011, ed \u00e8 stato pubblicato sulla pagina di MySpace il 25 gennaio 2011.\nProduzione.\nDopo il successo del quinto album in studio della band, \"Appeal to Reason\", e il conseguente tour, i Rise Against iniziano le registrazioni del sesto album nella Camera di brillamento a Fort Collins, in Colorado. Lo stesso studio in cui sono stati registrati tutti i loro album, ad eccezione di \"The Unraveling\" e \"Siren Song of the Counter Culture\". I Rise Against finiscono le registrazioni nel gennaio 2011.\nL'album tratta argomenti come \"la fine dell'umanit\u00e0 come la conosciamo\", vengono narrati eventi come l'Uragano Katrina o il disastro ambientale della piattaforma petrolifera \"Deepwater Horizon\". Secondo Tim McIlrath, anche se i testi delle canzoni trattano argomenti truci, assumono un atteggiamento positivo."}
{"id": "3411253", "revid": "767487", "url": "https://it.wikipedia.org/wiki?curid=3411253", "title": "Xiao Tang", "text": " Xiao Tang in precedenza aveva vinto il titolo di Miss Mondo Cina in qualit\u00e0 di Miss Mondo Pechino il 17 settembre 2010. In qualit\u00e0 di rappresentante della Cina, Xiao Tang aveva partecipato a Miss Universo. Al momento dell'incoronazione, la modella cinese si era appena laureata in linguistica."}
{"id": "3411261", "revid": "22356", "url": "https://it.wikipedia.org/wiki?curid=3411261", "title": "Cumnoria", "text": ""}
{"id": "3411269", "revid": "287204", "url": "https://it.wikipedia.org/wiki?curid=3411269", "title": "HidroAys\u00e9n", "text": "HidroAys\u00e9n \u00e8 un consorzio formato dai gruppi ENDESA, oggi controllata da Enel, e Colb\u00fan per costruire cinque centrali idroelettriche sui fiumi Pascua e Baker nella regione Ays\u00e9n, nella Patagonia cilena. La potenza totale generata dalle centrali superer\u00e0 i 2,750 MW, se dovessero essere costruite.\nIl progetto HidroAys\u00e9n si basa sui diritti di sfruttamento dell'acqua che le compagnie acquisirono prima della privatizzazione durante la dittatura militare di Augusto Pinochet. Le dighe saranno costruite inizialmente sui fiumi Pascua e Baker, ma sono state proposte dighe addizionali su alcuni fiumi precedentemente intoccati dell'area, incluso il Futaleuf\u00fa. L'energia sar\u00e0 trasportata 2300\u00a0km pi\u00f9 a nord, con una linea di trasmissione ad alta tensione che attraverserebbe quattro parchi nazionali, otto riserve forestali nazionali, sedici siti prioritari per la conservazione della biodiversit\u00e0, tre zone turistiche di interesse nazionale, ventisei zone umide. Il progetto coinvolger\u00e0 sessantasei comuni e nove regioni. Il 37% dell'energia prodotta sar\u00e0 utilizzata dall'industria mineraria.\nIl costo del progetto \u00e8 stimato intorno ai 3,2 miliardi di dollari per le sole dighe, e fino a un totale di 7 miliardi di dollari includendo la linea di trasmissione.\nOrganizzazioni ambientaliste locali, nazionali e internazionali si oppongono al progetto, sostenendo che sar\u00e0 distrutto il patrimonio naturale dell'area e che il progetto comporter\u00e0 un ingente aumento del costo dell'energia per i consumatori cileni. Un altro punto sollevato riguarda la geografia della regione, la attivit\u00e0 sismica naturale e le inondazioni periodiche con l'argomentazione che gli studi di impatto ambientale allegati al progetto sarebbero carenti."}
{"id": "3411270", "revid": "767487", "url": "https://it.wikipedia.org/wiki?curid=3411270", "title": "Air Force Ones", "text": "Air Force Ones \u00e8 un brano musicale del rapper statunitense Nelly, pubblicato come secondo singolo estratto dall'album \"Nellyville\" il 7 novembre 2002. Il brano figura il featuring dei rapper Kyjuan, Ali e Murphy Lee."}
{"id": "3411272", "revid": "767487", "url": "https://it.wikipedia.org/wiki?curid=3411272", "title": "Isak Scheel", "text": "Carriera.\nClub.\nSogndal.\nScheel inizi\u00f2 la carriera professionistica con la maglia del Sogndal. Debutt\u00f2 ufficialmente in prima squadra l'11 aprile 2010, sostituendo Espen Olsen nel successo per 0-1 in casa dell'Alta. Al termine della stagione, la squadra raggiunse la promozione nell'Eliteserien. Il 20 marzo 2011, cos\u00ec, esord\u00ec nella massima divisione norvegese: fu titolare nella sconfitta per 2-1 in casa dello Str\u00f8msgodset.\nLillestr\u00f8m e B\u00e6rum.\nIl 10 novembre 2011 fu reso noto il suo passaggio al Lillestr\u00f8m, a partire dal 1\u00ba gennaio successivo. Il primo incontro con questa casacca fu datato 20 maggio 2012, schierato titolare nel successo per 1-0 contro la sua ex squadra del Sogndal. Il 1\u00ba agosto, a causa del poco spazio, fu ceduto in prestito al B\u00e6rum, fino alla conclusione della stagione.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2014.\""}
{"id": "3411278", "revid": "767487", "url": "https://it.wikipedia.org/wiki?curid=3411278", "title": "Moto Racer", "text": "Moto Racer \u00e8 un videogioco di motociclismo sviluppato dalla Delphine Software International e pubblicato dalla Electronic Arts per PlayStation e PC nel 1997.\n\u00c8 stato seguito da \"Moto Racer 2\"."}
{"id": "3411280", "revid": "767487", "url": "https://it.wikipedia.org/wiki?curid=3411280", "title": "Batter Up", "text": "Batter Up \u00e8 un brano musicale del rapper statunitense Nelly, pubblicato come quarto ed ultimo singolo estratto dall'album \"Country Grammar\" l'11 settembre 2001. Il brano utilizza un campionamento della sigla della sitcom \"I Jefferson\". Nel video musicale prodotto per \"Batter Up\", fa un'apparizione cameo proprio Sherman Hemsley, attore protagonista della serie."}
{"id": "3411289", "revid": "767487", "url": "https://it.wikipedia.org/wiki?curid=3411289", "title": "Ride wit Me", "text": "Ride wit Me \u00e8 un brano musicale del rapper statunitense Nelly, pubblicato come terzo singolo estratto dall'album \"Country Grammar\" il 24 aprile 2001. Il brano figura il featuring del gruppo St. Lunatics."}
{"id": "3411291", "revid": "1310927", "url": "https://it.wikipedia.org/wiki?curid=3411291", "title": "Daniel Bamberg", "text": "Carriera.\nClub.\nBamberg ha iniziato la carriera nel suo paese natio: ha vestito le maglie di Portuguesa e Fortaleza. Si \u00e8 trasferito poi agli svedesi del GAIS, prima di tornare in patria per giocare con l'ABC.\n\u00c8 tornato poi in Svezia, stavolta per giocare nell'IFK Norrk\u00f6ping. Per questa squadra, ha debuttato nell'Allsvenskan il 30 marzo 2008, giocando titolare nella sconfitta casalinga per 1-2 contro il Djurg\u00e5rden.\nIl 9 febbraio 2011 \u00e8 stato reso noto il trasferimento del calciatore all'Haugesund. Ha esordito nell'Eliteserien il 20 marzo, schierato titolare nella sconfitta per 2-0 sul campo del Troms\u00f8. Il 13 giugno ha segnato la prima rete, nel successo per 2-0 sul Viking.\nIl 31 gennaio 2012 \u00e8 stato ufficializzato il suo passaggio all'\u00d6rebro. Il 30 marzo 2013 \u00e8 tornato ufficialmente all'Haugesund.\nIl 22 febbraio 2016, libero da vincoli contrattuali, si \u00e8 accordato con gli islandesi del Brei\u00f0ablik."}
{"id": "3411294", "revid": "125194325", "url": "https://it.wikipedia.org/wiki?curid=3411294", "title": "Fontana delle Anfore", "text": "La fontana delle Anfore \u00e8 una fontana sita in piazza Testaccio, nell'omonimo rione di Roma.\nStoria.\nFu realizzata dall'architetto Pietro Lombardi, vincitore dell'apposito concorso pubblico, nel 1927, pochi anni dopo l'istituzione ufficiale di Testaccio come rione.\nLa fontana fu inaugurata il 26 ottobre 1927. La destinazione originaria era il centro di piazza Mastro Giorgio, poi divenuta piazza Testaccio, ma per problemi strutturali legati alla stabilit\u00e0 del terreno, che richiedeva interventi di consolidamento, nel 1935 venne trasferita in un'area utilizzata anche come spartitraffico di piazza dell'Emporio, all'estremit\u00e0 settentrionale del rione Testaccio e al suo posto venne poi collocato il mercato rionale. Nel settembre 2014 sono iniziati i lavori per la ricollocazione della fontana nella sua posizione originaria, a piazza Testaccio Al termine dei lavori di restauro, il cui costo complessivo \u00e8 stato di euro, \u00e8 stata inaugurata la ricollocazione della fontana nella sua destinazione originaria il giorno 24 gennaio 2015.\nDescrizione.\nLa fontana \u00e8 posta al centro di piazza Testaccio ed \u00e8 stata realizzata interamente in travertino. La scelta del motivo dell'anfora, molto innovativa nel suo coniugare eleganza e praticit\u00e0, \u00e8 da ricercare nel simbolo stesso del rione, che a sua volta affonda le radici nella storia antica dell'area; gi\u00e0 dal II secolo a.C., infatti, sulla riva sinistra del Tevere si trovavano i magazzini di deposito delle anfore di terracotta contenenti le forniture di vino e olio destinate a Roma, che viaggiavano principalmente per via fluviale. I recipienti per l'olio, in particolare, per legge non potevano essere riutilizzati, ed andavano quindi distrutti una volta svuotati. Col passare degli anni i cocci (\"testae\" in latino) ammassati sul terreno retrostante i magazzini arrivarono a formare una collina alta fino a 35 metri, che fin dal Medioevo venne chiamata \"Testaccio\".\nAl centro di una piattaforma circolare posta in cima a sette gradini, si trova un elemento vagamente conico composto da un ammasso di anfore addossate le une alle altre. Alla base della struttura l'acqua si riversa in quattro vasche rettangolari poste a croce rispetto al nucleo centrale, contro il quale appoggiano uno dei lati corti, che si unisce all'elemento di centro con una voluta ornata da una testa di montone e dallo stemma cittadino. Lo spazio della piattaforma tra i bracci della croce \u00e8 lasciato libero, tranne che agli angoli tra i bracci stessi, occupati da quattro piccole vaschette. L'intera fontana \u00e8 circondata da dodici colonnine in pietra, poste su diversi livelli, due in corrispondenza della parte esterna di ciascuna vasca rettangolare e una per ogni vaschetta interna angolare.\nMa l'originalit\u00e0 dell'opera non era dovuta esclusivamente alla forma; infatti sull'altro lato corto delle vasche rettangolari, rivolta verso l'esterno della composizione, si trovava un'ulteriore anfora in bassorilievo, dalla cui \"pancia\" usciva una cannula con funzione di \"fontanella\" dalla quale fosse possibile bere. Si trattava del primo caso di composizione integrata fontana ornamentale-abbeveratoio. Qualche tentativo precedente in realt\u00e0 era stato azzardato, come la fontana di piazza Santa Maria Maggiore o quella di piazza Scossacavalli, poi trasferita in piazza Sant'Andrea della Valle, ma non si era mai risolto in una fusione cos\u00ec netta dei due elementi, limitandosi a porre una fontanella pubblica accanto a quella ornamentale, magari inglobata nell'altra, ma sempre come corpo aggiuntivo non inserito nel disegno principale."}
{"id": "3411306", "revid": "762947", "url": "https://it.wikipedia.org/wiki?curid=3411306", "title": "Jennifer Ehle", "text": "Biografia.\nNata a Winston-Salem nella Carolina del Nord, figlia unica dall'attrice inglese Rosemary Harris e dall'autore americano John Ehle, la Ehle ha debuttato sul palcoscenico da bambina in un revival di Broadway del 1973 di \"Un tram che si chiama Desiderio\", in cui sua madre interpretava Blanche Dubois. Ha trascorso la sua infanzia tra il Regno Unito e gli Stati Uniti, frequentando 18 scuole diverse inclusa la Interlochen Arts Academy. La sua formazione teatrale si \u00e8 divisa tra la North Carolina School of the Arts e la Central School of Speech and Drama di Londra.\nNel 1992, Peter Hall l'ha lanciata nel ruolo di Calypso in un adattamento televisivo del romanzo di Mary Wesley \"The Camomile Lawn\", in cui lei e la madre hanno interpretato lo stesso personaggio in et\u00e0 diverse. Questa storia, prodotta dall'emittente Channel 4 \u00e8 una miniserie televisiva in cinque parti in cui si narrano la vita e gli amori di una famiglia di cugini dal 1939 ad oggi. Le due in seguito hanno interpretato nuovamente lo stesso personaggio in et\u00e0 diverse nel film di Istv\u00e1n Szab\u00f3 del 1999 \"Sunshine\" con il personaggio di Valerie.\nLa sua interpretazione di Elizabeth Bennet nell'adattamento televisivo del 1995 della BBC, con la collaborazione della Arts &amp; Entertainment Network, del classico di Jane Austen \"Orgoglio e pregiudizio\" le ha fatto guadagnare un British Academy of Film and Television Arts (BAFTA) come miglior attrice televisiva. Dopo un periodo con la Royal Shakespeare Company, ha ottenuto il suo primo grande ruolo nel film Paradise Road. \nHa portato avanti la sua carriera sia a teatro che al cinema. Nel 2000, ha riscosso un ulteriore successo di critica a Broadway nel ruolo di Annie ne \"La cosa reale\" di Tom Stoppard, vincendo sia un \"Theatre World Award\" che il Tony Award alla miglior attrice protagonista in uno spettacolo. Anche la madre \u00e8 stata nominata per lo stesso premio quell'anno per \"Waiting in the Wings\". Dopo un'interruzione, \u00e8 tornata sul palcoscenico nel 2005 in Scandalo a Filadelfia all'Old Vic al fianco di Kevin Spacey. L'anno successivo, ha interpretato Lady Macbeth in \"Macbeth\". Nel 2007 ha vinto il secondo premio Tony per l'interpretazione di tre personaggi nel trittico di Stoppard \"The Coast of Utopia\", in scena da ottobre 2006 a maggio 2007.\nAl cinema ha recitato in \"Before the Rains\", una co-produzione India-USA diretta da Santosh Sivan, e in \"Pride and Glory - Il prezzo dell'onore\" con Edward Norton e Colin Farrell. Nel 2008, ha recitato in un telefilm della CBS, \"The Russell Girl\". Nel mese di agosto del 2009, fu annunciato che la Ehle avrebbe interpretato il personaggio di Catelyn Stark nell'episodio pilota della HBO Il Trono di Spade, un adattamento di \"Cronache del ghiaccio e del fuoco\" di George R. R. Martin, una serie di romanzi fantasy epici, ma, nel 2010, \u00e8 stato annunciato che sarebbe stata sostituita dall'attrice irlandese Michelle Fairley. Nel 2010, la Ehle ha recitato a fianco di John Lithgow nella produzione di \"Mr.&amp; Mrs. Fitch\" presentato dalla compagnia teatrale britannica Second Stage Theatre. Nel 2010 ha interpretato Myrtle Logue, moglie del terapeuta di Giorgio VI, Lionel Logue, nel film Il discorso del re. Giorgio VI \u00e8 interpretato dal suo co-protagonista in \"Orgoglio e Pregiudizio\", Colin Firth. Tra il 2011 e il 2012 ha recitato nella serie TV della CBS \"A Gifted Man\".\nVita privata.\nDurante le riprese di \"Orgoglio e pregiudizio\", la Ehle inizi\u00f2 una breve relazione con il co-interprete Colin Firth. Ha sposato lo scrittore Michael Scott Ryan nel dicembre 2001 da cui ha avuto due figli, un maschio, George, nato nel 2003 e una femmina, Talulah, nata nel 2009. Attualmente risiedono nella zona settentrionale di New York\nPremi e riconoscimenti.\nPremi\nNomination\nDoppiatrici italiane.\nNelle versioni in italiano dei suoi lavori, Jennifer Ehle \u00e8 stata doppiata da:"}
{"id": "3411315", "revid": "129019", "url": "https://it.wikipedia.org/wiki?curid=3411315", "title": "Joan Rubi\u00f3", "text": "Biografia.\nFu allievo e collaboratore di Antoni Gaud\u00ed con il quale collabor\u00f2 al cantiere della Sagrada Fam\u00edlia, della Casa Batll\u00f3, della Casa Calvet, del Parco G\u00fcell e della Cattedrale di Maiorca. Nell'esperienza della Colonia G\u00fcell costru\u00ec la sede con Cooperativa (con Francesc Berenguer, 1900) e diverse case di abitazione, come la \"Ca l'Ordal\" (1894), la Casa Golferichs a Barcellona (1901) e la \"Ca l'Espinal\" (1900) nella Colonia G\u00fcell."}
{"id": "3411319", "revid": "1305772", "url": "https://it.wikipedia.org/wiki?curid=3411319", "title": "Power Spikes", "text": "Power Spikes, distribuito in Giappone con il titolo , \u00e8 un videogioco sportivo di pallavolo sviluppato e pubblicato nel 1991 dalla Video System.\nEsisteva anche un bootleg della italiana Playmark con il nome 1991 Spikes e tradotto in italiano.\n\u00c8 il seguito del celebre \"Super Volleyball\", videogioco arcade di successo pubblicato nel 1989 e caratterizzato da una simulazione della pallavolo con vista laterale e scorrimento orizzontale.\nModalit\u00e0 di gioco.\n\"Power Spikes\" conserva tutte le caratteristiche di \"Super Volleyball\" e apporta delle migliorie.\nA dispetto del predecessore in \"Power Spikes\" si utilizza un solo pulsante, compreso il fondamentale del muro che in precedenza si richiamava con un secondo pulsante.\nGrafica e fluidit\u00e0 degli sprite sono stati migliorati notevolmente e sono stati eliminati alcuni limiti di giocabilit\u00e0: \u00e8 infatti stata aggiunta la possibilit\u00e0 di rincorrere una palla lunga oltre la linea di fine campo.\n\u00c8 stato aggiunto un nuovo servizio speciale nel quale la palla sparisce per poi riapparire.\nIl giocatore in tutte le gare ad eccezione della finale \u00e8 aiutato da un cursore a forma di freccia blu che indica in che zona lo schiacciatore avversario sta attaccando.\nLe versioni del gioco arcade sono sostanzialmente due (il gruppo delle versioni asiatiche per Giappone, Corea del Sud e Cina e la versione per l'occidente) e si differenziano tra loro per la modalit\u00e0 di scelta della squadra: infatti nelle versioni asiatiche del gioco l'utente pu\u00f2 immedesimarsi solamente nella nazionale del paese per il quale il porting \u00e8 stato realizzato, ma con una scelta tra squadra maschile e squadra femminile; nella versione occidentale si prende parte al campionato maschile ma con una scelta di ben nove squadre nazionali, scelte probabilmente per l'impatto dei videogiochi giapponesi in quei paesi, in quanto \u00e8 possibile selezionare nazionali di paesi che non vantano una grande tradizione nella pallavolo o addirittura nazionali al tempo inesistenti, come quella britannica; nelle versioni orientali se si gioca con la modalit\u00e0 a due giocatori si pu\u00f2 scegliere fra tre differenti nazionali, per le quali sono presenti nomi, volti e caratteristiche di ogni singolo giocatore: si pu\u00f2 notare come i volti siano ispirati a giocatori reali del tempo, e nella nazionale italiana si possono riconoscere giocatori come Andrea Lucchetta e Luca Cantagalli; nella versione per il mercato occidentale tutte le squadre selezionabili hanno caratteristiche e volti dei giocatori, ma proprio i volti sono copie di quelli presenti in \"Super Volley '91\" nelle tre squadre selezionabili, ritoccati nei colori.\nUn'ulteriore differenza tra le versioni sono gli avversari che si affrontano nella modalit\u00e0 a singolo giocatore.\nTra un incontro e l'altro vengono visualizzate delle indicazioni che aiutano il giocatore ad apprendere alcune tecniche del gioco.\nIl punteggio di partenza delle gare \u00e8 ora modificabile dal menu del DIP switch, anche se di default gli incontri iniziano, in ordine, sul 12-12, 11-12, 10-12, 9-12 e 8-12.\nSono presenti differenti livelli di difficolt\u00e0 del gioco."}
{"id": "3411333", "revid": "279320", "url": "https://it.wikipedia.org/wiki?curid=3411333", "title": "Super Volley '91", "text": ""}
{"id": "3411340", "revid": "76963", "url": "https://it.wikipedia.org/wiki?curid=3411340", "title": "Noriko Hidaka", "text": "\u00c8 principalmente nota per i ruoli di Mikage Matsunaga (\"\u00c8 un po' magia per Terry e Maggie\"), Minami Asakura (\"Touch\"), Akane Tendo (\"Ranma \u00bd\"), Satsuki Kusakabe (\"Il mio vicino Totoro\"), Near (\"Death Note\"), Soujiro Seta (\"Rurouni Kenshin\"), Jean (\"Nadia - Il mistero della pietra azzurra\"), Kikyo (\"InuYasha\") e Noriko Takaya (\"Punta al top! - GunBuster\").\nBiografia.\nNoriko Hidaka \u00e8 nata nell'area di Kudan di Chiyoda (Tokyo), dove ha frequentato la Fujimi Elementary School. I suoi genitori gestivano un negozio di abbigliamento di stile occidentale di nome \"Tailor It\u014d\".\nInizia la sua carriera nel mondo dello spettacolo come idol, per poi specializzarsi nel doppiaggio iniziando a lavorare dapprima con l'agenzia 81 Produce. Hidaka inizialmente utilizzava la variante kanji \u65e5\u9ad9 (notare che il secondo kanji \u00e8 differente). Ha adottato l'attuale scrittura (\u65e5\u9ad8) intorno al 1995, quando scopr\u00ec che il suo nome era stato scritto in quel modo gi\u00e0 in molte occasioni. I suoi fan la chiamano affettuosamente Nonko (\u30ce\u30f3\u5b50).\nNel 1982, durante la sua fase da idol, Noriko fu protagonista di alcuni spot televisivi della Nivea. Ha inoltre prestato la propria voce nelle campagne promozionali di trasmissioni e videogiochi in cui ha doppiato almeno un personaggio, come in \"3rd Super Robot Wars Alpha\"."}
{"id": "3411342", "revid": "599013", "url": "https://it.wikipedia.org/wiki?curid=3411342", "title": "Gyula Marsovszky", "text": "Carriera.\nFiglio di un rivenditore di moto di Budapest, Marsovszky inizi\u00f2 a correre giovanissimo, ottenendo la sua prima licenza di pilota a soli quattordici anni. Sino al 1956 corse in Ungheria e in altri paesi dell'Europa orientale con una Csepel 125, dapprima preparata dal padre e poi fornitagli direttamente dalla Casa magiara.\nIn seguito alla rivoluzione ungherese del 1956, Marsovszky fugg\u00ec dal suo Paese insieme alla fidanzata (e futura moglie) trovando riparo dapprima in Austria e infine in Svizzera, nazione della quale prese successivamente la cittadinanza e nella quale trov\u00f2 impiego come meccanico. Nel 1960 riprese a correre in moto, gareggiando con una Norton Manx di seconda mano da lui stesso preparata. Con la stessa moto, l'anno successivo ottenne i suoi primi punti nel Motomondiale (4\u00ba al GP di Francia della 500).\nNel 1963 la Norton fu sostituita da una Matchless G50, con la quale ottenne il titolo di campione elvetico della mezzo litro. Ad essa Marsovszky affianc\u00f2 una Bultaco TSS per le gare della 250.\n\"Jules\", come veniva soprannominato, corse con Matchless e Bultaco sino al 1968, distinguendosi come uno dei migliori piloti privati del Mondiale. Nel 1969, infatti, pass\u00f2 ad una Yamaha TD 250 e ad una LinTo 500, ottenendo con la bicilindrica varesina il suo miglior piazzamento nel Mondiale (2\u00ba, a oltre 60 punti di distacco da Giacomo Agostini).\nIl 1971 vide Marsovszky ottenere la sua prima vittoria, al GP delle Nazioni della 250: nella successiva gara della 500, per\u00f2, fu vittima di un serio incidente, i cui postumi gli impedirono di ottenere risultati significativi nella stagione successiva. Marsovszky corse sino al 1975, riuscendo ad ottenere punti solo nel 1973.\nLasciate le corse si dedic\u00f2 all'attivit\u00e0 di tassista a Ginevra, dove risiedeva. \u00c8 morto nel 2004."}
{"id": "3411346", "revid": "120511193", "url": "https://it.wikipedia.org/wiki?curid=3411346", "title": "Gabriele Bombasi", "text": "La sua opera pi\u00f9 importante fu l'\"Alidoro\", una tragedia con accompagnamento musicale rappresentata a Reggio Emilia nel novembre 1568 alla presenza dei pi\u00f9 importanti sovrani e nobili lombardi dell'epoca. Fu poi al servizio dei Farnese prima a Parma e poi a Roma, dove mor\u00ec. Fu anche committente d'arte, e in particolare fu precoce estimatore e protettore dei fratelli Annibale e Agostino Carracci, che probabilmente devono al Bombasi la loro chiamata a Roma da parte del cardinale Odoardo Farnese.\nBiografia.\nFu battezzato nel battistero di Reggio Emilia il 20 ottobre 1531, e dunque nacque uno o due giorni prima di quella data. Il padre era un nobile reggiano, Ludovico Bombasi; la madre era Dorotea Malaguzzi, figlia a sua volta di Publio Valerio Malaguzzi. Questi era fratello di Daria, madre del poeta Ludovico Ariosto. Dunque, la madre di Gabriele era prima cugina del grande poeta. Gabriele era figlio unico. I primi cugini del Bombasi, Orazio e Flaminio Malaguzzi, suoi coetanei, furono entrambi letterati ed ebbero una certa fama. I Bombasi abitavano da tempo nel pieno centro della citt\u00e0, a pochi passi dalla Basilica di San Prospero.\nGabriele spos\u00f2 nel 1549 Giulia Zoboli, da cui ebbe due figli: Asdrubale, che nacque a Reggio il 27 agosto 1550, e fu battezzato presso quel battistero il 29; e Annibale, che nacque, anch'egli a Reggio, l'8 novembre 1551, e fu ivi battezzato l'11. Due lapidi poste in San Prospero nella parete di ingresso, a destra e a sinistra del portone centrale, ricordano la moglie e uno dei due figli del Bombasi, Annibale. Le lapidi furono ivi collocate nel 1616 dall'altro figlio del Bombasi, Asdrubale. Giulia Zoboli mor\u00ec il 2 giugno 1572, e Annibale (come spiega l'iscrizione) mor\u00ec a Giavarino nel 1594, combattendo contro i turchi al seguito di Antonio Medici.\nGabriele aveva studiato legge a Ferrara. Ma negli anni giovanili si dedic\u00f2 soprattutto alla letteratura, al teatro, alla musica e all'arte. Fece parte di numerose accademie letterarie reggiane, fra cui quella degli Accesi (poi denominata dei Politici, e infine degli Elevati) fondata da Ranuccio II Farnese. Un'altra Accademia, quella dei Trasformati - di cui pure Gabriele faceva parte - gli affid\u00f2 la stesura dell'Alidoro, di cui si \u00e8 fatto cenno pi\u00f9 sopra, rappresentata a reggio nel novembre 1568. Il Bombasi fu rappresentato in un affresco che decora le pareti del Mauriziano, ovvero della villa dei Malaguzzi-Valeri, in cui aveva trascorso parte della sua giovinezza l'Ariosto: il suo ritratto, con spada, manto nero e barba a punta, fu posto addirittura tra quelli dei pi\u00f9 importanti poeti tragici greci e latini.\nNel 1571 divenne governatore di Altamura per i Farnese, per poi rientrare a Reggio un anno dopo. Nel 1573, and\u00f2 a servire Ottavio Farnese a Parma. Fino alla morte del duca, fece stabilmente parte della corte farnesiana, e spesso fu inviato in missione in varie citt\u00e0 d'Italia e anche all'estero. Particolarmente delicate furono alcune missioni compiute a Venezia. Nel settembre 1586 mor\u00ec Ottavio, e Bombasi fu incaricato di comporre l'elogio funebre del duca, che fu letto durante i funerali nella chiesa della Steccata, svoltisi nel marzo 1587. Nel dicembre 1588, il Bombasi venne mandato a Roma a servire da precettore, o meglio governatore, del giovane Odoardo, figlio del duca Alessandro Farnese, che si trovava nell'Urbe per intraprendere la carriera ecclesiastica sulle orme del cardinale Alessandro.\nLa salute del cardinale, nel frattempo, peggiorava sempre pi\u00f9, finch\u00e9 nel marzo 1589 il porporato mor\u00ec, nonostante gli sforzi del famoso medico Mercuriale. A seguito della morte del cardinale, il giovane Odoardo, accompagnato dal Bombasi e da altri, rientr\u00f2 in Parma, dove fu accolto dal fratello Ranuccio. Il Bombasi prosegu\u00ec a Parma la sua opera di istruzione ed educazione del giovane principe attraverso l'opera di vari precettori e maestri. Odoardo Farnese finalmente divenne cardinale il 6 marzo 1591, quando non aveva ancora compiuto i 18 anni. Nell'ottobre 1591 il Bombasi ritorn\u00f2 a Roma col cardinale Odoardo. Trascorse gli anni seguenti in Roma insieme al suo cardinale, fino alla morte, che sopraggiunse nel novembre 1602, quando il Bombasi aveva compiuto da poco i 71 anni.\nI rapporti coi Carracci.\nGabriele Bombasi fu un appassionato d'arte. Nel periodo in cui era vissuto a Reggio, si era interessato soprattutto alla scultura, ed era buon amico del celebre scultore reggiano Prospero Spani detto il Clemente. Il Bombasi anzi rivendic\u00f2 la bravura dell'artista con una lettera scritta a fine 1572 al Vasari, decisamente critica nei confronti della scarsa considerazione e delle errate notizie riportate sullo scultore reggiano dal pittore fiorentino nelle sue \"Vite\". Nella lettera il Bombasi diceva di possedere del Clemente \"due ritratti in marmo, con due bellissimi Amori a canto\". Negli anni ottanta del Cinquecento, quando si trovava a Parma, il Bombasi ebbe modo di conoscere i fratelli Carracci, che trascorsero dei periodi nel ducato per studiare l'arte del Correggio.\nNella primavera del 1587, quando l'abside della chiesa di San Giovanni Evangelista stava per essere abbattuta per il necessario ampliamento del coro, il Bombasi incaric\u00f2 Annibale Carracci di copiare su grandi tele gli affreschi del Correggio che decoravano l'abside stessa, raffiguranti \"l'Incoronazione della vergine\", e i santi Benedetto, Giovanni Battista, Giovanni Evangelista e Giovanni primo abate della chiesa. Il Bombasi gi\u00e0 nell'agosto 1588 risulta possedere, le copie predette realizzate dal Carracci, oltre alle copie dei dodici imperatori del Tiziano, forse anch'esse attribuibili al Carracci. In quella data, il Bombasi, desideroso di disfarsi di una sua bella villa posta nei pressi del torrente Parma all'interno delle mura cittadine, la mise in vendita col mezzo di una lotteria, nella quale inser\u00ec anche tutti i mobili della sua sontuosa dimora. La lotteria poi per vari motivi non ebbe esito alcuno.\nIl Bombasi svolse assai probabilmente un ruolo determinante nel far avere al Carracci alcune importanti committenze a Reggio, nella seconda met\u00e0 degli anni ottanta: tra queste si possono ricordare la \"Assunta\" e la \"Elemosina di San Rocco\" per l'oratorio di San Rocco, la \"Madonna di San Matteo\" per la Basilica di San Prospero (le tre pale si trovano oggi a Dresda); e ancora la \"Madonna di San Luca\" della cappella dei notai del Duomo, oggi al Louvre. Ma anche il \"Compianto su Cristo morto\" della collezione Bridgewater, oggi distrutto, era un tempo di propriet\u00e0 di uno stretto parente del Bombasi, tale Turno Fontanelli, che poi lo don\u00f2 alla chiesa di San Prospero. Il Bombasi possedeva inoltre un \"Arcangelo Gabriele\", opera leggiadra di Annibale, che oggi si trova al museo di Chantilly. Asdrubale Bombasi, figlio superstite di Gabriele, lasci\u00f2 per testamento al cardinale Alessandro d'Este un altro quadro di Annibale Carracci rappresentante un \"Onore\", o un \"Amor di Virt\u00f9\", oggi a Dresda.\nNell'ultima decade del Cinquecento, il Bombasi, come detto, si trovava a Roma a Palazzo Farnese con il cardinale Odoardo; \u00e8 assai probabile che grazie al Bombasi i fratelli Annibale e Agostino Carracci siano stati chiamati a Roma al servizio del cardinale, dove fra l'altro, come noto, realizzarono gli stupendi affreschi della Galleria Farnese. Per la sua cappella della chiesa di San Caterina della Rosa di Roma, il Bombasi commission\u00f2 ad Annibale Carracci una \"Santa Margherita\" copia della San Caterina della \"Madonna di San Luca\" allora nel Duomo di Reggio; per la cimasa dell'altare, il Carracci disegn\u00f2 una \"Incoronazione della Vergine\", posta in opera poi da Innocenzo Tacconi, tratta da quella derivata dall'affresco del Correggio in San Giovanni Evangelista. Il Bombasi, nel suo monumento funebre, decise di ricordare entrambe le citt\u00e0 a cui era affezionato, ovvero Reggio e Parma; onorando ancora una volta il pittore che pi\u00f9 aveva amato, ovvero il Correggio, attraverso un Annibale Carracci che, nelle opere commissionate dal gentiluomo reggiano, esib\u00ec un evidente stile correggesco.\nLe Opere.\nLa prima opera scritta dal Bombasi fu \"Alidoro\". Non fu mai pubblicata, e se ne conserva l'unica copia manoscritta nella Biblioteca Panizzi di Reggio Emilia. La tragedia fu rappresentata il 2 novembre 1568 a Reggio. Vi presenziarono sia i duchi di Ferrara (Alfonso II e la seconda moglie, Barbara d'Austria, che proprio in quei giorni fece il suo trionfale ingresso in Reggio), che il Duca Ottavio Farnese, oltre ad altri importanti feudatari e nobili della zona: l\"'Alidoro\" \u00e8 stata considerata da alcuni studiosi come un'anticipazione del melodramma, la cui nascita si fa di solito risalire alla Camerata Fiorentina (1580-1589). La tragedia in s\u00e9 non era particolarmente fantasiosa. Era divisa in cinque atti, e stesa in endecasillabi. La scena si svolge in un paese nordico e narra le vicende di Alidoro, figlio di Lampritio, re d'Inghilterra, abbandonato subito dopo la nascita, rinchiuso in una cassa, e buttato nel mare. Salvatosi, Alidoro cresce in incognito, poi si innamora di Cordilla, pure figlia del re e sua sorella.\nElla, ignorandone la vera identit\u00e0, lo ama a sua volta e, segretamente, lo sposa. Il perfido re, saputa la cosa, uccide Cordilla e Alidoro la vendica, uccidendo a sua volta il re. Successivamente Alidoro apprende di essersi reso reo di incesto e parricidio, e si chiude in prigione per tutta la vita. L'accompagnamento musicale, peraltro, doveva essere piuttosto interessante, ma non se ne conserva pi\u00f9 traccia; non si sa neppure chi abbia composto le musiche, anche se lo stesso Bombasi potrebbe avervi contribuito. Le scene, poi, erano particolarmente ricercate e sfarzose; e caratterizzate dalla presenza di statue e rilievi \"non finte di pietra[...], ma scolpite in effetto di quell'esquisito marmo di Luna\" dal \"Clemente emulo vittorioso della Natura\". Si trattava del gi\u00e0 citato celebre scultore reggiano Prospero Spani detto il Clemente (1516-1584), come si \u00e8 visto amico del Bombasi.\nIl Bombasi stesso scrisse pochi giorni dopo e pubblic\u00f2 un analitico resoconto della rappresentazione della tragedia, dal titolo \"Il successo dell'Alidoro\", uscito per i tipi di Hercoliano Bartoli in Reggio nel 1568. Si tratta di un lavoro molto interessante per la precisione della descrizione e perch\u00e9 indica con chiarezza i motivi delle scelte fatte dai reggiani che misero in scena l'opera. N\u00e9 l\"'Alidoro\" fu l'unico componimento scritto dal Bombasi. Si ha infatti notizia di un'altra tragedia, la \"Lucrezia romana\", da lui scritta verosimilmente negli anni reggiani, ma oggi perduta. Ne parl\u00f2 Ridolfo Arlotti con grandi lodi in una sua lettera al figlio di Gabriele, Asdrubale. Nel 1587 pubblic\u00f2 l'elogio funebre del duca Ottavio Farnese, da lui recitato ai funerali in Steccata nel marzo: \"In funere Octavii Farnesii. Oratio\", edito a Parma per Erasmo Viotti."}
{"id": "3411347", "revid": "1008732", "url": "https://it.wikipedia.org/wiki?curid=3411347", "title": "BATTeRS", "text": ", acronimo per \"Bisei Asteroid Tracking Telescope for Rapid Survey\", \u00e8 un programma di osservazione dei detriti spaziali e dei NEO svolto a partire dal 1996 dal \"Bisei Spaceguard Center\", un osservatorio astronomico situato nella cittadina di Bisei, prefettura di Okayama in Giappone, nell'ambito della \"Japanese Spaceguard Association\" sotto il coordinamento del \"Japan Space Forum\". In letteratura \u00e8 citato anche come BATTeRS Project.\nLa strumentazione utilizzata \u00e8 costituita da un telescopio Cassegrain da 100\u00a0cm e da un rilevatore CCD da 2048x4096 pixel.\nIl programma, a gennaio 2021 \u00e8 accreditato della scoperta della cometa C/2001 W2 BATTERS e di 440 asteroidi."}
{"id": "3411348", "revid": "287204", "url": "https://it.wikipedia.org/wiki?curid=3411348", "title": "Unione Sportiva Catanzaro 1983-1984", "text": "Questa voce raccoglie le informazioni riguardanti lUnione Sportiva Catanzaro nelle competizioni ufficiali della stagione 1983-1984.\nStagione.\nNella stagione 1983-1984 il Catanzaro, \u00e8 ritornato in Serie B dopo cinque anni nella massima serie, ha subito il secondo tonfo consecutivo, sprofondando in Serie C1. La squadra giallorossa, che nelle intenzioni avrebbe dovuto competere per ottenere il ritorno in Serie A, \u00e8 rimasta fin dal principio del torneo cadetto, inchiodata sul fondo della classifica, rimanendovi per tutto l'arco del campionato. Malgrado l'avvicendamento, dopo dieci giornate, dell'allenatore Mario Corso con Antonio Renna e un timido tentativo di recupero nel finale di campionato, i calabresi sono risultati matematicamente retrocessi con un turno di anticipo, cadendo in terza serie dopo venticinque anni.\nNella Coppa Italia i calabresi hanno disputato il secondo girone di qualificazione, che ha promosso agli ottavi di finale la Juventus ed il Bari. Ha raccolto una vittoria, una sconfitta e tre pareggi (0-0).\nMaglie e sponsor.\nViene introdotta dal fornitore tecnico Ennerre una nuova versione della divisa per le gare esterne, di colore bianco con strisce orizzontali rosse e gialle. La divisa per le gare interne rimane invariata.\nOrganigramma societario.\nArea direttiva\nArea tecnica"}
{"id": "3411353", "revid": "599013", "url": "https://it.wikipedia.org/wiki?curid=3411353", "title": "Baia di Suda", "text": "La baia di Suda (in greco \u039a\u03cc\u03bb\u03c0\u03bf\u03c2 \u03c4\u03b7\u03c2 \u03a3\u03bf\u03cd\u03b4\u03b1\u03c2n o K\u00f3lpos tis So\u00fadas, in inglese Souda Bay) \u00e8 una baia naturale situata nella costa nordoccidentale dell'isola di Creta, lunga circa 15\u00a0km, e larga da 2 a 4\u00a0km.\nGeografia.\nEssa si trova tra la punta Monaco, vicino ad Akrotiri, e capo Drepano o Falce, si sviluppa da ovest verso est. Su entrambi i lati della baia si trovano delle colline, con un istmo verso ovest vicino alla citt\u00e0 di La Canea.\nVicino all'ingresso della baia ci sono numerose piccole isole, con fortificazioni veneziane. La pi\u00f9 grande di queste isole, l'isola di Suda, d\u00e0 il nome alla baia.\nAttualmente la baia \u00e8 un luogo turistico, anche se non ci sono spiagge pubbliche, a causa della presenza della base navale. Villaggi come Megala, Chorafia e Kalives offrono ottime viste panoramiche sulla baia.\nStoria.\nLa baia \u00e8 famosa perch\u00e9, il 25-26 marzo 1941, fu teatro di una vittoriosa incursione navale della X\u00aa Flottiglia MAS che cost\u00f2 l'affondamento di un incrociatore e di una petroliera.\nLa base navale.\nIl porto di Suda, oltre a essere un importante scalo per navi di trasporto, con un regolare servizio di traghetti da Pireo, \u00e8 pure una base militare strategica della marina militare greca e della NATO.\nLa base occupa una superficie di circa 500 ettari, compresa la vecchia caserma di artiglieria della 5\u00aa divisione dell'esercito greco.\nLa base \u00e8 composta da un bacino di carenaggio, varie officine, vari depositi di carburante e munizioni.\nLa base aerea.\nData l'importanza strategica della baia, su di essa si trova pure una base aerea, usata sia dall'Aeronautica militare greca, sia dalla United States Navy, che operano sotto il nominativo di US Naval Support Activity Souda Bay.\nLa base \u00e8 tuttora utilizzata dal 19 marzo 2011 per il rispetto della no-fly zone dell'ONU sulla Libia dall'Aeronautica militare dell'Emirato del Qatar, dall'Aeronautica militare della Norvegia e dalla RAF."}
{"id": "3411362", "revid": "149485", "url": "https://it.wikipedia.org/wiki?curid=3411362", "title": "Sun Shuwei", "text": " Specializzato nella piattaforma 10 metri individuale e sincro, \u00e8 stato campione olimpico ai Giochi olimpici di Barcellona 1992 nella piattaforma 10 metri."}
{"id": "3411364", "revid": "729019", "url": "https://it.wikipedia.org/wiki?curid=3411364", "title": "Nunivak", "text": "Nunivak \u00e8 la seconda isola per dimensioni del Mare di Bering, nell'Oceano Pacifico settentrionale. Si tratta di un'isola vulcanica coperta dal permafrost a circa 48\u00a0km al largo dei delta dei fiumi Yukon e Kuskokwim, nello Stato statunitense dell'Alaska. Con una superficie di 4.226\u00a0km\u00b2, Nunivak \u00e8 l'ottava isola per grandezza degli Stati Uniti e la 133\u00aa al mondo.\nPopolazione.\nNunivak ha un solo insediamento permanente, la citt\u00e0 di Mekoryuk, situato sulla costa a nord e che conta circa 210 residenti (secondo il censimento del 2000).\nNel censimento del 1880, l'esploratore Ivan Petrof registr\u00f2 702 residenti distribuiti in nove villaggi, ma un'epidemia nel 1900 decim\u00f2 gli abitanti dell'isola spingendo molti sopravvissuti a emigrare.\nAncora oggi gli abitanti di Nunivak dipendono in gran parte dalla caccia di sussistenza, dalla pesca commerciale e dall'industria manifatturiera della terraferma.\nGeografia e geologia.\nNunivak \u00e8 dominata in larga parte da un altopiano di origine vulcanica a 160 metri sopra il livello del mare. L'isola \u00e8 punteggiata da circa 60 coni di cenere che nel corso dei millenni hanno espulso lava fino a formare l'attuale paesaggio. Si calcola che le prime eruzioni siano avvenute oltre 6 milioni di anni fa, ma il periodo di maggior attivit\u00e0 vulcanica viene datato tra il Pleistocene e l'Olocene.\nLa tundra \u00e8 il paesaggio principale di Nunivak e gli alberi pi\u00f9 alti presenti in questo territorio sono i salici piangenti nani, che non superano gli 1,2 metri di altezza. Pi\u00f9 di 40 fiumi solcano Nunivak e nel sudest dell'isola possiamo trovare alcune lagune salmastre. Le coste del nordest sono invece dominate da colline, anch'esse di origine vulcanica.\nFauna.\nAlmeno 89 specie di uccelli migratori trovano rifugio stagionale a Nunivak.\nIn epoca preistorica, sull'isola pascolavano piccoli branchi di renne, che vennero sterminati con l'introduzione delle armi da fuoco sul finire del XIX secolo. Il governo degli Stati Uniti, tra il 1930 e il 1950, ripopol\u00f2 Nunivak con esemplari di renne e di buoi muschiati, oggi allevati e protetti dagli abitanti del villaggio di Mekoryuk.\nGran parte dell'isola rientra nella riserva dello \"Yukon Delta National Wildlife Refuge\", amministrato dal Servizio della pesca e della fauna selvatica degli Stati Uniti.\nCultura.\nL'arte di Nunivak affonda le radici nell'antichit\u00e0, infatti il pi\u00f9 antico manufatto trovato sull'isola \u00e8 una scultura di parecchie migliaia di anni.\nI primi abitanti dell'isola modellavano delle maschere da vendere e barattare in cambio dei beni necessari alle difficili condizioni di vita su Nunivak, ma gran parte del loro sostentamento derivava dalla caccia alla gavia e al tricheco. In particolare il tricheco forniva la pelle per i kayak e le suole degli scarponi, mentre dalle sue ossa ricavavano degli attrezzi come punte di lancia e arpioni, oppure le intagliavano per venderle. Con la pelle delle gavie fabbricavano invece dei cappotti resistenti all'acqua."}
{"id": "3411367", "revid": "287204", "url": "https://it.wikipedia.org/wiki?curid=3411367", "title": "AEGON Pro Series Bath 2011", "text": "L'AEGON Pro Series Bath 2011 \u00e8 stato un torneo professionistico di tennis giocato sul cemento. \u00c8 stata la 1\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011 e dell'ITF Women's Circuit nell'ambito dell'ITF Women's Circuit 2011. Si \u00e8 giocato a Bath in Gran Bretagna dal 21 al 27 marzo 2011.\nPartecipanti ATP.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici passati dalle qualificazioni:\nCampioni.\nSingolare maschile.\n Dmitrij Tursunov ha battuto in finale Andreas Beck, 6\u20134, 6\u20134\nSingolare femminile.\n Stefanie V\u00f6gele ha battuto in finale Marta Domachowska, 6\u20137(3), 7\u20135, 6\u20132\nDoppio maschile.\n Jamie Delgado / Jonathan Marray hanno battuto in finale Yves Allegro / Andreas Beck, 6\u20133, 6\u20134\nDoppio femminile.\n T\u00edmea Babos / Anne Kremer hanno battuto in finale Marta Domachowska / Katarzyna Piter, 7\u20136(5), 6\u20132"}
{"id": "3411371", "revid": "1305772", "url": "https://it.wikipedia.org/wiki?curid=3411371", "title": "Moto Racer 2", "text": "Moto Racer 2 \u00e8 un videogioco di motociclismo sviluppato dalla Delphine Software International e pubblicato dalla Electronic Arts per PlayStation e PC nel 1998.\n\u00c8 il seguito di \"Moto Racer\" e precede \"Moto Racer World Tour\"."}
{"id": "3411373", "revid": "247222", "url": "https://it.wikipedia.org/wiki?curid=3411373", "title": "London Bridge (brano musicale)", "text": ""}
{"id": "3411378", "revid": "39401655", "url": "https://it.wikipedia.org/wiki?curid=3411378", "title": "AMPROFON", "text": ""}
{"id": "3411379", "revid": "310535", "url": "https://it.wikipedia.org/wiki?curid=3411379", "title": "Jitka V\u00e1lkov\u00e1", "text": "La modella ottiene in diritto di rappresentare la Repubblica Ceca in occasione di Miss Universo 2010, il 23 agosto 2010 a Las Vegas. La V\u00e1lkov\u00e1, all'epoca diciottenne, diventa la pi\u00f9 giovane concorrente a classificarsi fra le quindici finaliste del concorso, e regalando alla Repubblica Ceca il quarto piazzamento consecutivo a Miss Universo."}
{"id": "3411382", "revid": "1305772", "url": "https://it.wikipedia.org/wiki?curid=3411382", "title": "Crippled Inside", "text": "Crippled Inside \u00e8 un brano musicale scritto ed interpretato da John Lennon. La canzone \u00e8 inserita nell'album \"Imagine\" ed \u00e8 uscita nel 1971.\nIl brano.\nLa canzone combina il tipico sarcasmo tagliente nei testi del Lennon di \"John Lennon/Plastic Ono Band\", con il pi\u00f9 melodico e leggero arrangiamento musicale dei brani presenti sul resto di \"Imagine\". Il brano \u00e8 anche chiaramente influenzato dallo stile musicale country, che all'epoca stava vivendo un periodo di revival grazie al country rock di gruppi come Flying Burrito Brothers, Allman Brothers Band, ecc. Nel velenoso testo della canzone, in cui viene criticata una persona ipocrita, carina fuori ma \"marcia dentro\", alcuni critici hanno supposto dei velati attacchi da parte di Lennon all'ex socio nei Beatles, Paul McCartney, gi\u00e0 pesantemente attaccato in un altro brano del disco, \"How Do You Sleep?\", sempre presente sull'album \"Imagine\"."}
{"id": "3411388", "revid": "339392", "url": "https://it.wikipedia.org/wiki?curid=3411388", "title": "Radio Television of Serbia", "text": ""}
{"id": "3411389", "revid": "15756", "url": "https://it.wikipedia.org/wiki?curid=3411389", "title": "Karl Gotch", "text": "\u00c8 noto per essere stato sotto contratto con la WWE, quando questa si chiamava ancora World Wide Wrestling Federation, con il ring name di Karl Gotch. In Giappone veniva chiamato \"God of Wrestling\". \u00c8 stato definito da molti il pi\u00f9 grande shoot wrestler di sempre.\nCarriera.\nKarl Gotch eccelleva nel wrestling amatoriale e ottenne grande successo sotto il nome di Charles Istaz quando partecip\u00f2 alle olimpiadi del 1948 nella lotta greco-romana. Gotch \u00e8 stato allenato anche da maestri indiani.\nLa carriera di Istaz nel wrestling inizi\u00f2 nel 1955 quando debutt\u00f2 con il nome di Karl Krauser in Europa. Nel 1959 emigr\u00f2 negli Stati Uniti.\nNel 1961, adott\u00f2 il ring name di Karl Gotch. Ottenne il suo primo titolo sconfiggendo Don Leo Jonathan per l'AWA World Heavyweight Championship. Gotch tenne il titolo per pi\u00f9 di due anni, prima di perderlo contro Lou Thesz.\nGotch ebbe anche una faida con Buddy Rogers per l'NWA World Heavyweight Championship. Secondo delle voci, Rogers non volle combattere il match valevole per il titolo a causa dello stile troppo \"shoot\" di Gotch; quest'ultimo, venutolo a sapere, and\u00f2 nel backstage e provoc\u00f2 una rissa con Rogers, in cui Buddy venne infortunato.\nEbbe una breve permanenza nella World Wide Wrestling Federation che dur\u00f2 dall'agosto 1971 al febbraio 1972. Il 6 dicembre 1971, in coppia con Rene Goulet, vinse il WWWF World Tag Team Championship sconfiggendo Luke Graham e Tarzan Tyler in un best-two-out-of-three-fall match al Madison Square Garden di New York. Persero i titoli il 1\u00ba febbraio 1972 contro Mikel Scicluna e King Curtis.\nGotch lasci\u00f2 gli Stati Uniti poco dopo per andare in Giappone. Nel primo show in assoluto della New Japan Pro-Wrestling si scontr\u00f2 con il proprietario Antonio Inoki, sconfiggendolo. Il suo ultimo incontro fu il 1\u00ba gennaio 1982, in cui perse contro Akira Maeda. In seguit\u00f2 lavor\u00f2 diventando un booker e allenatore della NJPW, allenando persino Satoru Sayama (che diverr\u00e0 famoso come il primo Tiger Mask).\nValore e influenza.\nNella sua lunga carriera Gotch ha lottato in tutto il mondo, nonostante non abbia mai avuto una carriera piena di allori. Per il suo stile estremamente shoot, troppo vicino alla lotta vera, non ha mai fatto match di altissimo valore se non negli ultimi anni di carriera, contro leggende del calibro di Antonio Inoki, Lou Thesz o Billy Robinson; ad ogni modo, la maggior parte dei suoi match sono andati perduti ed \u00e8 molto difficile recuperarli.\nLo stile molto shoot di Gotch ha impressionato molto Antonio Inoki, che decise di usarlo e di imporlo nei primi anni della NJPW. Karl Gotch si pu\u00f2 considerare, insieme a Bruce Lee e lo stesso Inoki, uno dei fondatori del concetto delle moderne MMA.Gotch \u00e8 stato innovatore del German suplex e del Cradle piledriver; nonostante non abbia vinto molti titoli, il suo valore di wrestler viene comunque riconosciuto da tutti, ed \u00e8 stato inserito nella Wrestling Observer Newsletter Hall of Fame e nella Professional Wrestling Hall of Fame.\nVita privata.\nGotch \u00e8 nato ad Anversa, in Belgio. All'et\u00e0 di quattro anni, si trasfer\u00ec ad Amburgo. Qui inizi\u00f2 a praticare lotta greco-romana. Gotch, durante la seconda guerra mondiale, venne deportato nei campi di concentramento, ma riusc\u00ec a sopravvivere grazie anche alla sua grande forza che gli derivava dalla lotta. Mor\u00ec il 28 luglio 2007 a Tampa, in Florida, lasciando una moglie e un figlio."}
{"id": "3411393", "revid": "1305772", "url": "https://it.wikipedia.org/wiki?curid=3411393", "title": "Oh Yoko!", "text": "Oh Yoko! \u00e8 una canzone scritta e interpretata da John Lennon. La canzone, uscita nel 1971, fa parte originariamente dell'album Imagine ed \u00e8 stata poi inserita anche in \"\" (2005).\nNel brano, che \u00e8 ovviamente rivolto alla moglie Y\u014dko Ono, suonano con Lennon anche Nicky Hopkins al piano e il co-produttore Phil Spector (armonica e voce). Lennon suona l'armonica per la prima volta in un brano solista (dai tempi dei Beatles di \"Rocky Raccoon\") e si tratta dell'ultima registrazione in cui suona questo strumento."}
{"id": "3411398", "revid": "830939", "url": "https://it.wikipedia.org/wiki?curid=3411398", "title": "Erich Klossowski", "text": "Biografia.\nEra il figlio di Leonard Victor Nepomucen K\u0142ossowski de Rola e Lisbeth Wilhelmine Doeurk de Fr\u00e9val. La famiglia Klossowski era di origini nobili derivando dalla nobilt\u00e0 polacca (szlachta), la famiglia K\u0142ossowski del casato dei Rola che visse nella parte prussiana della Polonia d'oggi. Suo figlio Balthus aggiunse \"de Rola\" al suo nome di famiglia.\nErich Klossowski scrisse (in tedesco) una delle prime monografie su Honor\u00e9 Daumier, di cui la prima e la seconda edizione furono pubblicate a Monaco nel 1908 e nel 1914. Spos\u00f2 l'artista Baladine Klossowska, la quale fu amante di Rainer Maria Rilke che, nella loro corrispondenza, la soprannomin\u00f2 \"Merline.\" La coppia in seguito si spostera poi a Parigi ma all'inizio della prima guerra mondiale fu costretta, a causa dei loro passaporti tedeschi, a lasciare la Francia. Successivamente la coppia si separ\u00f2 permanentemente nel 1917."}
{"id": "3411403", "revid": "15756", "url": "https://it.wikipedia.org/wiki?curid=3411403", "title": "11\u00ba Reggimento bersaglieri", "text": "L11\u00ba Reggimento bersaglieri \u00e8 un'unit\u00e0 dell'Esercito Italiano di stanza a Orcenico Superiore e inquadrato nella 132\u00aa Brigata corazzata \"Ariete\". Fu impiegato in Libia nella guerra italo-turca, dove si merit\u00f2 una medaglia d'oro al valor militare, e nelle successive due guerre mondiali, servendo in quest'ultima prevalentemente in Jugoslavia. Dal secondo dopoguerra \u00e8 stato inviato nelle varie missioni all'estero a cui ha preso parte l'Italia: Joint Guardian e Joint Enterprise in Kosovo, Antica Babilonia in Iraq, Leonte in Libano e ISAF in Afghanistan.\nStoria.\nLe origini.\nL'11\u00ba Reggimento bersaglieri venne costituito a Caserta (secondo un'altra fonte a Verona) il 16 settembre 1883 con il contributo del 1\u00b0, del 4\u00b0 e del 7\u00ba Reggimento bersaglieri che cedettero, rispettivamente, il XV, il XXVII e il XXXIII Battaglione.\nTra il 1895 e il 1896 concorse alla formazione di quattro battaglioni che vennero inviati in Africa orientale, di cui uno combatt\u00e9 nella battaglia di Adua. Nel 1900 una compagnia dell'11\u00ba bersaglieri fece parte del corpo di spedizione italiano in Cina, comandato dal colonnello dei bersaglieri Vincenzo Garioni, inquadrata nel battaglione bersaglieri \"Estremo Oriente\".\nNel 1910 al reggimento si aggiunse l\u2019XI Battaglione bersaglieri ciclisti e, nel 1912, un quinto battaglione, il XXXIX Battaglione bersaglieri.\nAllo scoppio della guerra italo-turca, l'11\u00ba venne inviato in Libia e fu protagonista, il 23 ottobre 1911, del fatto d'arme presso l'oasi di Sciara Sciatt, per il quale merit\u00f2 la medaglia d'oro al valor militare.\nPrima guerra mondiale.\n1915-1916.\nNel 1913 il XV Battaglione venne inviato in Libia dove rimase fino alla fine del maggio 1918, mentre il resto del Reggimento era di stanza in Ancona. In sostituzione del XV Battaglione giunse il XXXIX Battaglione. Il Reggimento inquadrava anche l'XI Battaglione ciclisti, che tuttavia combatt\u00e9 la prima guerra mondiale distaccato presso altre unit\u00e0.\nNel marzo 1915, poco prima dell'entrata dell'Italia nel primo conflitto mondiale, l'11\u00ba bersaglieri si spost\u00f2 al nord fra Nimis e Attimis, oltrepassando quindi il fiume Natisone il 24 maggio seguente occupando poi Bergogna, Stanovi\u0161\u010de e Saga (27 maggio), attestandosi tre giorni dopo sulla linea Polounik-Baban-Jama Planina-Monte Stol. Il 14 agosto l'unit\u00e0 inizi\u00f2 l'offensiva che sei giorni dopo port\u00f2 alla conquista degli abitati di Poljanica, Pod Turo e Podklopce, riprendendo l'avanzata, temporaneamente assegnata alla Brigata \"Aosta\", il 23 agosto; in particolare, il XXVII Battaglione arriv\u00f2 fino a Plezzo, venendo qui fermato dall'artiglieria austro-ungarica che blocc\u00f2 anche il XXXIII Battaglione vicino Dvor. Di conseguenza, il comando italiano opt\u00f2 per una pausa delle operazioni nel settore. Il 6 settembre l'11\u00ba bersaglieri cominci\u00f2 i movimenti per rilevare il 6\u00ba Reggimento bersaglieri, riprendendo l'attacco contro la conca di Plezzo e il Passo della Moistrocca l'11 seguente, dopo un fuoco preliminare dell'artiglieria: i battaglioni del reggimento raggiunsero i rispettivi obiettivi avanzando verso altre quote, ma un contrattacco austro-ungarico del 19 settembre obblig\u00f2 i fanti italiani a ritirarsi dal monte Vr\u0161i\u010d. L'11\u00ba Reggimento bersaglieri, che fino a quel momento aveva perso in combattimento 808 soldati, si preoccup\u00f2 quindi di rafforzare le proprie posizioni prima di riprendere, il 18 ottobre, l'offensiva contro i monti Javorcek e Golobar, che tuttavia si interruppe il 28 ottobre senza risultati degni di nota.\nAncora nel settore dello Javorcek, tra il 24 e il 26 gennaio 1916 l'11\u00ba Reggimento bersaglieri venne sostituito dal 9\u00ba Reggimento bersaglieri e inviato a riposo a Serpenizza e \u010cezso\u010da. Proprio col 9\u00ba Bersaglieri l'11\u00ba costitu\u00ec, l'11 febbraio, la II Brigata bersaglieri. Mentre il XXXIX Battaglione rimase sulla sponda destra dell'Isonzo, il XXVII e il XXXIII rilevarono il Battaglione alpini \"Exilles\" sul monte Cukla, rimanendovi per circa un mese. Il XXXIII venne quindi inviato il 18 marzo in Carnia, nelle posizioni della Val Degano, dove condusse audaci sortite contro le posizioni nemiche ivi dislocate, presto raggiunto dal resto del Reggimento che alla fine di aprile risultava schierato in Val Dogna. Gli uomini si alternarono fino a novembre sulla prima linea respingendo gli attacchi austro-ungarici organizzando, al tempo stesso, alcuni pattugliamenti offensivi tra cui spiccarono quelli sulle quote del Granuda Berg (16 luglio) e del Monte Nero (18-19 luglio) e contro il ponte ferroviario del fiume Fella. Rilevato dal 15\u00ba Reggimento bersaglieri, l'11\u00ba venne trasferito nel Basso Isonzo il 10 novembre con il resto della II Brigata, che nel frattempo si era vista sostituire il 9\u00ba Bersaglieri con il 7\u00ba Bersaglieri.\n1917-1918.\nIl 1\u00ba gennaio del nuovo 1917 la II Brigata bersaglieri, rilevata dalla Brigata \"Bari\", venne posta a riposo. L'11\u00ba Reggimento bersaglieri pass\u00f2 questo breve periodo di pausa (durato fino al 9) tra Palazzatto e Bozzatta (attuale provincia di Udine), venendo raggiunto il 19 dall'ordine di spostarsi sulla sinistra dell'Isonzo. Raggiunta la localit\u00e0 di Pieris, il XXXIII Battaglione venne dislocato a Ronchi di Monfalcone, dove era gi\u00e0 stato inviato da una decina di giorni il XXXIX Battaglione, per lavori di rafforzamento delle postazioni difensive. Il 22 gennaio il Reggimento venne ingrandito con il LXIV Battaglione, che tuttavia poco dopo serv\u00ec come base per la creazione del nuovo 17\u00ba Reggimento bersaglieri.\nL'intera II Brigata bersaglieri cominci\u00f2 a rilevare la Brigata \"Bergamo\" sulla quota 144 del monte Debeli a partire dal 9 febbraio, rimanendo in linea fino ai primi di marzo soffrendo pesanti perdite. Tra gli altri, il 23 febbraio sulla quota 144 fu ferito anche il caporal maggiore Benito Mussolini, in forza alla 5\u00aa Compagnia del XXXIII Battaglione dell'11\u00ba Bersaglieri. Le due brigate si alternarono in prima linea fino al 21-22 maggio, quando l'imminente azione contro la linea Jamiano-monte Flondar obblig\u00f2 la II Brigata bersaglieri a schierare i suoi battaglioni per attuare il piano che prevedeva la conquista del borgo di Jamiano e delle pendici orientali di quota 144, proseguendo poi, assieme alla \"Bergamo\", oltre il Flondar fino al monte Ermada: l'11\u00ba Bersaglieri occup\u00f2 Jamiano e il 24 maggio raggiunse il villaggio di Komarje, avanzando ancora col resto della II Brigata riuscendo a respingere i duri contrattacchi nemici del 27 e 28 maggio. Per tale azione il 7\u00ba e 11\u00ba Reggimento bersaglieri furono decorati entrambi nel 1920 con una medaglia d'argento al valor militare. Quando il 2 giugno venne rilevata dal 245\u00ba Reggimento fanteria \"Siracusa\" e messa a riposo, la II Brigata aveva perso 61 ufficiali e 1.391 bersaglieri.\nFino alla met\u00e0 di agosto il 7\u00ba e l'11\u00ba Reggimento bersaglieri furono impegnati nel respingere i violenti contrattacchi portati avanti dalle truppe austroungariche. Il 19 agosto tutta la II Brigata bersaglieri, dopo aver rilevato la Brigata \"Caserta\", inizi\u00f2 l'attacco diretto verso le pendici sud-occidentali del monte Ermada, terminato il giorno successivo con la conquista della sella del monte Flondar. Tra il 24 e il 26 agosto la Brigata venne messa a riposo dopo aver contato 37 ufficiali e 2.500 altri soldati caduti in azione. Dopo vari cambi di zona e di comandi superiori, la II Brigata venne destinata nel Cadore, verso cui si mise in marcia il 18 ottobre: gli uomini dell'11\u00ba Bersaglieri arrivarono nella zona di Arten (Fonzaso) il 20 ottobre e il 23 il XXVII Battaglione venne distaccato nel Monte Piana dove, assieme al 54\u00ba Reggimento fanteria \"Umbria\", strapp\u00f2 agli austroungarici la quota 2.226 persa il giorno prima. In ogni caso l'offensiva austro-tedesca che diede vita alla battaglia di Caporetto obblig\u00f2 il Reggimento ad arretrare assieme al resto della II Brigata a Vidor, dove imbast\u00ec una difesa che trattenne gli avversari fino al 10 novembre, quando il ponte sul Piave fu fatto saltare e il comando di Brigata si spost\u00f2 a Maser (l'11\u00ba aveva gi\u00e0 passato il fiume il 7 novembre e il 16 successivo risultava schierato tra Trevignano e Falz\u00e8).\nIl 1918 venne trascorso dall'11\u00ba Reggimento bersaglieri a presidio della linea del Piave, fino a quando il 3 novembre si imbarc\u00f2 a Venezia per Trieste, dove giunsero per primi al molo Audace i battaglioni X (7\u00ba Bersaglieri) e XXXIX. Il 28 maggio intanto torn\u00f2 in Italia il XV Battaglione che, dopo una permanenza in Ancona fino al 9 luglio, si spost\u00f2 in zona di guerra in seno alla 2\u00aa Divisione di assalto.\nTra le due guerre.\nNel 1920, a seguito della soppressione avvenuta l\u2019anno precedente dell'XI Battaglione bersaglieri ciclisti, la cui bandiera nel corso del conflitto era stato decorato con tre medaglie d'argento al valor militare, la forza del reggimento venne ridotta a due battaglioni effettivi ed a un battaglione quadro.\nNel giugno del 1920 furono protagonisti della cosiddetta rivolta d'Ancona, una sommossa scoppiata per il rifiuto di alcuni militari di imbarcarsi per l'Albania.\nNel 1924 l'intero reggimento venne trasformato in Reggimento ciclisti e venne soppresso il battaglione quadro. L'11 marzo 1926, con la legge n\u00b0 396, il Reggimento si costitu\u00ec su Comando, Deposito e due battaglioni, il XV e XXVII.\nPartecip\u00f2 alla guerra d'Etiopia del 1935 fornendo a reparti vari mobilitati 3 ufficiali e 82 soldati. Tornato a essere un normale reggimento di bersaglieri nel 1936, il 1\u00ba febbraio 1938 venne inserito nella 1\u00aa Divisione Celere \"Eugenio di Savoia\".\nSeconda guerra mondiale.\nLo scoppio della seconda guerra mondiale vide l'11\u00ba bersaglieri, sempre con la divisione \"Eugenio di Savoia\", schierato nella zona Spilimbergo-Maniago. Le previste operazioni contro la Jugoslavia comportarono, nel marzo 1941, il trasferimento attorno San Daniele del Carso, Tomadio e Rifembergo, da dove avanz\u00f2 in territorio nemico l'11 aprile. Le compagnie motocicliste del Reggimento precedettero il resto delle truppe avanzando verso Lubiana, cogliendo di sorpresa i reparti jugoslavi obbligandoli alla ritirata. In pochi giorni i bersaglieri occuparono l'intera Dalmazia: il 24 aprile l'11\u00ba Reggimento si mosse verso sud in territorio croato raggiungendo Ogulin, quindi, il 2 maggio, arriv\u00f2 a Segna e Gospi\u0107, dove si trovava ancora a dicembre.\nAll'inizio del 1942 l'unit\u00e0 ritorn\u00f2 nella Croazia settentrionale, nella zona di Karlovac, per condurre un'attivit\u00e0 antipartigiana diventata pi\u00f9 intensa nel corso dell'anno, specialmente attorno il fiume Kupa e Guriaci. In ottobre venne spostato nella zona Sebenico-Vodizze, mentre nel giugno 1943, dopo i combattimenti sostenuti con altre unit\u00e0 della Divisione \"Eugenio di Savoia\" per conquistare il presidio di Zuta Lovka, venne trasferito a Sussak, a ridosso del confine italiano, per poi muoversi a settembre nella citt\u00e0 croata di Tenin, diversamente dal resto della divisione che invece indietreggi\u00f2 ancora verso il confine con l'Italia. L'armistizio annunciato l'8 settembre 1943 lo sorprese in territorio jugoslavo e, circondato da una divisione tedesca, venne catturato dopo un inutile tentativo di ripiegare. Il giorno dopo, 9 settembre, l'11\u00ba Bersaglieri venne sciolto. Il XXXIII Battaglione entr\u00f2 poi a far parte del Corpo Italiano di Liberazione.\nCon reparti a livello compagnia, l'11\u00ba Reggimento bersaglieri partecip\u00f2 alle operazioni in Africa settentrionale (con la 27\u00aa Divisione \"Brescia\") e in Unione Sovietica (52\u00aa Divisione fanteria \"Torino\" e 9\u00aa Divisione fanteria \"Pasubio\").\n27\u00ba Battaglione bersaglieri \"Jamiano\".\nL'11\u00ba Reggimento bersaglieri, le cui tradizioni sono state custodite, dal 1\u00ba novembre 1975, dal 27\u00ba Battaglione bersaglieri \"Jamiano\", venne ricostituito il 30 settembre 1992 con sede in Aviano, poi trasferito a Orcenico Superiore, frazione del comune di Zoppola (provincia di Pordenone).\nCon la ristrutturazione dell'Esercito Italiano del 1975, che aboliva il livello reggimentale con i battaglione autonomi alle dirette dipendenze della brigata di appartenenza, il 1\u00ba novembre 1975, ad Aviano, venne costituito il 27\u00ba Battaglione bersaglieri \"Jamiano\", per trasformazione del preesistente XXXVIII battaglione bersaglieri del disciolto 132\u00ba Reggimento carri, battaglione che si era distinto intervenendo a favore delle popolazioni colpite dall'alluvione del Piave del 1966. Il 27\u00ba Battaglione Bersaglieri \"Jamiano\" che ha ereditato la bandiera e le tradizioni di valore dell'11\u00ba Reggimento bersaglieri, venne assegnato alla 132\u00aa Brigata corazzata \"Manin\", della Divisione corazzata \"Ariete\", intervenendo a favore delle popolazioni colpite dal terremoto del Friuli del 1976 a Clauzetto e Osoppo, guadagnando una medaglia di bronzo al valore dell'esercito.\nNel 1986 in seguito alla riorganizzazione dell'Esercito italiano che prevedeva l'abolizione del livello divisionale, la 132\u00aa Brigata corazzata \"Manin\" venne sciolta e trasformatain 132\u00aa Brigata corazzata \"Ariete\".\nNel 1988 il 27\u00ba Battaglione bersaglieri \"Jamiano\" \u00e8 intervenuto a favore della popolazione in seguito alla tromba d'aria che ha colpito Fiume Veneto e Azzano Decimo\nLa ricostituzione.\nNell'ambito del riordinamento della Forza Armata il battaglione perse la propria autonomia il 29 settembre 1992 ed il giorno successivo inquadrato nel ricostituito 11\u00ba Reggimento bersaglieri, con sede in Aviano, poi trasferito nell'attuale sede di Orcenico Superiore, frazione del comune di Zoppola (provincia di Pordenone).\nIl 18 aprile del 1997, lo Stato Maggiore dell\u2019Esercito con un movimento ordinativo teso a riportare in un giusto alveo storico e di tradizioni i reparti bersaglieri, stabil\u00ec che il 27\u00ba Battaglione bersaglieri \"Jamiano\" fosse trasformato in 11\u00ba Battaglione bersaglieri \"Caprera\" che trae origini, tradizioni e decorazioni dall'XI Battaglione bersaglieri ciclisti e che come segno tradizionale di appartenenza al disciolto 182\u00ba reggimento fanteria corazzata \"Garibaldi\" continua a portare la cravatta rossa.\nIl Reggimento presto soccorso alle popolazioni del Piemonte colpite dall'alluvione del Tanaro del 1994, prestando i suoi soccorsi nella zona di Alessandria.\nL'11\u00ba Reggimento bersaglieri fa parte della 132\u00aa Brigata corazzata \"Ariete\".\nLa composizione organica.\nL'11\u00ba Reggimento si compone di:\nPartecipazione alle operazioni svolte in teatro nazionale.\nL'11\u00ba Reggimento bersaglieri ha partecipato alle seguenti operazioni per il mantenimento dell'ordine pubblico e del controllo del territorio:\nPartecipazione alle operazioni estere.\nL'11\u00ba Reggimento bersaglieri ha partecipato alle seguenti operazioni all'esterno del territorio nazionale:\nStemma.\nLo stemma del Reggimento ha uno scudo partito: il primo d'argento alla colonna spezzata su basamento, al naturale, accostata in capo da due silfi di rosso; il secondo d'azzurro ad un monte all'italiana d'oro di tre cime uscenti dalla punta, sormontato da due gemelle pure d'oro, ondate, poste in fascia. Il tutto abbassato ad un capo d'oro caricato del quartier franco d'azzurro alla palma fruttata d'oro (Tripoli), radicata su campagna verde.\nCome ornamento esteriore appare sullo scudo una corona turrita d'oro, accompagnata sotto da nastri annodati nella corona, scendenti e svolazzanti in sbarra e in banda al lato dello scudo, rappresentativi delle ricompense al Valore. Vi \u00e8 poi il nastro dai colori dell'Ordine militare d'Italia accollato alla punta dello scudo con l'insegna pendente al centro. Sotto lo scudo su lista bifida d'oro, svolazzante, con la concavit\u00e0 rivolta verso l'alto, compare il motto \"Quis ultra?\" (Chi oltre noi?)."}
{"id": "3411405", "revid": "1005847", "url": "https://it.wikipedia.org/wiki?curid=3411405", "title": "Pier Giorgio Licheri", "text": "Biografia.\nEsponente della Democrazia Cristiana, \u00e8 stato deputato dal 1976 al 1979 e presidente della provincia di Lucca dal 29 gennaio 1993 all'11 gennaio 1994.\nNel 1994 aderisce al Partito Popolare Italiano e all'\nNel 2007 si \u00e8 presentato alle elezioni amministrative di Lucca con una propria lista civica.\n\u00c8 presidente del Coordinamento Enti e Associazioni di Volontariato Penitenziario."}
{"id": "3411413", "revid": "287204", "url": "https://it.wikipedia.org/wiki?curid=3411413", "title": "Jose Serpa", "text": ""}
{"id": "3411414", "revid": "287204", "url": "https://it.wikipedia.org/wiki?curid=3411414", "title": "Turun Palloseura (hockey su ghiaccio)", "text": "Il Turun Palloseura, nota anche come TPS Turku \u00e8 la squadra di hockey su ghiaccio di Turku, appartenente alla polisportiva dello Turun Palloseura. Milita nel massimo campionato finlandese, la SM-liiga, ed \u00e8 la squadra pi\u00f9 titolata di Finlandia."}
{"id": "3411415", "revid": "767487", "url": "https://it.wikipedia.org/wiki?curid=3411415", "title": "The Hour of Fate", "text": "The Hour of Fate \u00e8 un cortometraggio del 1911. Il nome del regista non viene riportato.\nProduzione.\nIl film fu prodotto dalla Reliance Film Company.\nDistribuzione.\nIl film usc\u00ec nelle sale l'11 gennaio 1911, distribuito dalla Motion Picture Distributors and Sales Company."}
{"id": "3411416", "revid": "879070", "url": "https://it.wikipedia.org/wiki?curid=3411416", "title": "Bacino degli Iullemmeden", "text": "Il bacino degli Iullemmeden, noto anche come bacino dell'Azawagh, \u00e8 un importante bacino sedimentario dell'Africa occidentale, che si estende per circa 1000 km in direzione nord-sud e per circa 800 km in direzione est-ovest. Copre il Niger occidentale e in minor parte Mali, Algeria, Nigeria e Benin. Il suo nome deriva dagli Iullemmeden (o Iwellemmeden), una confederazione Tuareg distribuita tra il Niger occidentale e il Mali orientale.\nL'area del bacino Iullemmeden ha cominciato a subsidere tra il Permiano e il Triassico nel periodo Permo-Triassico; tra il Cretaceo superiore ed il Paleogene, il costante accumulo sedimentario ha causato una progressiva curvatura degli strati.\nDue importanti faglie attraversano il centro del bacino con direzione NNE-SSW; nel nord-est del bacino, nei pressi delle montagne dell'A\u00efr, si trovano faglie con direzione WSW-ENE.\nI sedimenti, datati dal Cambriano al Pleistocene, formano una coltre con potenza variabile tra 1.500 e 2.000 metri, costituita da un'alternanza di strati di origine marina e continentale.\nEsistono giacimenti minerari potenzialmente importanti di minerali uraniferi e ramiferi, di carbone e di salgemma. Il Niger \u00e8 uno dei maggiori produttori al mondo di uranio."}
{"id": "3411417", "revid": "287204", "url": "https://it.wikipedia.org/wiki?curid=3411417", "title": "Kaisa Makarainen", "text": ""}
{"id": "3411424", "revid": "767487", "url": "https://it.wikipedia.org/wiki?curid=3411424", "title": "TPS Salibandy", "text": "Il TPS Salibandy (o Turun Palloseura, o semplicemente TPS) \u00e8 una squadra di floorball finlandese di Turku.\nLa societ\u00e0 fu fondata nel 1922; la sezione di floorball fu fondata nel 1995, e conta pi\u00f9 di 850 membri, essendo il terzo club di floorball pi\u00f9 grande in Finlandia. Sia la squadra maschile che quella femminile giocano nella Salibandyliiga, la massima serie nazionale."}
{"id": "3411427", "revid": "287204", "url": "https://it.wikipedia.org/wiki?curid=3411427", "title": "Canini (disambigua)", "text": ""}
{"id": "3411428", "revid": "46931", "url": "https://it.wikipedia.org/wiki?curid=3411428", "title": "Nightmare cafe", "text": ""}
{"id": "3411429", "revid": "767487", "url": "https://it.wikipedia.org/wiki?curid=3411429", "title": "Mihnea III di Valacchia", "text": "Divenne principe con l'appoggio dell'Impero ottomano il 19 gennaio 1658 ma venne deposto per le sue velleit\u00e0 indipendentiste nel novembre 1659. Mor\u00ec il 26 marzo 1660."}
{"id": "3411438", "revid": "123982239", "url": "https://it.wikipedia.org/wiki?curid=3411438", "title": "J\u00f3zef Wybicki", "text": "Biografia.\nDopo la ricostituzione dello Stato polacco ebbe incarichi amministrativi e militari. Per questa attivit\u00e0 fu decorato da Napoleone con l'onorificenza della Legion d'onore."}
{"id": "3411439", "revid": "375960", "url": "https://it.wikipedia.org/wiki?curid=3411439", "title": "Mihnea III Radu", "text": ""}
{"id": "3411440", "revid": "767487", "url": "https://it.wikipedia.org/wiki?curid=3411440", "title": "The Courting of Mary", "text": "The Courting of Mary \u00e8 un cortometraggio muto del 1911 diretto da James Kirkwood e da George Loane Tucker. Protagonista, Mary Pickford insieme a Owen Moore, che Mary sposa segretamente proprio nel 1911. Tra gli altri attori, anche la sorella di Mary, Lottie Pickford. \u00c8 il primo film da regista di Kirkwood.\nProduzione.\nIl film fu prodotto dalla Majestic Motion Picture Company.\nDistribuzione.\nDistribuito dalla Motion Picture Distributors and Sales Company, il film - un cortometraggio in una bobina - usc\u00ec nelle sale il 26 novembre 1911. Il film \u00e8 presumibilmente andato perduto."}
{"id": "3411442", "revid": "125950200", "url": "https://it.wikipedia.org/wiki?curid=3411442", "title": "John Colborne, I barone Seaton", "text": "Biografia.\nI primi anni.\nColborne nacque a Lyndhurst nell'Hampshire e venne educato al Christ's Hospital di Londra dal 1785 al 1789 per poi passare al Winchester College dal 1789 al 1794. Egli entr\u00f2 nel 1794 nel 20th (East Devonshire Regiment).\nLa carriera militare.\nCoinvolto nelle guerre rivoluzionarie contro la Francia venne coinvolto in una spedizione nel 1799 e promosso capitano nel gennaio del 1800, prendendo poi parte alla spedizione guidata da Sir Ralph Abercromby in Egitto nel 1801. Si distinse personalmente nella Battaglia di Maida, e poco dopo su proposta di Sir John Moore, divenne suo segretario militare dal gennaio del 1808. Con questa carica egli prese parte alla Battaglia di Corunna, occasione nel quale Moore, morente, gli confer\u00ec il titolo di Luogotenente-Colonnello che gli pervenne nell'estate del 1809 quando venne coinvolto nella Guerra d'indipendenza spagnola, prendendo quindi il comando del 2\u00ba battaglione del 66th Foot Regiment col quale prese parte alla Battaglia di Oca\u00f1a.\nCol 66th egli fu presente alla Battaglia di Busaco e mostr\u00f2 le sue capacit\u00e0 strategiche difensive nelle linee di Torres Vedras, e nel luglio del 1811, dopo aver temporaneamente guidato una brigata durante la Battaglia di Albuera, venne nominato comandante del famoso 52nd (Oxfordshire) Regiment of Foot col quale si distinse grandemente conducendolo a Ciudad Rodrigo dove venne gravemente ferito nel 1812. Durante la sua convalescenza egli spos\u00f2 Elizabeth Yonge di Puslinch, Devonshire.\nSul finire del 1813, Colborne venne piazzato temporaneamente alla guida della 2\u00aa brigata della Light Division che comand\u00f2 nelle battaglie di Nivelle nel novembre 1813 e Nive il mese successivo. Egli ritorn\u00f2 al comando della 52nd e prese parte alla Battaglia di Orthez nel febbraio del 1814 e poi all'Assedio di Tolosa in quello stesso anno. Per i suoi meriti ottenne la Army Gold Cross con tre barrette.\nAlla sigla della pace, venne nominato Colonnello, \"aide-de-camp\" del principe reggente Giorgio del Regno Unito e nominato commendatore dell'Ordine del Bagno nel gennaio 1815. A seguito della fuga di Napoleone dall'Elba, Colborne assunse il comando nuovamente del 52nd. Il 18 giugno 1815 Colborne ed il 52nd presero parte alla Battaglia di Waterloo. Alle 21.00 di quel giorno Colborne di sua iniziativa prese il 52nd e si port\u00f2 sull'ala sinistra dell'esercito francese. Il 52nd quindi fece fuoco diverse volte sul fianco della Guardia Imperiale portando disordine tra le file del nemico. Colborne fu col 52nd a Parigi come parte dell'esercito che occup\u00f2 la capitale francese sino al gennaio del 1816.\nIn Canada.\nColborne venne nominato Luogotenente Governatore di Guernsey nel luglio del 1821. Venne promosso Maggiore-Generale nel maggio del 1825. Egli prest\u00f2 servizio anche come Luogotenente Governatore dell'Alto Canada dal 1828 al 1836, ottenendo nell'ottobre del 1836 Cavaliere di Gran Croce dell'Ordine Guelfo di Hannover.\nCome Luogotenente Governatore, Colborne raddoppi\u00f2 la popolazione della provincia organizzando il sistema delle immigrazioni provenienti dalla madrepatria verso la colonia. Egli inoltre contribu\u00ec all'espansione degli insediamenti migliorando le strutture di comunicazione e i trasporti, costruendo strade e ponti. Egli apport\u00f2 dei cambiamenti al consiglio legislativo ed alla sua struttura, incrementando l'autonomia fiscale ed incoraggiando l'indipendenza giudiziaria. Nel 1829, Colborne fond\u00f2 l'Upper Canada College, un istituto basato sul modello delle scuole d'\u00e9lite inglesi.\nCome membro del Family Compact, Colborne fu un forte sostenitore della chiesa anglicana e delle tradizioni inglesi, considerando dunque la provincia ancora inadatta per un governo responsabilmente indipendente. Il conflitto tra l'assemblea e l'esecutivo fiscale port\u00f2 a delle situazioni economiche difficili che contribuirono alle Ribellioni del 1837 in Canada, occasione nella quale venne nominato comandante in capo delle forze e \"de facto\" Governatore Generale del Norda America Britannico.\nColborne radun\u00f2 anche una milizia locale da unire al contingente britannico dell'esercito regolare e riusc\u00ec a sopprimere le rivolte nel Basso Canada nel dicembre del 1837. Egli personalmente guid\u00f2 l'offensiva nella Battaglia di Saint-Eustache nella parte meridionale del paese. In Canada la sua politica e le sue azioni gli valsero il soprannome di \"le vieux br\u00fblot.\"\nGli ultimi anni.\nColborne venne promosso Luogotenente Generale nel giugno del 1838 e nell'ottobre dell'anno successivo divenne Gran Croce dell'Ordine del Bagno, oltre ad ottenere il rango di Barone Seaton di Seaton nel Devonshire nel dicembre di quello stesso anno. Nel luglio del 1843 ottenne la nomina a Cavaliere di Gran Croce dell'Ordine dei Santi Michele e Giorgio. Egli divenne Lord Alto Commissario delle Isole Ionie dal 1843 al 1849. Promosso Generale nel giugno del 1854, dal 1855 al 1860 fu Comandante in capo dell'Irlanda. Colborne venne promosso Feldmaresciallo nell'aprile del 1860, ritirandosi quindi a vita privata nella casa che aveva comprato a Beechwood, nel Devonshire. Colborne venne nominato Colonnello onorario del 2nd Life Guards ed ottenne il bastone d'oro di comandante nel marzo del 1854. Nominato Colonnello onorario della Rifle Brigade (95th) nel febbraio 1862 in successione al Principe Consorte per espresso volere della Regina Vittoria, mor\u00ec poi a Torquay il 17 aprile 1863. La sua salma venne sepolta nella chiesa di Newton Ferrers nel Devonshire.\nIn suo onore prese il nome di Port Colborne la parte a sud del Canale Welland, in Canada. Sempre dal suo governatorato traggono origine il villaggio di Colborne presso le coste a nord del Lago Ontario cos\u00ec come Colborne Street nella citt\u00e0 di Brantford."}
{"id": "3411446", "revid": "767487", "url": "https://it.wikipedia.org/wiki?curid=3411446", "title": "How Hubby Got a Raise", "text": "How Hubby Got a Raise \u00e8 un cortometraggio muto del 1910 diretto da Frank Powell.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 128,8 metri - usc\u00ec nelle sale statunitensi il 6 ottobre 1910 programmato in split reel con un altro cortometraggio di Frank Powell, \"A Gold Necklace\"."}
{"id": "3411449", "revid": "767487", "url": "https://it.wikipedia.org/wiki?curid=3411449", "title": "Carmen Aub", "text": "Divenne nota nell'America Latina grazie al personaggio di Greta Domenechi W\u00fcrtz nella telenovela colombiana \"Ni\u00f1as mal\" (2010). Vive attualmente a Miami, dove si trasfer\u00ec all'et\u00e0 da fanciulla e complet\u00f2 i suoi studi teatrali. In seguito a \"Ni\u00f1as mal\" \u00e8 parte del cast del serial televisivo \"Donde est\u00e0 Elisa?\". Nel 2013 \u00e8 entrata a far parte nel cast di \"Pasi\u00f3n prohibida\", telenovela prodotta da Telemundo e girata a Miami, dove interpreta il ruolo di Nina la cugina di Bruno (Jencarlos Canela) innamorata di lui.\nNel 2015 \u00e8 nel cast di\u02d0 \"El se\u00f1or de los cielos\".\n\"Ni\u00f1as mal\".\nIn \"Ni\u00f1as mal\", la Aub \u00e8 Greta Domenechi W\u00fcrtz, una diciassettene timida e pudica, cresciuta in una famiglia snob e all'antica. \u00c8 perdutamente innamorata del fidanzato, Enrique \"Kike\" Lin\u00e0res, figlio di un influente imprenditore; scoprir\u00e0 ben presto che Kike la sta tradendo, per cui inizia a frequentare un night club, il \"Limite\", nei panni di Lola: una ragazza seducente con desideri sessuali. In seguito trova l'amore con Emiliano, il guardiano della \"Casa Maca\"; Greta lo vedr\u00e0 baciare una sconosciuta, e in lacrime, rimarr\u00e0 alla \"Casa Maca\", dove imparer\u00e0 a fidarsi solamente di s\u00e9 stessa."}
{"id": "3411452", "revid": "2033069", "url": "https://it.wikipedia.org/wiki?curid=3411452", "title": "Os caras de pau", "text": "Os caras de pau (in italiano \"Facce da poker\") \u00e8 una serie televisiva comica brasiliana trasmessa da TV Globo la domenica. Creata da Chico Soares e diretta da M\u00e1rcio Trigo, la serie ha come protagonisti Leandro Hassum, Marcius Melhem e sino alla seconda stagione Alexandra Richter."}
{"id": "3411453", "revid": "664525", "url": "https://it.wikipedia.org/wiki?curid=3411453", "title": "Bric del Dente", "text": "Il Bric del Dente \u00e8 un monte dell'Appennino ligure che raggiunge i 1.107 metri s.l.m. e ricade nel territorio del parco del Beigua.\nDescrizione.\nLa montagna \u00e8 posta all'incrocio delle valli Cerusa, Orba e Stura e si trova quindi sullo spartiacque ligure-padano. La Sella Bern\u00e8 (894 m) la separa verso est dal Monte Giallo, mentre ad ovest una sella a 931 m nei pressi di \"Pian degli Asti\" la separa dal passo del Faiallo e del Monte Reixa. Nelle vicinanze del Dente si trovano il Forte Geremia (a est) e il \"Bric Dentino\" (976 metri s.l.m.), detto anche Bric della Saliera per via di un deposito di sale che vi venne fatto costruire dalla Repubblica di Genova. Sulla vetta del Dente si trova un cippo, ricostruito nel 1984, che riporta l'altitudine del monte, indicata in 1107 metri s.l.m.\nAccesso alla vetta.\nSi raggiunge in auto da Voltri o da Masone con la Strada statale 456 del Turchino, proseguendo con la strada che dal Passo del Turchino conduce verso Vara Superiore, attraverso il Passo del Faiallo. Da quest'ultima strada si pu\u00f2 salire agevolmente in vetta a piedi: un percorso tipico parte dalla Sella del Barn\u00e8 (894 metri s.l.m.).\nIl Bric del Dente ricade nella tappa n.21 dell'Alta Via dei Monti Liguri, tappa che conduce dal Passo del Faiallo al Passo del Turchino.."}
{"id": "3411457", "revid": "1573940", "url": "https://it.wikipedia.org/wiki?curid=3411457", "title": "Owenodon hoggii", "text": "L'owenodonte (Owenodon hoggii ) era un dinosauro erbivoro appartenente al gruppo degli ornitopodi. Visse all'inizio del Cretaceo inferiore (Berriasiano, circa 143 milioni di anni fa) e i suoi resti fossili sono stati ritrovati in Inghilterra.\nStoria della classificazione.\nQuesto dinosauro \u00e8 noto solo per una mandibola incompleta, proveniente dalla Purbeck Limestone della Durlston Bay nel Dorset. L'esemplare venne descritto per la prima volta da Richard Owen nel 1874; lo studioso lo ascrisse a \"Iguanodon\" in una nuova specie (\"I. hoggii\"), in onore del naturalista A.J. Hogg che in origine raccolse il fossile nel 1860. L'osso fu danneggiato durante la preparazione iniziale, ma fu poi liberato dalla matrice rocciosa che lo circondava grazie a un bagno di acido effettuato tra il 1975 e il 1977.\nNel 2002 l'esemplare venne ristudiato da David Norman e Paul Barrett, i quali ritennero che la specie presentava pi\u00f9 somiglianze con il nordamericano \"Camptosaurus\", e quindi lo ascrissero a quel genere. Questa interpretazione venne messa in dubbio da un nuovo studio, effettuato nel 2009 da Peter Galton, nel quale venivano messe in evidenza ulteriori differenze tra \"Camptosaurus\" \"hoggii\" e \"Camptosaurus dispar\". Galton, quindi, ritenne che la mandibola rappresentasse un genere a s\u00e9 stante, \"Owenodon\", pi\u00f9 derivato (\"evoluto\") rispetto a \"Camptosaurus\" ma non quanto \"Lurdusaurus\" e \"Iguanodon\". Probabilmente \"Owenodon\", come tutti gli iguanodonti, era un erbivoro semibipede dal corpo relativamente robusto e dalle lunghe zampe posteriori."}
{"id": "3411460", "revid": "22356", "url": "https://it.wikipedia.org/wiki?curid=3411460", "title": "Owenodon", "text": ""}
{"id": "3411463", "revid": "104458", "url": "https://it.wikipedia.org/wiki?curid=3411463", "title": "Duesseldorf", "text": ""}
{"id": "3411464", "revid": "767487", "url": "https://it.wikipedia.org/wiki?curid=3411464", "title": "The Love of Lady Irma", "text": "The Love of Lady Irma \u00e8 un cortometraggio muto del 1910 diretto da Frank Powell.\nTrama.\nLady Irma, che non si reputa particolarmente bella, ha invece un marito affascinante che \u00e8 oggetto dell'ammirazione di tutte le donne. Bench\u00e9 lui le sia fedele, lei \u00e8 angosciata dalla paura che il marito la lasci per un'altra. Cos\u00ec, nella sua testa, nasce la malsana idea che, se sfigurato, lui sarebbe allora solo suo.\nProduzione.\nIl film fu prodotto dalla Biograph Company.\nDistribuzione.\nIl film - un cortometraggio in una bobina - usc\u00ec nelle sale statunitensi il 17 marzo 1910, distribuito dalla Biograph Company che ne richiese il copyright, che fu registrato il 22 marzo con il numero J139353.\nNon si conoscono copie ancora esistenti della pellicola che viene considerata presumibilmente perduta."}
{"id": "3411473", "revid": "124123", "url": "https://it.wikipedia.org/wiki?curid=3411473", "title": "Elinor Kershaw", "text": "Biografia.\nAttrice teatrale, gir\u00f2 nella sua carriera anche cinque film dal 1910 al 1911. Nel 1924, partecip\u00f2 a un documentario di Hunt Stromberg sugli studi Thomas Ince in qualit\u00e0 di padrona di casa, essendo sposata con il produttore Thomas H. Ince. Il film \u00e8 uno degli ultimi prodotti dal tycoon di Hollywood che, in novembre, muore per \"attacco cardiaco\" (almeno cos\u00ec dichiarava il referto medico).Elinor e Ince si erano conosciuti nel 1906, mentre recitavano insieme in uno spettacolo di Broadway. Attrice alla Biograph, Elinor, chiamata familiarmente \"Nell\", agevol\u00f2 con le sue conoscenze l'entrata del marito alla Biograph, dove Ince avrebbe iniziato la sua folgorante carriera di produttore e magnate dell'industria hollywoodiana.Quando il marito mor\u00ec, nel novembre 1924, in circostanze ambigue e mai chiarite - ucciso per sbaglio, si disse, da una pallottola vagante sparata dall'editore William Randolph Hearst - Nell chiese in fretta la cremazione per il corpo del marito e, quindi, part\u00ec immediatamente per l'Europa. I pettegolezzi e i giornali del tempo parlarono di un fondo fiduciario a suo nome intestatole da Hearst, come se si fosse voluto tacitare in qualche modo la vedova Ince. Il caso, comunque, rimase insoluto e diede la stura a una ridda di supposizioni sul come fosse andata effettivamente la vicenda che, ufficialmente, raccontava invece una storia completamente diversa.In seguito, Nell Kershaw avrebbe sposato l'attore Holmes Herbert, ma questo matrimonio fin\u00ec in un divorzio.\nDalla sua unione con Thomas Ince, Nell ebbe due figli, lo scrittore Thomas H. Ince, Jr e l'attore Richard Ince. L'attrice teatrale Willette Kershaw era sorella di Elinor."}
{"id": "3411479", "revid": "767487", "url": "https://it.wikipedia.org/wiki?curid=3411479", "title": "A Tour of the Thomas Ince Studio", "text": "A Tour of the Thomas Ince Studio \u00e8 un documentario del 1924 diretto da Hunt Stromberg. Fu una delle ultime produzioni di Thomas H. Ince che mor\u00ec in circostanze mai chiarite nel novembre dello stesso anno.\nProduzione.\nIl film fu girato a Culver City, prodotto - sotto la supervisione di Ince - dalla Thomas H. Ince Corporation.\nDistribuzione.\nIl film usc\u00ec nelle sale nel 1924, distribuito dalla Associated First National Pictures. Copia del film, un positivo in 16\u00a0mm, viene conservata presso la Film Preservation Associates. La Sunrise Silents distribu\u00ec il film in versione digitalizzata nel 2007 su DVD."}
{"id": "3411486", "revid": "729019", "url": "https://it.wikipedia.org/wiki?curid=3411486", "title": "Vanilla (casa discografica)", "text": "La Vanilla \u00e8 stata una casa discografica italiana fondata nel 1974 da Ornella Vanoni.\nStoria.\nLa Vanilla fu fondata nel 1974 da Ornella Vanoni, con l'obiettivo di scoprire e lanciare nuovi artisti; il nome nasceva da un gioco di parole sulle iniziali del cognome della cantante (VAN) e sulle lettere finali del nome (LLA).\nTra gli artisti che incisero per l'etichetta, oltre alla Vanoni, sono da ricordare Sergio Endrigo, Gepy &amp; Gepy, Lina Savon\u00e0, Toto Torquati e i PAF (gruppo formato da Popi Fabrizio, Andy Surdi e Furio Bozzetti, da cui nasce il nome, acronimo delle iniziali dei nomi dei componenti).\nIl brano sul lato A del primo singolo dei PAF, 'Che settimana' \u00e8 noto anche per il provino fatto da Mia Martini, pubblicato postumo.\nPer la distribuzione la Vanilla si appoggiava generalmente alla Fonit Cetra. Successivamente, le ristampe in cd furono affidate alla CGD.\nCess\u00f2 di esistere come etichetta indipendente nel 1980. Il contratto della sola Vanoni venne rilevato dall'ex distributrice e il logo \"Vanilla\" sopravvisse fino al 1989, affiancato a quello CGD, sulle etichette e sul retro delle copertine di alcuni lp (\u00e8 presente sui dischi \"Ricetta di donna\", \"Duemilatrecentouno parole\", \"Uomini\", \"Il giro del mio mondo\" e sulla prima edizione della raccolta \"Oggi le canto cos\u00ec, vol. 2\" ).\nDiscografia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nTutti i dischi vennero pubblicati con la medesima grafica d'etichetta, in due tonalita di ocra. L'lp \"Amori miei\" era anche acquistabile nei teatri dove lo spettacolo era in cartellone. Questa edizione ha in pi\u00f9 un libretto di presentazione non presente nell'edizione venduta nei negozi.\nI titoli principali vennero ristampati pi\u00f9 volte, in molti casi su etichetta CGD.\n\"La voglia la pazzia l'incoscienza l'allegria\", nella ristampa \u00e8 privo della busta interna con i testi e venne realizzato con una copertina apribile in cartoncino normale, mentre l'edizione originale \u00e8 in cartoncino tramato.\n\"La voglia di sognare\" e \"Pi\u00f9\" vennero ristampati nelle linee CGD a prezzo contenuto \"MusicA\", il primo, e \"Prisma\", il secondo.\nL'lp \"A un certo punto...\" si pu\u00f2 trovare con una lieve differenza nel titolo, sia in copertina che sull'etichetta: \"A un certo punto...\" o \"A un certo punto\"\nSono stati tutti ristampati in versione cd tranne i due lp di Sergio Endrigo e 'Amori Miei'.\n45 giri.\nIl prefisso iniziale, che per i primi anni \u00e8 OV, venne poi mutato in VA; i dischi della Vanoni per\u00f2 continuarono a mantenere lo stesso codice. La grafica dell'etichetta \u00e8 identica a quella degli lp, in due tonalit\u00e0 d'ocra.\nEsiste una seconda catalogazione col suffisso OVR, da OVR 501 a OVR 525, realizzata principalmente a scopo promozionale. L'etichetta \u00e8 di colore nero e la grafica di copertina \u00e8 identica per tutte le pubblicazioni (raffigura il logo della \"Vanilla\"). In questa serie esistono alcuni singoli che non hanno il corrispettivo nella serie commerciale e sono secondi e terzi estratti dagli lp.\nUscirono anche alcuni \"split\" per juke-box. Il suffisso di catalogo \u00e8 OVJ. Solitamente presentano un brano della Vanoni sulla facciata A e un pezzo di un altro artista dell'etichetta sul retro.\n'Se dovessi cantarti' e 'Eccola qui', di Ornella Vanoni, usciti solo su singolo, sigle dei programmi 'Fatti e fattacci' e 'Due come noi', non sono mai stati inclusi in alcun lp e ristampati in formato cd."}
{"id": "3411491", "revid": "110157", "url": "https://it.wikipedia.org/wiki?curid=3411491", "title": "Museo diocesano tridentino (Villa Lagarina)", "text": "La sezione di Villa Lagarina, facente parte del museo diocesano tridentino di Trento \u00e8 stata realizzata in accordo con il comune e la parrocchia di Villa Lagarina, con sede nel palazzo dove nacque l'architetto Adalberto Libera (XVIII secolo).\nIl museo presenta le opere d'arte e la suppellettile liturgica donata alla pieve di Santa Maria Assunta dalla nobile famiglia Lodron, alla quale spettava il diritto di patronato sulla chiesa di Villa Lagarina, dal 1561 al 1804.\nOpere.\nL'itinerario museale si sviluppa su tre livelli: il piano nobile, il secondo piano e il terzo piano.\nPiano nobile.\nAl piano nobile sono esposte dipinti, sculture lignee, paramenti sacri, camici, arredi liturgici, oreficerie e biancheria per altare, fra cui:\nSecondo piano.\nAl secondo piano sono conservati:\nTerzo piano.\nIl terzo piano presenta parati (XVIII secolo) con gli stemmi gentilizi della famiglia Lodron, fra cui spicca in particolare:"}
{"id": "3411493", "revid": "110157", "url": "https://it.wikipedia.org/wiki?curid=3411493", "title": "Piccolo labirinto armonico", "text": "Con Kleines Harmonisches Labyrinth (tedesco: \"piccolo labirinto armonico\") BWV 591 ci si riferisce a una fantasia per organo attribuita a Johann Sebastian Bach.\nStoria.\nBench\u00e9 il \"piccolo labirinto armonico\" sia catalogato come composizione numero 591 nel catalogo delle opere di Bach, recentemente alcuni musicologi hanno attribuito la paternit\u00e0 del lavoro a Johann David Heinichen, musicista molto famoso in vita, che cadde dimenticato fino alla sua riscoperta, pochi anni fa, da parte del musicologo Reinhard Goebel.\nL'attribuzione a Bach della fantasia deriva dalla presenza, all'interno della composizione, del celebre \"tema BACH\", ossia la sequenza di note Si bemolle, La, Do, Si naturale, che, nella denominazione tedesca, si chiamano B, A, C, H.\nStruttura.\nIl pezzo, della durata di circa quattro minuti, \u00e8 suddiviso in tre sezioni: introitus, centrum ed exitus. Quasi in \"stylus phantasticus\" nella sua impostazione complessiva, la fantasia presenta interessanti passaggi contrappuntistici."}
{"id": "3411496", "revid": "106990", "url": "https://it.wikipedia.org/wiki?curid=3411496", "title": "Kleines Harmonisches Labyrinth", "text": ""}
{"id": "3411499", "revid": "287204", "url": "https://it.wikipedia.org/wiki?curid=3411499", "title": "Roland Joffe", "text": ""}
{"id": "3411500", "revid": "287204", "url": "https://it.wikipedia.org/wiki?curid=3411500", "title": "Roland Joff\u00e8", "text": ""}
{"id": "3411501", "revid": "442595", "url": "https://it.wikipedia.org/wiki?curid=3411501", "title": "Punto di compressione", "text": ""}
{"id": "3411503", "revid": "123171121", "url": "https://it.wikipedia.org/wiki?curid=3411503", "title": "Mizofato", "text": "Il San Mauro \u00e8 un torrente a corso perenne con una portata media annua di 10 L\\s scorre nella provincia di Cosenza.\nLungo circa 30 km, nasce nel territorio di Acri, in localit\u00e0 Crista D'Acri, a circa 1100 metri. I suoi affluenti pi\u00f9 grandi sono il torrente Marino, che nasce in contrada Butturino a San Demetrio Corone e il torrente Sabatino che nasce nel territorio di San Cosmo Albanese, in contrada Gemmarossa. Il San Mauro attraversa i territori di: Acri, San Demetrio Corone e Corigliano Calabro per poi sfociare sul mar Jonio in localit\u00e0 Salicetto.\nIl torrente si snoda tumultuatamente tra piccoli canyon e alte briglie creando cascate alte pi\u00f9 di 15 mt. \u00c8 anche popolato da trote, ben 2 specie, nel tratto a monte \u00e9 presente L'iridea (my kiss) e pi\u00f9 a valle da Fario (Samo Trutta Fario) entrambe le specie si sono ben adattate all'ambiente con una copiosa popolazione abbastanza numerosa."}
{"id": "3411507", "revid": "92723", "url": "https://it.wikipedia.org/wiki?curid=3411507", "title": "Universit\u00e0 statale della Louisiana", "text": "L'Universit\u00e0 statale della Louisiana (Louisiana State University and Agricultural and Mechanical College) o LSU, \u00e8 un'universit\u00e0 pubblica che si trova a Baton Rouge, in Louisiana. L'universit\u00e0 fu fondata nel 1853 in quella che ora si chiama Pineville, con il nome di Louisiana State Seminary of Learning &amp; Military Academy. L'attuale \"campus\" della LSU fu inaugurato nel 1926 e consiste in pi\u00f9 di 250 edifici costruiti nello stile rinascimentale di Andrea Palladio, e occupa una superficie di 2,6\u00a0km\u00b2 sulle rive del Mississippi.\nLa LSU \u00e8 la struttura ammiraglia del Sistema universitario statale della Louisiana e la pi\u00f9 grande istituzione di alta istruzione in Louisiana per numero di studenti iscritti. Nel 2009 l'universit\u00e0 raggiunse i 21.000 \"undergraduate\" (laurea triennale italiana) e i 4.000 \"graduate\" (laurea specialistica italiana) distribuiti in 17 sedi. Molte delle scuole specialistiche della LSU, come la E.J. Ourso College of Business e la Paul M. Hebert Law Center, hanno ricevuto dei riconoscimenti nazionali nei loro rispettivi campi di studio. L'universit\u00e0 usufruisce dei fondi come Land-grant university, Sea Grant Colleges e Space grant colleges, inoltre \u00e8 nota per le molte strutture di ricerca impegnate in 800 progetti sponsorizzati da agenzie come la National Institutes of Health, la National Science Foundation, la National Endowment for the Humanities, e la National Aeronautics and Space Administration.\nIl dipartimento di atletica della LSU ha 20 squadre di diversi sport (9 maschili e 11 femminili) ed \u00e8 membro della National Collegiate Athletic Association (NCAA) e della Southeastern Conference (SEC). Nel football americano, gli LSU Tigers disputarono la prima stagione nel 1893 e vinsero il campionato nazionale nel 1958, nel 2003 e nel 2007. L'universit\u00e0 \u00e8 rappresentata in campo dalla sua mascotte, Mike the Tiger.\nStoria.\nXIX secolo.\nL'universit\u00e0 ha origine da diverse concessioni territoriali fatte dal Governo degli Stati Uniti negli anni 1806, 1811 e 1827 per istituire un seminario sull'apprendimento. Fu fondata come accademia militare e ancora oggi \u00e8 immersa in quelle tradizioni, dando origine al soprannome \"The Ole War Skule\" (la vecchia scuola di guerra). Nel 1853 la Louisiana General Assembly fond\u00f2 il Louisiana State Seminary of Learning &amp; Military Academy vicino a Pineville. L'istituzione apr\u00ec il 2 gennaio 1860 e il colonnello William Tecumseh Sherman ne era il sovrintendente. Un anno sopo, Sherman lasci\u00f2 il suo posto dopo che la Louisiana fu il sesto Stato a separarsi dall'Unione, il 26 gennaio 1861. La scuola fu costretta a chiudere il 30 giugno 1861 poich\u00e9 era iniziata la guerra di secessione americana. Durante il corso della guerra, l'universit\u00e0 riapr\u00ec brevemente nell'aprile 1863, ma fu chiusa nuovamente con l'invasione della Red River Valley da parte dell'esercito dell'Unione. Le perdite sostenute dall'istituzione durante l'occupazione dell'Unione furono pesanti e dopo il 1863 il seminario rimase chiuso fino alla fine della Guerra Civile. A seguito della resa dei Confederati nella Battaglia di Appomattox Courthouse il 9 aprile del 1865, il Generale Sherman don\u00f2 due cannoni. Questi furono presi dalle forze Confederate dopo la fine della guerra ed erano stati usati nella battaglia iniziale a Fort Sumter nell'aprile del 1861. I due cannoni sono tuttora esposti nel Military Science Building.\nIl seminario riapr\u00ec ufficialmente le porte il 2 ottobre 1865, solo per essere bruciato il 15 ottobre 1869. Il 1\u00ba novembre 1869 l'istituzione ricominci\u00f2 la sua funzione a Baton Rouge, dove ricevette anche un altro nome. Nel 1870 il nome fu ufficialmente cambiato in Louisiana State University.\nLa Louisiana State University Agricultural &amp; Mechanical College fu istituita con un atto di legge approvato il 7 aprile 1874 per effetto della legge Morrill, che concedeva le terre a questo scopo. Ci\u00f2 ha portato al nome finale di Louisiana State University and Agricultural &amp; Mechanical College.\nXX secolo.\nIl 30 aprile 1926 il \"campus\" ha preso un impegno formale, a seguito della storia della scuola come presidio federale (dove ora si trova la capitale dello Stato) dove si trovava nel 1886. Prima di questo, l'universit\u00e0 utilizzava l'edificio principale dell'Istituto per i sordi, muti e ciechi. La terra del \"campus\" attuale fu comprata nel 1918, le costruzioni cominciarono nel 1922 e il trasferimento nel 1925; tuttavia, fino al 1932, la struttura non fu completamente operativa. Dopo alcuni anni di fluttuazione delle iscrizioni, il numero degli studenti cominci\u00f2 a crescere, furono aggiunti nuovi programmi, \"curriculum\" e facolt\u00e0.\nNel 1928, LSU era un piccolo paese che generava interesse e attenzione nello Stato. L'associazione delle universit\u00e0 statali la etichett\u00f2 come istituzione \"di terz'ordine\", la scuola contava solo 1.800 studenti, 168 membri di facolt\u00e0 e un budget annuale di 800.000 dollari. Nel 1930, Huey Long, al tempo Governatore della Louisiana, inizi\u00f2 un massiccio programma di ampliamento del \"campus\".\nNel 1936, la LSU aveva le migliori strutture nel Sud, 394 docenti di alto livello, una nuova scuola medica, pi\u00f9 di 6.000 studenti e una squadra di \"football\" vincente. Long ottenne nuovi finanziamenti vendendo il vecchio \"campus\" allo Stato per costruire il nuovo Campidoglio nel centro di Baton Rouge. Sorprendendo i suoi avversari, Long stanzi\u00f2 $9 milioni per l'espansione della LSU e aument\u00f2 il budget annuale a $2.8 milioni.\nNel 1939 l'universit\u00e0 fu coinvolta in uno scandalo quando James Monroe Smith, nominato presidente dallo stesso Huey Long, fu accusato di appropriazione indebita per mezzo milione di dollari. Nel corso dell'inchiesta che ne segu\u00ec, furono incriminati almeno una ventina di funzionari dello Stato. Due si suicidarono, come il Governatore Richard W. Leche, che ricevette una condanna a dieci anni di reclusione per le tangenti riscosse. Paul M. Hebert, rettore della Paul M. Hebert Law Center della LSU, assunse la carica di Smith \"ad interim\".\nAnche se alcuni studenti afro-americani provarono ad iscriversi nel 1946, l'universit\u00e0 non ammise neri fino agli anni cinquanta. Nel 1953 A. P. Tureaud s'iscrisse dietro ordine del tribunale, ma la sua iscrizione fu annullata dopo l'annullamento della sentenza. Il suo caso fu discusso in ultima istanza dalla Corte Suprema. Tureaud torn\u00f2 alla LSU nel 1956. Un edificio scolastico porta il nome del padre, A. P. Tureaud, Sr., un noto \"leader\" della Guerra Civile. La Corte federale eman\u00f2 la piena integrazione nel 1964. Il primo laureato afro-americano fu Ernest Nathan Morial, che nel 1977 sarebbe divenuto sindaco di New Orleans.\nNel 1969, la leva obbligatoria per le matricole e per il secondo anno fu abolita; tuttavia, la LSU continua a mantenere la \"Air Force\" e l'esercito ROTC. Nel 1978 l'universit\u00e0 fu nominata \"sea-grant college\", la tredicesima nella nazione. Nel 1992 fu creato il LSU Honors College.\nXXI secolo.\nDopo il passaggio dell'Uragano Katrina, l'universit\u00e0 accett\u00f2 altri 2.300 studenti sfollati dell'area di New Orleans, come Tulane University, Loyola University New Orleans, Xavier University of Louisiana, e University of New Orleans. Oltre ad aver accettato gli studenti sfollati, l'universit\u00e0 ha accettato la sfida di ospitare e gestire molte vittime dell'uragano, convertendo il Pete Maravich Assembly Center in un ospedale completamente funzionante. Circa 3.000 studenti volontari, durante i mesi successivi all'uragano, assistettero nella somministrazione di cure mediche a 5.000 evacuati e visitarono altre 45.000 persone con vari disagi.\nNel 2007 il presidente William Jenkins annunci\u00f2 il suo pensionamento e John V. Lombardi fu nominato al suo posto. Lombardi era il presidente dell'Universit\u00e0 del Massachusetts Amherst e della rivale Universit\u00e0 della Florida.\nCampus.\nStoria.\nIl \"campus\" attuale copre un'area di 8,1\u00a0km\u00b2 a sud del centro di Baton Rouge. La maggior parte degli edifici, molti dei quali costruiti tra il 1925 e il 1940, occupano un'area di 2.6\u00a0km\u00b2 sulle rive del Mississippi. Gli altri \"campus\" del sistema della LSU comprendono il LSU Agricultural Center, il Pennington Biomedical Research Center, l'Universit\u00e0 di New Orleans, l'Universit\u00e0 della Louisiana a Shreveport, l'Universit\u00e0 della Louisiana a Eunice, l'Universit\u00e0 della Louisiana a Alexandria, e il Louisiana State University Health Sciences Center New Orleans. Inoltre l'universit\u00e0 possiede e usa il J. Bennett Johnston, Sr. Center for Advanced Microstructures and Devices (CAMD), che \u00e8 un sincrotone. L'impresa Olmsted Brothers di Brookline, Massachusetts, progett\u00f2 l'attuale \"campus\" nel 1921, quando c'era il progetto di spostare l'universit\u00e0 dal centro di Baton Rouge. L'impresa originariamente progett\u00f2 il \"campus\" per 3.000 studenti, ma lo Stato chiese ufficialmente di attenersi al budget del progetto; di conseguenza, il nuovo progetto presentato si focalizzava su un \"campus\" a forma di croce quadrangolare simile a quello che c'\u00e8 oggi.\nPer ragioni sconosciute gli Olmsted Brothers furono estromessi dal progetto e l'architetto Theodore Link, famoso per aver ottimamente progettato la Union Station di Saint Louis, nel Missouri, prese in mano il progetto. Link collabor\u00f2 con Wilbur Tyson Trueblood al progetto, ma rimase fedele a quello disegnato dagli Olmsted. Sfortunatamente Link mor\u00ec nel 1923, prima che il progetto fosse completato. Gli architetti Wogan and Bernard di New Orleans completarono il lavoro di Link e il \"campus\" gli fu dedicato il 30 aprile 1926.\nIl primo edificio costruito fu il Swine Palace, un ex fienile per il bestiame che ora \u00e8 noto come Reilly Theater. La maggior parte degli edifici correnti furono completati tra il 1922 e il 1925. Poich\u00e9 il \"campus\" originale era stato progettato per ospitare 1.500 studenti, il posto nel \"campus\" ora \u00e8 un premio. Durante gli anni novanta l'universit\u00e0 cre\u00f2 delle linee guida per i nuovi edifici in modo che avessero tutti uno stile rinascimentale italiano.\nArchitettura e territorio.\nAnche se gli architetti Olmsted avevano immaginato l'universit\u00e0 in stile messicano o spagnolo, Link progett\u00f2 il \"campus\" secondo lo stile rinascimentale di Andrea Palladio. Il \"design\" della Hill Memorial Library si basa vagamente sulla Boston Public Library, che fu la prima biblioteca pubblica degli Stati Uniti. Gli edifici accademici fiancheggianti che formano il resto del Quad rappresentano le pi\u00f9 importanti discipline dell'universit\u00e0 e la loro collocazione \u00e8 modellata su quelli del \"campus\" dell'Universit\u00e0 della Virginia, che fu progettata da Thomas Jefferson.\nNove edifici, tra cui la biblioteca e alcuni degli edifici accademici, furono costruiti da George A. Caldwell un nativo di Abbeville. Cladwell progett\u00f2 ventisei edifici pubblici in tutta la Louisiana.\nIl \"campus\" \u00e8 famoso per le sue 1.200 querce. Durante gli anni trenta, il paesaggista Steele Burden piant\u00f2 molte querce e magnolie che ora sono valutate $50 milioni. Negli anni settanta furono aggiunte azalee, mirto, \"ligustrum\" e camelie.\nCinquantasette edifici del \"campus\" sono registrati nel National Register of Historic Places, inoltre il \"campus\" \u00e8 protetto dalla \"State Capital Historic District Legislation\". Le \"mounds\" (collinette) sono strutture di terra che si stima abbiano 5.000 anni.\nAccademia.\nCollege e facolt\u00e0.\nJohn Maxwell Hamilton, il 19 aprile del 2009 annunci\u00f2 un piano per la riorganizzazione dell'universit\u00e0. Se approvato, ci sarebbe un rimpasto delle unit\u00e0 dell'universit\u00e0 che si ritiene sar\u00e0 pi\u00f9 efficiente. Alcuni dei cambiamenti proposti includono la sostituzione delle facolt\u00e0 di arti e scienze, scienze basi e \"art and design\" in \"College of Humanities\" e \"College of Science\".\nBiblioteche e musei.\nBiblioteche.\nLa biblioteca principale dell'universit\u00e0, che vanta una collezione di tre milioni di volumi, si trova nella biblioteca Troy H. Middleton nel quadrilatero principale dell'universit\u00e0. Si tratta sia di una biblioteca pubblica, sia di un Deposito Regionale, che ospita pubblicazioni del governo federale, delle Nazioni Unite e del United States Patent and Trademark Office. Le biblioteche del \"campus\" appartengono alla Association of Research Libraries, che include le 113 biblioteche accademiche pi\u00f9 prestigiose degli Stati Uniti e del Canada; all'Association of Southeastern Research Libraries (ASERL); alla LYRASIS, che \u00e8 una fusione della Southeastern Library Network SOLINET con PALINET; e al Louisiana Academic Library Information Network Consortium (LALINC). La LSU \u00e8 uno dei membri fondatori del \"network\" Louisiana Online University Information System (LOUIS) che fornisce l'accesso al pi\u00f9 grande catalogo di libri dello Stato. I punti di forza delle biblioteche includono i materiali della Louisiana, cultura e tecnologia dello zucchero, storia del Sud, agricoltura, ingegneria del petrolio, patologia delle piante, storia naturale, e vari aspetti della vita acquatica come aragoste, ricerca sulle paludi e biologia marina.\nNella Biblioteca Middleton si trovano il Deposito Regionale e il Deposito dei Brevetti. Questa biblioteca \u00e8 anche custode di documenti federali sin dal 1907 e ha un numero sostanziale di documenti anche precedenti a quell'epoca. Divenne Deposito Regionale nel 1964. Mentre nel 1981 divenne depositaria dei brevetti: questa collezione comprende tutti i brevetti dal 1871 a oggi.\nLa biblioteca Hill Memorial ha una Collezione Speciale che fornisce un centro di ricerca per le scienze umane, le scienze sociali e le belle arti. Il punto di forza delle Collezioni Speciali si trova in The Louisiana and Lower Mississippi Valley Collections, un'eccezionale collezione costituita da materiali che documentano la storia e la cultura della regione. Al suo interno ci sono le prime impressioni che riguardano l'esplorazione e la colonizzazione della regione; libri su soggetti della Louisiana; libri di autori della Louisiana; documenti di stato; un'ampia e prestigiosa collezione di manoscritti, che include le carte personali di importanti figure nella storia della regione, tra cui la famiglia Long; registri di affari, professioni e organizzazione; e un'ampia collezione fotografica.\nMusei.\nIl \"campus\" ospita otto musei che espongono i lavori degli studenti come mostre itineranti di artisti locali, nazionali e internazionali. Oltre ai musei del \"campus\", la LSU amministra quattro musei nell'area di Baton Rouge: il Museo dell'Arte, il Louisiana Museum of Natural History, il Museo di Scienze Naturali, e il LSU Rural Life Museum.\nIl Museo dell'Arte (LSU MOA), si trova nello Shaw Center for the Arts nel centro di Baton Rouge. Il museo mostra una visione decennale per offrire all'universit\u00e0 e a Baton Rouge un maggiore accesso alle diverse collezioni d'arte, cambiando mostre, programmi educativi ed eventi speciali. Il LSU MOA condivide lo Shaw Center for the Arts con molti \"partner\" culturali, tra cui la LSU School of Art Gallery, il Laboratory for Creative Arts and Technology, il Manship Theatre, e la Community School for the Arts of the Arts Council of Greater Baton Rouge.\n Il MOA apr\u00ec nel 1962 con il nome di Anglo-American Art Museum nella Memorial Tower del \"campus\". Il museo e le sue collezioni nacquero grazie a una grande donazione alla LSU del 1959 da un donatore anonimo, che voleva supportare un'istituzione che volesse mostrare le influenze britanniche e continentali nelle prime arti americane e nella cultura del Sud. L'ampia collezione di ritratti, arredi e arti decorative americane e britanniche, derivano da questa donazione.\nIl Museo di Scienze Naturali fu fondato nel 1936, quando il primo direttore, George Lowery Jr., riun\u00ec alcuni studi sugli uccelli in una classe dell'Audubon Hall. Nel 1950 si spost\u00f2 nel Murphy J. Foster Hall, il museo ha continuato a espandersi fino a essere uno dei pi\u00f9 grandi musei di storia naturale, con una collezione di circa 2.5 milioni di specie. Il museo occupa un ruolo educativo e scientifico molto importante poich\u00e9 \u00e8 uno dei pochi musei di ricerca globale del centro-sud degli Stati Uniti e tra i suoi compiti ci sono: la generazione di nuova conoscenza nel campo della zoologia, archeologia e paleontologia attraverso la ricerca accademica basata principalmente sullo studio delle collezioni di storia naturale; la raccolta e la preservazione delle specie come ricerca per lo studio della storia della Terra; l'educazione triennale e specialistica nelle aree accademiche che sono strettamente legate al museo; l'educazione del pubblico per mezzo di mostre e programmi di lezione; l'assistenza ai cittadini, ai funzionari della fauna selvatica e agli specialisti forensi attraverso servizi di identificazione e consultazione.\nIl Museo di Vita Rurale \u00e8 classificato come uno dei migliori musei del suo genere. La variet\u00e0 di persone che vive in Louisiana rende significativi e duraturi contributi alla cultura e all'eredit\u00e0 dello Stato. Il museo \u00e8 uno dei pochi che celebra la vita quotidiana dei primi americani e dei nativi americani, dei coloni francesi e spagnoli, anglo-americani, tedeschi, africani e acadiani. I museo ospita molte mostre ed esibizioni sui residenti in Louisiana nell'epoca pre-industriale. La collezione permanente comprende oggetti, utensili, arredamento ed attrezzi agricoli. La \"piantagione\" ricostruita consiste in un complesso di edifici arredati con oggetti autentici che ricostruiscono tutte le pi\u00f9 importanti attivit\u00e0 della vita di una tipica piantagione del XIX secolo. Il museo serve anche come centro di ricerca per gli studenti impegnati nello studio della conservazione del patrimonio.\nNel 1999, le sedici collezioni di storia naturale dell'Universit\u00e0 della Louisiana furono ridefinite con una legge statale come Louisiana Museum of Natural History. Queste collezioni insieme contano un totale di pi\u00f9 di 2.8 milioni di campioni, oggetti e artefatti che documentano la ricca storia naturale della Louisiana. Queste collezioni sono distribuite in sei unit\u00e0 indipendenti nel campus che includono il Vascular Plant Herbarium, il Mycological Herbarium, il Lichen Herbarium, il Louisiana State Arthropod Museum, il Palynology Collection, il Mineralogy and Petrology Collections, il Textile and Costume Museum, il Louisiana Geological Survey Log Library and Core Repository, e, all'interno dello stesso museo, la Collezione di Anfibi e Rettili, la Collezione di Uccelli, la Collezione di Pesci, la Collezione di Risorse Genetiche, La Collezione di Mammiferi, la Collezione Paleontologa di Vertebrati, La Collezione di Microfossili e Invertebrati, e la Collezione Antropologica ed Etnologica.\nVita studentesca.\nOrganizzazioni.\nAttualmente alla LSU sono attive 350 associazioni studentesche, tra cui il governo degli studenti e 38 tra confraternite maschili e femminili. Il Governo Studentesco, a cui spesso ci riferisce con LSU SG, \u00e8 l'associazione di governo della Louisiana State University and Agricultural and Mechanical College. \u00c8 la voce del corpo studentesco per i problemi che riguardano l'amministrazione dell'universit\u00e0, il parcheggio e i trasporti. Oltre ai ruoli di consulenza e sostegno, SG controlla ogni anno circa $5.5 milioni di dollari degli studenti e dei fondi dello Stato per sostenere le iniziative studentesche come l'LSU Student Technology Fee, un'organizzazione sostenuta attraverso PSIF, ORF e altri programmi benefici, la Coca-Cola sponsorizza nuove iniziative e il giornale fornisce copie gratuite del \"The Advocate\", del \"Wall Street Journal\" e del \"The New York Times\".\nMolto simile al potere statale, il potere studentesco \u00e8 diviso in tre rami; esecutivo, legislativo e giudiziario. LSU SG ha un Presidente del Corpo Studentesco e un Vice Presidente, eletti durante il semestre primaverile di ogni anno accademico. Il sistema \u00e8 stabilito anche per designare i membri del governo per le funzioni di rappresentanza degli specifici istituti accademici. Inoltre, un rappresentante del sindacato studentesco viene eletto ogni primavera per rappresentare gli interessi degli studenti e sorvegliare i programmi e i regolamenti dell'Unione studentesca LSU.\nMedia.\nIl giornale studentesco \u00e8 il \"The Daily Reveille\", che tiene informati gli studenti da pi\u00f9 di un secolo. Viene pubblicato cinque volte alla settimana durante il semestre autunnale e primaverile e due volte a settimana durante il semestre estivo. Il giornale ha una tiratura di 11.000 copie circa. \"The Daily Reveille\", che \u00e8 finanziato dalla pubblicit\u00e0 e dai contributi degli studenti, impiega circa 80 studenti ogni semestre in lavori che vanno dalla scrittura all\"editing\", dal \"design\" all'illustrazione. \"The Daily Reveille\" \u00e8 stato premiato per la sua tiratura nell'anno 2002-2003 con il National Pacemaker Awards dall'Associated Collegiate Press and the Newspaper Association of America Foundation, il pi\u00f9 prestigioso premio concesso alle pubblicazioni studentesche negli Stati Uniti. Il giornale vinse anche il premio Editor &amp; Publisher, o EPpy, per il miglior sito web.\nLa KLSU \u00e8 una stazione radiofonica, che trasmette con 5.000 watt di potenza sulla frequenza 91.1 FM. La radio fu fondata nel 1915 quando il Dr. David Guthrie, un professore di fisica, cre\u00f2 un trasmettitore radio. Nel 1924 la stazione trasmise la prima partita di \"football\" nel Tiger Stadium e fu la prima diretta nel Sud. Negli anni cinquanta, quando cominci\u00f2 a trasmettere in FM, fu la prima stazione radio educativa dello Stato a trasmettere un'opera universitaria. Negli anni novanta fu la prima stazione radiofonica a trasmettere anche in internet. La stazione \u00e8 in onda 24 ore su 24, 7 giorni a settimana, con un \"format\" di musica alternativa e programmi speciali. Tutti i programmi e le operazioni sono dirette dagli studenti.\nIl canale 75 via cavo trasmette \"Tiger TV\" che raggiunge circa 6.500 studenti che vivono e si riuniscono nelle aree comuni del \"campus\", come i residence e le case delle confraternite. Lo \"staff\" comprende circa 50 persone ogni semestre e d\u00e0 la possibilit\u00e0 agli studenti di gestire la stazione, di fare i \"cameraman\", i \"reporter\", o di lavorare con i clienti per creare gli spazi pubblicitari. La sua storia \u00e8 piuttosto recente, ma \"Tiger TV\" \u00e8 cresciuta fino ad avere $1 milione di dollari di budget e a trasmettere pi\u00f9 di otto ore di programmi nuovi ogni giorno. La stazione alterna programmi di notizie e di sport con \"show\" di intrattenimento locali e nazionali e recentemente ha aggiunto i film in prima visione. \"Tiger TV\" condivide le sue attrezzature con la Manship School of Mass Communication ed \u00e8 uno dei pi\u00f9 moderni studi televisivi studenteschi del paese.\nConfraternite.\nAll'Universit\u00e0 della Louisiana ci sono 38 organizzazioni, governate da tre concili. Questi gruppi lavorano insieme all'Universit\u00e0, agli affiliati locali e nazionali per aiutare a raggiungere gli ideali e gli obiettivi su cui si basano le singole organizzazioni. Nell'anno accademico 2006-2007, le confraternite della LSU contribuirono con pi\u00f9 di 50.000 ore di lavoro e $250.000 dollari. Gli studenti delle confraternite sono attivi in molte aree del \"campus\" anche al di fuori delle stesse. Gli studenti sono attivi in oltre 80 organizzazioni, tra cui il governo degli studenti e in altre societ\u00e0 d'onore. Durante le celebrazioni del \"Greek Week\" del 2008, le confraternite della LSU raccolsero $117.000 dollari e costruirono due case per Habitat for Humanity.\n\"Flagship\" agenda.\nNel 2003 il Cancelliere Mark Emmert guid\u00f2 la creazione della \"Flagship Agenda\", un piano per invertire il morale basso, la mancanza di competitivit\u00e0 e la mancanza di risorse disponibili che avevano afflitto LSU nei primi anni novanta. L'obiettivo era di fare in modo che l'universit\u00e0 servisse meglio la Louisiana e il mondo aumentando la qualit\u00e0 degli studenti e della ricerca, portando in tal modo la LSU tra le migliori universit\u00e0 pubbliche del paese. Poich\u00e9 i miglioramenti portarono costi aggiuntivi agli studenti, l'agenda cre\u00f2 alcune controversie. Tuttavia molte persone coinvolte con l'universit\u00e0 concordarono sul fatto che l'agenda fu un successo. Sean O' Keefe, che nel 2005 lasci\u00f2 il suo posto alla NASA per diventare il nuovo Cancelliere, si impegn\u00f2 a portare avanti l'agenda fino alla sua conclusione nel 2010, che coincide con il 150\u00ba anniversario della LSU. Il 16 gennaio 2008 O'Keefe si dimise con effetto dal 1\u00ba giugno 2008. I tagli recenti al budget minacciano di invertire i guadagni ottenuti con la Flagship Agenda.\nAtletica.\nL'universit\u00e0 ospita 20 diverse squadre sportive (9 maschili e 11 femminili) ed \u00e8 membro della NCAA (National Collegiate Athletic Association) e della Southeastern Conference.\nLa squadra ufficiale di \"football\" sono i \"Fighting Tigers\", il cui nome deriva da una rissosa brigata dei Confederati che veniva chiamata \"Louisiana Tigers\", la brigata prest\u00f2 servizio nella fanteria dei Confederati durante la Guerra Civile americana. La squadra fu fondata nel 1893 dal Dr. Charles E. Coates, un professore di chimica di Baltimora, che fu il primo allenatore durante i primi anni. LA prima \"stagione\" dei Tigers nel 1893 consist\u00e9 in un'unica partita contro i Tulane Green Wave il 25 novembre, che la LSU perse 34-0.\nLa squadra di \"football\" ha vinto tre campionati nazionali: nel 1858, nel 2003 e nel 2007. Nel 2003 i Tigers vinsero con 21-14 contro gli Oklahoma Sooners e nel 2007 con 38-24 contro gli Ohio State Buckeyes. Il \"quarterback\" JaMarcus Russell, dopo la stagione 2006, aveva il terzo miglior \"passer rating\". Russell decise di saltare l'ultimo anno per andare a giocare nella NFL, dove fu in assoluto il numero uno delle nuove leve della NFL del 2007. Altri giocatori dei Tigers che giocano nella NFL sono LaRon Landry, WR Dwayne Bowe, e WR Craig Davis. Hanno fatto parte dei Tigers anche i WR Odell Beckham Jr. e Jarvis Landry, entrambi selezionati nel Draft NFL del 2014 rispettivamente da New York Giants (12\u00b0 scelta assoluta) e Miami Dolphins (63\u00b0 scelta).\nAnche la squadra di baseball ha vinto 6 titoli NCAA College World Series, il pi\u00f9 recente nel 2009, vinto contro il Texas (W 7\u20136 11 \"innings\"; L 1\u20135; W 11\u20134). Il Miglior Giocatore del 2009 fu Jared Mitchell, che fece un \"mone run\" nel secondo \"inning\" della partita finale.\nLe squadre di atletica sono rappresentate dalla mascotte, una tigre del Bengala chiamata Mike the Tiger. Alla tigre fu dato questo nome dopo che Mike Chambers, allenatore atletico nel 1936, la compr\u00f2 per $750 dollari al Little Rock Arkansas Zoo. Mike V regn\u00f2 dal 1990 al 2007 e rimase alloggiato nel suo \"habitat\" nel \"campus\" fino alla sua morte causata da insufficienza renale il 18 maggio 2007, aveva 17 anni. L'attuale re \u00e8 Mike VI, ha tre anni ed \u00e8 stata acquistata dal santuario dei gatti dell'Indiana. Precedentemente noto come Roscoe, \"Mike VI\" \u00e8 una tigre mista Siberiana e m bengalese a cui fu dato ufficialmente il nome Mike l'8 settembre 2007. Fu presentata ai \"fan\" alla partita in casa contro la Florida il 6 ottobre 2007.\nLe arene della LSU comprendono il Tiger Stadium (anche noto come \"Death Valley\"), il Pete Maravich Assembly Center (PMAC), la Carl Maddox Fieldhouse (pista coperta), il Bernie Moore Stadium (pista scoperta), il Tiger Park (softball), e l'Alex Box Stadium (baseball). Il nuovo Alex Box Stadium fu ufficialmente aperto il 20 febbraio 2009, per la partita contro il Villanova.\nGrido di battaglia.\n\"Fight for LSU\" \u00e8 la canzone ufficiale dell'universit\u00e0. Durante le partite di \"football\" \u00e8 suonata quando la squadra corre sul campo, dopo i goal o quando si tentano/ottengono punti in pi\u00f9 e alla fine di ogni tempo (anche se alla fine del primo tempo viene trasmessa una registrazione perch\u00e9 la banda \u00e8 gi\u00e0 in disparte e non \u00e8 in grado di eseguirla dal vivo). Al contrario di quel che si crede, \"Hey Fightin' Tigers\" non \u00e8 la canzone dell'universit\u00e0, comunque \u00e8 spesso cantata dai tifosi prima della partita e dopo una vittoria. Questa canzone \u00e8 stata adattata dallo \"show\" di Broadway \"Hey, Look Me Over\", scritta dal compositore, vincitore di Emmy e Tony Awards, Cy Coleman per il \"musical\" \"Wildcat\", interpretato da Lucille Ball. La LSU ha ottenuto il permesso di adattare la canzone e cambiare le parole.\n\"Pregame Entrance/Touchdown for LSU\" comincia con quattro note potenti, familiari a molti \"fan\" del \"college\". Questa canzone \u00e8 suonata dalla Louisiana State University Tiger Marching Band prima dell'inizio della partita, all'inizio del quarto quarto e in ogni momento del quarto in cui la squadra ha bisogno di pi\u00f9 carica.\nL'Alma Master si suona durante i festeggiamenti pre-partita e alla fine della partita. \u00c8 suonata anche come una corale dalla banda alla fine della partita.\nTiger Stadium.\nAnche se all'inizio ottenne il nomignolo di \"Deaf Valley\" a causa del rumore lancinante, il soprannome \"Death Valley\" prese il sopravvento. \u00c8 famoso per il rumore generato dalla folla di \"fan\". \u00c8 il sesto stadio scolastico in ordine di grandezza a livello nazionale e il terzo nel SEC, contiene 92.400 persone. L'atmosfera dello stadio \u00e8 generalmente considerata una delle esperienze pi\u00f9 forti e pi\u00f9 elettrizzanti del \"football\" scolastico nel paese. Durante la partita in diretta televisiva contro l'Auburn del 2003, ESPN registr\u00f2 un livello di rumore pari a 117 decibel. Nel 2007 quando i Tiger, al primo posto in classifica, giocarono contro il Florida, al nono posto, il livello di rumore raggiunse i 122 decibel quando i Tigers vinsero nel minuti finali del gioco.\nUn simile livello di suono si raggiunse nella leggendaria \"Earthquake Game\" (partita del terremoto) contro Auburn nel 1988. LSU vinse 7-6 quando il terremoto Tommy Hodson complet\u00f2 un passaggio da \"touchdown\" per correre dietro a Eddie Fuller negli ultimi secondi di gioco. Il ruggito della folla fu registrato da un sismografo, scosse la terra tanto quanto un piccolo terremoto.\nRivali.\nI rivali dell'universit\u00e0 includono i Tulane Green Wave, i rivali dell'ovest nel SEC i Ole Miss Rebels, i Mississippi State Bulldogs, gli Auburn Tigers, gli Alabama Crimson Tide, gli Arkansas Razorbacks e i rivali dell'est nel SEC, i Florida Gators. La LSU e l'Arkansas giocano ogni anno il venerd\u00ec dopo il Giorno del Ringraziamento, alternandosi ogni anno tra Baton Rouge e Little Rock. Il vincitore si aggiudica il \"Golden Boot\", (Stivale d'Oro), un trofeo dorato che ha la forma dei due stati. I rivali \"di casa\" sono i Tulane per il \"Tiger Rag\", una bandiera divisa equamente con i colori delle due scuole.\nLa rivalit\u00e0 tra la LSU e Auburn \u00e8 diventata importante negli ultimi anni, coll'avvento del \"format\" divisionale del SEC, da quando il vincitore ha finito per vincere anche la West Division. La rivalit\u00e0 tra la LSU e la Florida ha grande importanza, in quanto le due scuole hanno vinto tre degli ultimi quattro campionati nazionali di \"football\" (la Florida nel 2009 e nel 2009; LSU nel 2007).\nLouisiana State University Lab School.\nL'universit\u00e0 interviene nel Louisiana State University Laboratory School. La scuola fu fondata dalla facolt\u00e0 di formazione dell'universit\u00e0 e ha operato sotto la sua egida per pi\u00f9 di ottant'anni. Questa scuola esiste come sistema indipendente che fornisce opportunit\u00e0 di formazione per gli insegnanti nuovi e gi\u00e0 in servizio e funge come centro dimostrativo e di ricerca educativa. Da quando la scuola \u00e8 parte del sistema della LSU, gli studenti sono tenuti a pagare le tasse scolastiche. La scuola si trova nel \"campus\" principale dell'universit\u00e0 a Baton Rouge. LSU Laboratory School fu la prima scuola del International Baccalaureate Diploma Program nello Stato della Louisiana e adotta il programma completo K-12. IB \u00e8 un modello che sottolinea la creativit\u00e0, la richiesta, il servizio e l'internazionalismo."}
{"id": "3411512", "revid": "6923", "url": "https://it.wikipedia.org/wiki?curid=3411512", "title": "Bona di Savoia (1388-1432)", "text": "Origine.\nBona, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia femmina primogenita di Amedeo VII, detto il Conte Rosso, Conte di Savoia, d'Aosta e di Moriana, e della moglie, Bona di Berry, che, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era la figlia terzogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387), che, sempre secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era la figlia terzogenita del Conte di Rodez, conte d'Armagnac e di Fezensac e visconte di Lomagne e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364), principessa di sangue reale, figlia primogenita del conte di Charolais e signore di Saint-Just, Giovanni (figlio di Roberto di Francia, figlio del re di Francia, Luigi IX il Santo) e della sua seconda moglie, Giovanna di Dargies, signora di Dargies e di Catheux.\nAmedeo VII di Savoia, detto il Conte Rosso, sempre secondo Samuel Guichenon, era il figlio maschio primogenito di Amedeo VI, detto il Conte Verde, Conte di Savoia, d'Aosta e di Moriana, e della moglie, Bona di Borbone, che sempre secondo la Samuel Guichenon era figlia del secondo duca di Borbone, Pietro I di Borbone e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, Carlo di Valois e di Mahaut di Ch\u00e2tillon ed era sorella del futuro re di Francia (Bona era la nipote) di Filippo di Valois.\nBiografia.\nLe fu posto il nome della madre e della nonna paterna (Bona di Borbone).\nSuo padre, Amedeo VII, detto il \"Conte Rosso\", mor\u00ec il 1\u00ba novembre 1391, a Ripaglia, lasciando il proprio erede minorenne, Amedeo (\"Amedeum eius filium\"), sotto la reggenza della madre, Bona di Borbone (\"Domin\u00e6 Bon\u00e6 de Borbonio comitiss\u00e6 Sabaudi\u00e6 eius carissima genetricis\"), con Louis III de Cossonay, (?-1394) signore di Cossonay (\"cum consilio viri nobilis et potentis domini Ludovici domini de Cossonay\"), destinando anche un lascito a Bona (\"Bonam de Sabaudia eius filiam\") come viene riportato nel suo testamento; nel testamento di Amedeo viene ricordata anche la moglie Bona (\"Domina Bona de Biturio eius consorte\").\nDopo la morte di Amedeo VII la corte dei feudatari si divise in due partiti, uno che appoggiava la nonna di Bona, Bona di Borbone, con corte a Chamb\u00e9ry ed un altro che invece si era schierato in favore della madre di Bona e del nuovo conte Amedeo VIII, Bona di Berry, con corte a Montm\u00e9lian; la guerra civile fu evitata anche per l'intervento del re di Francia, Carlo VI, e si concluse con la conferma della reggenza a Bona di Borbone.\nDopo che sua madre, Bona di Berry, era stata esclusa dalla tutela dei figli e dalla reggenza, aveva lasciato la Savoia ed era ritornata in Francia, il 2 dicembre 1393, nel castello di Mehun-sur-Y\u00e8vre, venne redatto il contratto matrimoniale che doveva legare Bona a Bernardo VII d'Armagnac, e, nel 1394, Bona spos\u00f2, in seconde nozze, il Conte di Rodez, conte d'Armagnac e di Fezensac oltre che Visconte di Lomagne e Auvillars, Bernardo VII, che, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era il figlio maschio primogenito del Conte di Rodez, conte d'Armagnac e di Fezensac, conte di Charolais e visconte di Lomagne e d'Auvillar, Giovanni II (1333 -\u2020 1384) e di Giovanna di P\u00e9rigord (1345 circa-dopo il 7 Maggio 1366), figlia di Ruggero Bernardo, Conte di P\u00e9rigord e della moglie, Eleonora d1 Vend\u00f4me.\nLa politica matrimoniale intrapresa da suo fratello, Amedeo VII costrinse Bona ad andare sposa ad un cugino, appartenente ad un altro ramo dei Savoia e pi\u00f9 vecchio di ventidue anni, venne infatti data in moglie a Ludovico di Savoia-Acaia, che, sempre secondo Samuel Guichenon, era il figlio maschio secondogenito di Giacomo, Signore del Piemonte e Principe di Acaia, e della sua terza moglie, Margherita di Beaujeu (*1346 \u20201402), che, ancora secondo Samuel Guichenon, era figlia di Edoardo I, signore di Beaujeu, e di Maria di Til e che, nel 1402, alla morte del fratello, Amedeo, senza discendenza maschile, era divenuto Signore del Piemonte e Principe di Acaia.\nIl 24 luglio 1403, come viene confermato dagli Archivi di Stato, venne siglato il contratto di matrimonio.\nIn quello stesso giorno, 24 luglio 1403, a Chamb\u00e9ry, fu celebrato il matrimonio, che sanc\u00ec l'alleanza tra i due rami della famiglia impegnati a fronteggiare i marchesi del Monferrato che minacciavano il Piemonte.\nNegli anni seguenti vi furono diverse assegnazioni fatte da Amedeo VIII, inerenti la dote di Bona.\nCon il matrimonio Bona divenne principessa consorte di Piemonte, titolo che mantenne fino alla morte del marito, Ludovico, che mor\u00ec a Pinerolo l'11 dicembre 1418 e fu tumulato nella chiesa di San Francesco, di Pinerolo; dato che Ludovico non aveva figli legittimi, il ramo dei Savoia-Acaia and\u00f2 estinto e nei suoi titoli gli succedette il cognato, il fratello di Bona, Amedeo VIII di Savoia.\nSecondo il documento n\u00b0 5372 dei \"Titres de la maison ducale de Bourbon, par m. Huillard-Br\u00e9holles\", il 18 settembre 1430, sua madre, Bona di Berry (\"Bonne de Berry comtesse d\u2019Armaganc et de Rhodes vicomtesse de Carlades, veuve de Bernard comte d\u2019Armagnac et Rhodes)\" fece testamento, lasciando come erede della viscontea di Carlat il figlio, Bernardo (\"son fils Bernard d\u2019Armagac comte de Pardiac\"), stabilendo dei lasciti per gli altri figli ancora in vita, tra cui Bona (\"sa fille Bonne de Savoie princesse de Mor\u00e9e\").\nAnche Bona l'anno precedente aveva fatto testamento, designando suo erede il figlio naturale del marito, anche lui di nome Ludovico (\"Dominum Ludovicum Bastardum Achay\u00e6\") e destinando lasciti alla sorella, Giovanna (\"domin\u00e6 Joann\u00e6 de Sabaudia marchioniss\u00e6 Montisferrati, eiusdem domin\u00e6 testracisis sorori\"), alla madre (\"domin\u00e6 Bon\u00e6 de Biturio eius matri\") ed al fratello Amedeo VIII (\"dominum Amedeum Sabaudi\u00e6 ducem eius fratrem\").\nBona mor\u00ec al Castello di Stupinigi il 4 marzo 1432 e fu inumata nella chiesa di San Francesco, di Pinerolo, come da sua richiesta testamentaria (\"in ecclesia S. Francisci de Pinerolio\").\nFigli.\nA causa della sterilit\u00e0 di Bona, non nacquero figli e il ramo di Savoia-Acaia si estinse in seguito alla morte del marito, Ludovico nel 1418.\nIl figlio naturale di Ludovico, Ludovico diede vita ad un nuovo ramo della famiglia, i Savoia-Racconigi, sposando nel 1412 Alice de Montbel."}
{"id": "3411517", "revid": "834", "url": "https://it.wikipedia.org/wiki?curid=3411517", "title": "Ahlden", "text": ""}
{"id": "3411524", "revid": "339392", "url": "https://it.wikipedia.org/wiki?curid=3411524", "title": "A.J.", "text": ""}
{"id": "3411532", "revid": "91792", "url": "https://it.wikipedia.org/wiki?curid=3411532", "title": "Chiesa di San Giacomo Apostolo (Castelfranco Emilia)", "text": "La chiesa di San Giacomo Apostolo \u00e8 un edificio religioso sito nel comune di Castelfranco Emilia. \nStoria.\nLa data di edificazione non \u00e8 certa ma nei documenti \u00e8 testimoniato che dal 1252 a Castelfranco Emilia esistevano due chiese, una a nord e una a sud della via Emilia: Santa Maria Assunta e San Giacomo, ognuna delle quali con un proprio cimitero.\nNel 1527 durante la discesa dei Lanzichenecchi la chiesa di San Giacomo venne distrutta. Gi\u00e0 nel 1532 venne ricostruita di dimensioni pi\u00f9 modeste. Nel 1568 il priore F. Guarnaschelli fece ingrandire la chiesa erigendo la cappella maggiore, aggiungendo\nquattro altari e fornendola di fonte battesimale. Dal 1728 al 1804 si susseguirono vari ampliamenti e rifacimenti. L'attuale facciata di impianto neoclassico risale al 1910, mentre l'ala destra, distrutta durante i bombardamenti della II guerra mondiale, fu ricostruita nel 1949. Accanto alla facciata, il campanile romanico a pianta quadrata conserva inalterata la struttura originale. L'interno ha un'unica navata con sei cappelle laterali.\nInterno.\nTra le opere presenti vanno segnalate le pale degli altari laterali tra cui il dipinto raffigurante la Madonna di Loreto e santi della pittrice Elisabetta Sirani (1638-1665). A cominciare da questa tipologia di opere, la pittrice rompe definitivamente con la tradizione stilistica di stampo familiare e reniano che aveva influenzato la carriera giovanile. In questo processo di cambiamento, si pone la pala di San Giacomo.\nAll'interno delle cappelle poste sulla destra si trovano quattro statue in stucco rappresentano due coppie di Santi: ai lati della Madonna della Cintura di Angelo Gabriello Pi\u00f2 si trovano Santa Monica e Sant\u2019Agostino, madre e figlio, presenza quasi obbligata all'interno della chiesa officiata dai monaci Agostiniani; nell'altare che ospita il San Nicola da Tolentino di Filippo Scandellari sono invece collocati San Mauro e Santa Gertrude, monaci benedettini anch'essi spesso accoppiati nell'iconografia. Le quattro statue in stucco sono opere di Massimiliano Putti (1809-1890), ammiratore del Thorvaldsen e specialista nella produzione di sepolcri per la Certosa di Bologna. L'autore si impegna a combinare esigenze devozionali con uno stile ormai pienamente neoclassico. Il risultato finale \u00e8 un po' sovraccarico, ma senza sconfinare in soluzioni di facile emotivit\u00e0. Angelo Gabriello Pi\u00f2 invece nella Madonna della Cintura elabora uno stile elegante, che si allontana dal gusto classicista diffuso nell'arte bolognese imponendo un linguaggio plastico aggraziato, in\nlinea con le tendenze rococ\u00f2.\nQuesta scultura, dagli eleganti tratti ispirati al manierismo bolognese, si rivela un'opera di carattere devozionale e specificamente destinata ad essere portata in processione, come \u00e8 reso evidente dal piedistallo. Nelle chiese bolognesi e in quelle del contado non si contano le statue come questa: alcune in stucco, come \u00e8 caratteristico della produzione \u2018alta\u2019, che in Emilia-Romagna paga l'assenza di cave con la quasi totale mancanza di scultura in marmo; ma la maggior parte in materiali poveri come la cartapesta, o tela gessata, policroma.\nL'organo.\nLa chiesa custodisce un organo a canne realizzato da Domenico Traeri nel 1743. Lo strumento \u00e8 stato oggetto di un intervento di restauro nel 1987."}
{"id": "3411534", "revid": "339392", "url": "https://it.wikipedia.org/wiki?curid=3411534", "title": "Principe di Moscovia", "text": ""}
{"id": "3411537", "revid": "306856", "url": "https://it.wikipedia.org/wiki?curid=3411537", "title": "Eug\u00e8ne-Melchior P\u00e9ligot", "text": "Vita.\nDopo aver frequentato il liceo Henri IV, nel 1829 entr\u00f2 alla Scuola Centrale di Arti e Manifatture. Dovette per\u00f2 interrompere gli studi quando il padre, amministratore capo dell'ospedale Saint-Louis, perse tutto il suo patrimonio nella costruzione del centro termale di Enghien.\nNel 1832 Jean-Baptiste Dumas lo ammise nel suo laboratorio alla Ecole Polytechnique. Da quel momento il futuro scientifico di P\u00e9ligot fu assicurato, e inizi\u00f2 un sodalizio destinato a durare molti anni. Nel 1835 fu nominato professore presso la Ecole Centrale, dove per 35 anni tenne un corso sul vetro e uno di chimica analitica.\nNel 1846 succedette a Cl\u00e9ment Desormes al Conservatoire des Arts et M\u00e9tiers, dove tenne un corso di chimica generale seguito da un vasto pubblico. Fu anche responsabile del corso di chimica analitica applicata presso l'Istituto Nazionale di Agronomia Paris-Grignon. Nel 1852 fu eletto membro dell'Accademia delle Scienze nella sezione di Economia Rurale.\nP\u00e9ligot fu un lavoratore instancabile, capace di compiere una quantit\u00e0 di lavoro non comune, affrontando i suoi impegni scientifici con zelo e dedizione. Per quaranta anni lavor\u00f2 anche presso la zecca: dal 1846 come collaudatore, dal 1848 come revisore, e dal 1880 come direttore dei test.\nNel corso della sua carriera prese parte attiva ai lavori di giurie nelle Esposizioni nazionali e internazionali, fu membro della Societ\u00e0 Nazionale di Agricoltura, e contribu\u00ec ai lavori del Comit\u00e9 international des poids et mesures. Si interess\u00f2 dei progressi della fotografia. Fra le varie onorificenze, nel 1854 fu nominato Cavaliere della Legion d'Onore a riconoscimento dei suoi lavori sulla canna da zucchero, nel 1857 fu nominato Ufficiale, nel 1878 Comandante, e nel 1885 Grande Ufficiale.\nRicerche.\nP\u00e9ligot condusse le sue ricerche in vari campi scientifici: chimica organica, inorganica e analitica, industria, sanit\u00e0 e agricoltura.\nNel 1833 fece le sue prime indagini su composti del cromo, di cui descrisse il monossido, il solfato, l'ossalato, il cloruro e altri sali. Assieme a Jean-Baptiste Dumas scopr\u00ec nel 1835 il radicale metile facendo esperimenti sullo \"spirito di legno\" (metanolo). La terminologia \"alcool metilico\" si deve a questi due chimici, che assieme prepararono anche l'etere dimetilico e molti esteri. Nel 1938 riuscirono a trasformare la canfora in p-cimene usando pentossido di fosforo.\nNel 1842 P\u00e9ligot prov\u00f2 che la polvere nera ottenuta da Martin Heinrich Klaproth non era un metallo puro, bens\u00ec un ossido di uranio di formula UO2. Fu il primo ad ottenere uranio puro riducendo il tetracloruro di uranio UCl4 con potassio metallico.\nStudi\u00f2 la struttura e fabbricazione del vetro. Dimostr\u00f2 che il vetro era composto di una miscela di silicati e ottenne vetro dicroico introducendo ossido di uranio nella miscela.\nDal 1858 si interess\u00f2 della natura e delle propriet\u00e0 degli zuccheri. Chiar\u00ec le caratteristiche che distinguono il saccarosio dal glucosio. Studi\u00f2 sia la barbabietola che la canna da zucchero, riuscendo ad aumentare la resa di estrazione di zucchero. Si dedic\u00f2 anche alla composizione delle acque. Fece ricerche sulla composizione delle foglie del gelso e sui fenomeni chimici e fisiologici che avvengono durante vita e metamorfosi dei bachi da seta. Studi\u00f2 la distribuzione di potassio e sodio nelle verdure.\nA ricordo di P\u00e9ligot, il suo nome ricorre in:\nOpere.\nLe ricerche di P\u00e9ligot sono documentate da pi\u00f9 di 80 articoli scientifici. Scrisse inoltre alcuni trattati, tra i quali:"}
{"id": "3411543", "revid": "111131452", "url": "https://it.wikipedia.org/wiki?curid=3411543", "title": "Indipendenza della Lituania", "text": ""}
{"id": "3411545", "revid": "354397", "url": "https://it.wikipedia.org/wiki?curid=3411545", "title": "Peligot", "text": ""}
{"id": "3411553", "revid": "773636", "url": "https://it.wikipedia.org/wiki?curid=3411553", "title": "Indipendenza della Lettonia", "text": ""}
{"id": "3411560", "revid": "256896", "url": "https://it.wikipedia.org/wiki?curid=3411560", "title": "Contrafforte pliocenico", "text": ""}
{"id": "3411562", "revid": "767487", "url": "https://it.wikipedia.org/wiki?curid=3411562", "title": "Marius Helle", "text": "Carriera.\nClub.\nGli inizi.\nHelle ha cominciato la carriera con la maglia dell'\u00c5lg\u00e5rd. \u00c8 passato poi al Bryne nel calciomercato estivo 2006, debuttatndo in 1. divisjon in data 23 agosto: ha sostituito infatti H\u00e5vard Sakariassen nel successo per 4-2 sul Follo. Il 17 settembre ha realizzato il primo gol per la nuova squadra, nel successo per 2-3 in casa del Bod\u00f8/Glimt.\nStab\u00e6k.\nIl 20 agosto 2010 \u00e8 stato ufficializzato il suo trasferimento allo Stab\u00e6k. Ha esordito nell'Eliteserien in data 22 agosto, subentrando a J\u00f8rgen Skjelvik nel successo per 0-4 in casa dell'H\u00f8nefoss: nello stesso match, ha segnato il suo primo gol nella massima divisione norvegese. Rimasto in squadra sino al termine di quella stessa stagione, ha disputato 7 partite con 2 reti all'attivo.\nIl ritorno al Bryne.\nIn vista del campionato 2011, Helle ha fatto ritorno al Bryne. \u00c8 tornato a vestire la casacca di questa squadra in data 3 aprile, schierato titolare nel successo esterno per 0-1 contro il Sandnes Ulf. Il 10 aprile \u00e8 invece tornato al gol, siglando una rete nel 7-0 inflitto al Randaberg. \u00c8 rimasto in squadra fino al mese di agosto 2012, totalizzando 47 presenze e 13 reti tra campionato e coppa in questo arco di tempo.\nSandnes Ulf.\nL'8 agosto 2012 \u00e8 stato reso noto il suo trasferimento al Sandnes Ulf. Ha esordito in squadra il 12 agosto, schierato titolare nella sconfitta per 2-1 arrivata sul campo dello Stab\u00e6k.. Il 26 settembre successivo \u00e8 stato protagonista di una piccola zuffa con il compagno di squadra Stein\u00fe\u00f3r \u00deorsteinsson, durante un allenamento: i due sono stati separati dagli altri giocatori.\nIl 21 agosto 2014 ha rinnovato il contratto che lo legava al Sandnes Ulf per altri due anni e mezzo. Helle ed il suo Sandnes Ulf hanno giocato nella massima divisione norvegese fino al termine del campionato 2014, in cui la squadra si \u00e8 classificata al 16\u00ba posto finale, retrocedendo pertanto in 1. divisjon.\nIl giocatore \u00e8 rimasto in squadra fino al mese di agosto 2016, congedandosi dal Sandnes Ulf con 115 presenze e 16 reti tra tutte le competizioni.\nLa fase finale della carriera.\nIl 22 luglio 2016, il Bryne ha reso noto d'aver ingaggiato Helle, che \u00e8 tornato in squadra per la terza volta in carriera ed ha scelto di vestire la maglia numero 33. Il 31 luglio ha disputato la prima partita, nel pareggio interno per 1-1 contro il Ranheim. Il 24 agosto sono arrivate le prime reti, con una doppietta nella vittoria per 4-3 sul Levanger. Ha totalizzato 13 presenze e 5 reti nel corso di quella porzione di annata, conclusasi con la retrocessione in 2. divisjon al termine della 30\u00aa ed ultima giornata del campionato. Helle ha contestualmente chiuso l'attivit\u00e0 agonistica.\nStatistiche.\nPresenze e reti nei club.\n\"Statistiche aggiornate al 2 novembre 2016.\""}
{"id": "3411564", "revid": "28592", "url": "https://it.wikipedia.org/wiki?curid=3411564", "title": "Governatorato di Livonia", "text": ""}
{"id": "3411572", "revid": "599013", "url": "https://it.wikipedia.org/wiki?curid=3411572", "title": "Libor Radimec", "text": "Carriera.\nCon la Nazionale di calcio della Cecoslovacchia ha preso parte al torneo olimpico del 1980 (in cui vinse la medaglia d'oro) ed al ."}
{"id": "3411573", "revid": "767487", "url": "https://it.wikipedia.org/wiki?curid=3411573", "title": "Brenno (nome)", "text": "Origine e diffusione.\nQuesto nome \u00e8 ricordato principalmente grazie alla figura di Brenno, il condottiero dei Galli Senoni che saccheggi\u00f2 Roma nel 390 a.C.; la sua diffusione in Italia \u00e8 scarsissima, e si attesta per oltre tre quarti delle occorrenze in Emilia-Romagna, disperdendosi per il resto dal Nord fino alle Marche.\nEtimologicamente deriva da \"Brennus\", la forma latinizzata di un qualche nome o titolo celtico dal significato incerto, forse \"corvo\" oppure \"re\", \"principe\". Nel primo caso condivide il significato coi nomi Raven, Rabano, Rocco e Vasco, mentre nel secondo \u00e8 affine a Basileo, Malik, Rex, Zolt\u00e1n e Sultan.\nVa notato che la forma femminile italiana Brenna coincide con un nome inglese non correlato, che pu\u00f2 essere tanto una forma femminile di Brennan, quanto una variante di Brenda.\nOnomastico.\nNon esistono santi che portano questo nome, quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "3411578", "revid": "287204", "url": "https://it.wikipedia.org/wiki?curid=3411578", "title": "Fodor", "text": ""}
{"id": "3411581", "revid": "402861", "url": "https://it.wikipedia.org/wiki?curid=3411581", "title": "Lampade di segnalazione ostacoli al volo", "text": ""}
{"id": "3411582", "revid": "628767", "url": "https://it.wikipedia.org/wiki?curid=3411582", "title": "Terza spartizione della Polonia", "text": ""}
{"id": "3411583", "revid": "834", "url": "https://it.wikipedia.org/wiki?curid=3411583", "title": "Elenco ufficiale delle aree protette", "text": ""}
{"id": "3411585", "revid": "28592", "url": "https://it.wikipedia.org/wiki?curid=3411585", "title": "Repubblica d'Estonia", "text": ""}
{"id": "3411587", "revid": "599013", "url": "https://it.wikipedia.org/wiki?curid=3411587", "title": "Jozef Kuku\u010dka", "text": ""}
{"id": "3411589", "revid": "28592", "url": "https://it.wikipedia.org/wiki?curid=3411589", "title": "Repubbliche socialiste", "text": ""}
{"id": "3411591", "revid": "628767", "url": "https://it.wikipedia.org/wiki?curid=3411591", "title": "Repubblica di Lettonia (1919-1940)", "text": "La Repubblica di Lettonia (in lettone: \"Latvijas Republika\") \u00e8 lo Stato che esistette in Lettonia dal 1919 al 1940: lo stato indipendente era situato nel Nord Europa sulle rive del Mar Baltico e subentr\u00f2 agli effimeri Ducato di Curlandia e Semigallia e Ducato Baltico Unito dopo la sconfitta dell'Impero tedesco nella prima guerra mondiale nel 1918 e la precedente Rivoluzione russa nel 1917, che ingenerarono l'indipendenza della Lettonia. Proclamata il 7 dicembre 1918 e formalmente riconosciuta con il trattato di Riga dell'agosto 1920, la repubblica dur\u00f2 per tutto il periodo interbellico fino alla sua invasione e occupazione da parte dell'Unione Sovietica durante la seconda guerra mondiale, la quale ne sanc\u00ec la scomparsa come Stato sovrano: a subentrare fu la Repubblica Socialista Sovietica Lettone.\nIn termini politici, la Lettonia risult\u00f2 una democrazia parlamentare durante gli anni 1920 e la prima met\u00e0 degli anni 1930; il partito di centro-sinistra socialdemocratico dei lavoratori e l'Unione degli agricoltori lettoni di centro-destra, guidata da K\u0101rlis Ulmanis furono le principali formazioni politiche a contendersi il governo nel periodo democratico. Durante la maggior parte del periodo repubblicano, il Partito Comunista di Lettonia era bandito, sebbene fosse solito candidarsi alle elezioni sotto altre liste, tutte via via eliminate dopo le elezioni. Nel maggio 1934, K\u0101rlis Ulmanis ide\u00f2 e realizz\u00f2 un colpo di Stato non violento con cui istitu\u00ec un regime autoritario. Tutti i partiti politici andarono incontro alla soppressione, la stampa alla censura e si introdusse la legge marziale. Ulmanis assorb\u00ec vari poteri nella sua figura, diventando di fatto un dittatore.\nPoco prima dello scoppio del conflitto globale, come gli altri Stati baltici, la Lettonia si sentiva minacciata da una possibile invasione, sia dalla Germania nazista sia dall'Unione Sovietica, ragion per cui il regime di Ulmanis inizi\u00f2 a sottoscrivere patti con entrambi paesi: malgrado lo scopo fosse quello di mantenere rapporti pacifici, la sovranit\u00e0 lettone fin\u00ec di fatto per assottigliarsi. A seguito dell'ultimatum emesso alla Lituania nel giugno 1940, il governo lettone accett\u00f2 l'idea che l'occupazione fosse inevitabile. Il 17 giugno 1940, l'Armata Rossa fece il suo ingresso sul suolo lettone senza incontrare alcuna resistenza armata; a luglio si tennero poi delle elezioni palesemente truccate finalizzate a eleggere un nuovo organo legislativo di stampo comunista, l'Assemblea del popolo, che il 21 luglio proclam\u00f2 l'instaurazione della \"Repubblica Socialista Sovietica Lettone\". Il 5 agosto, il governo sovietico accett\u00f2 la \"proposta\" della Lettonia di diventare una repubblica dell'Unione. A seguito della parentesi nazista (1941-1944), la Lettonia fu raggiunta una seconda volta dalle truppe sovietiche e incorporata alla fine della guerra. L'indipendenza della Lettonia, insieme a quella degli altri paesi baltici, non sarebbe stata effettivamente ripristinata se non nel 1990, anno in cui il processo di dissoluzione dell'Unione Sovietica era in corso.\nStoria.\nAntefatti.\nIndipendenza durante la prima guerra mondiale.\nLa prima guerra mondiale coinvolse direttamente i lettoni e il territorio lettone e port\u00f2 all'idea di dare vita a uno Stato sovrano. Durante l'estate del 1915, l'esercito imperiale tedesco conquist\u00f2 la costa livoniana e la Semgallia, provocando un esodo dei lettoni dalle due aree. I politici locali acquisirono un certo grado di esperienza nell'organizzazione degli aiuti ai rifugiati e nella vita culturale: contesi tra tedeschi e russi, i fucilieri lettoni (\"latvie\u0161u str\u0113lnieki\") combatterono dalla parte russa durante il conflitto e cominciarono a nutrire un senso di rigetto nei confronti dello Zarato. Durante la guerra civile russa, un gruppo noto come i fucilieri rossi prese le parti dei bolscevichi: al contempo, la Germania e i tedeschi del Baltico progettarono di annettere al loro impero le ex terre di Livonia ed Estonia. Durante le caotiche fasi della Rivoluzione di febbraio e quella di ottobre, vi furono vari tentativi per stabilire uno Stato in Lettonia, non necessariamente indipendente. La maggior parte dei lettoni auspicava infatti di diventare dopo il febbraio del 1917 uno stato federato nella nazione russa (il motto comune era \"Libera Lettonia in libera Russia\"). Il 12 e il 13 marzo 1917 si tenne a Valmiera il congresso della regione di Vidzeme, da cui nacque un comitato provvisorio. La Curlandia fu occupata dai tedeschi, favorevoli alla costituzione del Ducato di Curlandia e Semigallia, uno Stato fantoccio.\nIl 5 luglio 1917, il governo provvisorio russo riconobbe i consigli eletti nella zona occidentale del paese e in Curlandia. Incoraggiati dal liberalismo del governo provvisorio, i lettoni avanzarono proposte che prevedevano un'ampia autonomia locale: il 12 agosto 1917, le organizzazioni lettoni presentarono una petizione congiunta al governo provvisorio per l'autonomia e l'autodeterminazione. Durante un incontro tenutosi l'11 e il 12 agosto a Riga, i socialdemocratici di sinistra, fortemente influenzati dai bolscevichi, istituirono un governo chiamato Iskolat: dopo che la citt\u00e0 fu occupata dai tedeschi, il 3 settembre 1917 la Iskolat si spost\u00f2 a Vidzeme, dove assunse i poteri esecutivi. La cosiddetta Repubblica di Iskolat esistette dal 21 novembre 1917 al 3 marzo 1918, evacuando prima a C\u0113sis e poi a Valka, prima di essere sciolta nel marzo 1918 dopo la conclusione del Trattato di Brest-Litovsk, con cui la Lettonia (tranne la Letgallia) passava alla Germania.\nDopo la riunione preliminare del 14 settembre 1917, il successivo 23 settembre, nella Riga occupata, le maggiori formazioni politiche locali crearono un blocco democratico, il quale present\u00f2 una petizione all'Ober Ost per il ripristino del consiglio comunale eletto di Riga, la riapertura delle scuole e la libert\u00e0 di stampa. I socialdemocratici lettoni appartenenti al blocco sfruttarono i contatti di lunga data con il Partito socialdemocratico tedesco per esercitare pressioni dirette sui politici a Berlino. Il 19 ottobre 1918, i rappresentanti del blocco democratico presentarono una petizione al cancelliere imperiale tedesco, il principe Massimiliano di Baden, in cui chiedevano l'allontanamento delle forze di occupazione, il rilascio dei prigionieri di guerra e il riconoscimento di uno stato indipendente, la Lettonia.\nNell'ottobre del 1917, i politici centristi si incontrarono a Pietrogrado e decisero di creare un Consiglio unito di tutti i partiti lettoni, organizzazioni di sostegno ai rifugiati e comitati di soldati. Il 2 dicembre 1917 questo dichiar\u00f2 l'autonomia della Lettonia e si autoproclam\u00f2 l'unico organo rappresentativo dei lettoni. Il consiglio annunci\u00f2 tre obiettivi principali: la convocazione di un'Assemblea costituente, la creazione di autonomia politica e l'unificazione di tutte le terre etniche lettoni abitate. Fu inviata una delegazione nei paesi alleati per ottenere il loro sostegno per l'indipendenza della Lettonia. Il consiglio oper\u00f2 mentre i bolscevichi controllavano ancora l'Iskolat nella piccola citt\u00e0 di Valka, al confine tra le terre etniche estoni e lettoni, restando per un paio di mesi la capitale virtuale dei lettoni.\nIl 5 gennaio 1918, durante l'unica riunione democraticamente eletta dell'Assemblea costituente della Russia, poi abolita dai bolscevichi, il parlamentare lettone J\u0101nis Goldmanis, l'ideatore nel 1915 della creazione di unit\u00e0 fuciliere lettoni, lesse la dichiarazione di secessione della Lettonia dalla Russia. Nella seconda riunione, tenutasi a Pietrogrado, il Consiglio nazionale lettone il 30 gennaio 1918 dichiar\u00f2 che la Lettonia sarebbe diventata una repubblica democratica e indipendente e che avrebbe dovuto includere la Semgallia, Vidzeme e la Letgallia: solo le prime due passarono alla Lettonia dopo il trattato di Brest-Litovsk nel 1918. L'11 novembre 1918, l'Impero britannico riconobbe il Consiglio nazionale lettone come governo di fatto, confermando una precedente comunicazione verbale del 23 ottobre a Zigfr\u012bds Anna Meierovics da parte del ministro degli esteri britannico, Arthur James Balfour.\nNell'ottobre 1918, il governo tedesco propose di sostituire l'amministrazione militare nel Baltico con un'autorit\u00e0 civile. La nuova politica \u00e8 stata affermata in un telegramma del ministero degli esteri tedesco all'amministrazione militare baltica: \"Il governo del Reich si esprime a favore di un cambiamento sostanziale della nostra politica nei confronti dei paesi baltici, cio\u00e8 in primo luogo le relazioni con i popoli baltici\". Il Partito socialdemocratico e il Blocco democratico furono unificati nel Consiglio dei Popoli della Lettonia (\"Tautas Padome\") che il 17 novembre 1918 dichiar\u00f2 l'indipendenza della Repubblica: K\u0101rlis Ulmanis divenne primo ministro.\nGuerra d'indipendenza.\nIl 1\u00ba dicembre 1918, la Russia sovietica invase la Lettonia con l'obiettivo di annetterla. Gran parte degli attaccanti apparteneva ai fucilieri rossi lettoni: l'offensiva sovietica incontr\u00f2 poca resistenza entro poche settimane dal crollo dell'Impero tedesco e dalla proclamazione dell'indipendenza della Lettonia. A questo punto, il Partito socialdemocratico decise di lasciare il Consiglio del popolo e vi rientr\u00f2 solo nell'aprile 1919. Il 17 dicembre 1918, il governo provvisorio dei lavoratori e dei contadini, guidato dal politico di sinistra veterano P\u0113teris Stu\u010dka, proclam\u00f2 l'istituzione di un governo sovietico. Il 18 dicembre Lenin riconobbe ufficialmente la nuova Lettonia sovietica e il 3 gennaio 1919 Riga fin\u00ec in mano ai sovietici.\nEntro la fine di gennaio, il governo provvisorio e le restanti unit\u00e0 tedesche si ritirarono a Liep\u0101ja, ma poi l'offensiva rossa si arrest\u00f2 lungo il fiume Venta. La Repubblica Socialista Sovietica Lettone venne ufficialmente proclamata il 13 gennaio con il sostegno politico, economico e militare della Russia sovietica. Stu\u010dka si concentr\u00f2 sull'imposizione di un regime comunista radicale, eseguendo nazionalizzazioni, espropri ed esecuzioni di nemici dello Stato. Furono istituiti tribunali rivoluzionari che condannarono a morte circa 1 000 persone tra nobili tedeschi, religiosi, ricchi mercanti e contadini che si rifiutarono di consegnare il loro grano. A causa delle interruzioni dell'approvvigionamento alimentare, 8 590 abitanti di Riga morirono di fame.\nIl 3 marzo 1919, le forze tedesche e lettoni iniziarono un contrattacco contro le forze della Lettonia sovietica. Il 16 aprile, la nobilt\u00e0 baltica organizz\u00f2 un colpo di stato a Liep\u0101ja e fu istituito un governo fantoccio sotto la guida di Andrievs Niedra. Il governo nazionale provvisorio si rifugi\u00f2 a bordo del piroscafo Saratov sotto la protezione britannica nel porto di Liepaja. Il 22 maggio 1919 Riga fu riconquistata dai \"Freikorps\" e il terrore bianco fu usato contro tutti i sospetti simpatizzanti sovietici. Allo stesso tempo, l'esercito estone, compresa la nrigata lettone settentrionale, fedele al governo Ulmanis, lanci\u00f2 un'importante offensiva contro i sovietici nel nord della Lettonia. A met\u00e0 giugno 1919 il regime sovietico dovette trasferire il suo governo in Letgallia.\nFu solo il 23 giugno 1919 che con la firma dell'armistizio di Strazdumui\u017ea, i tedeschi lasciarono la Lettonia. Invece di partire, le forze tedesche si unirono per\u00f2 ai volontari della Russia occidentale: Il 5 ottobre, un'offensiva inizi\u00f2 a Riga che coinvolse la riva occidentale del fiume Daugava: alla fine di novembre, grazie al supporto dell'artiglieria navale britannica, Riga fu liberata.\nIl 3 gennaio 1920, le forze congiunte di Lettonia e Polonia lanciarono un attacco contro l'esercito sovietico in Letgallia e, dopo la battaglia di Daugavpils, la nazione pot\u00e9 definirsi libera dagli invasori.\nOrganizzazione dello stato lettone (1918-1920).\nDurante la Conferenza di pace di Parigi del 1919, il governo provvisorio della Lettonia aveva esercitato delle infruttuose pressioni per il riconoscimento internazionale de iure della sua indipendenza da parte dei paesi alleati, i quali si aspettavano la rapida scomparsa della RSFS Russa e l'istituzione di uno stato russo democratico che garantisse alla Lettonia un alto grado di autonomia. Anche la situazione interna era instabile, poich\u00e9 nel 1919 tre diversi governi si alternarono per il controllo del territorio: secondo i diplomatici lettoni, durante questo periodo, gli Stati Uniti e la Francia erano contrari al riconoscimento della Lettonia, il Regno d'Italia e l'Impero giapponese erano favorevoli, mentre il Regno Unito offriva un sostegno limitato e attese che gli eventi proseguissero.\nL'11 agosto 1920, in conformit\u00e0 con i contenuti del trattato di Riga, la Russia sovietica rinunci\u00f2 alla sua autorit\u00e0 sul territorio lettone affermando: \"La Russia riconosce, senza obiezioni, l'indipendenza e la sovranit\u00e0 dello Stato di Lettonia e rinuncia per sempre a tutte le rivendicazioni prima sostenute dalla Russia in relazione alla nazione e alla terra di Lettonia sulla base del regime legale dello Stato precedente, nonch\u00e9 ad eventuali accordi internazionali, che perdono la loro forza ed efficacia per tutto il tempo futuro come qui indicato. La nazione e la terra della Lettonia non avranno obblighi derivanti dalla propria precedente appartenenza alla Russia\". Nel 1920, la Lettonia, la Lituania e l'Estonia tentarono di aderire alla Societ\u00e0 delle Nazioni, trovando un secco rifiuto.\nQuando la vittoria dei rossi nella guerra civile russa divenne evidente e dopo le pesanti pressioni del ministro degli esteri Zigfr\u012bds Anna Meierovics, il Consiglio supremo di guerra alleato, il quale includeva Regno Unito, Francia, Belgio, Italia e Giappone, riconobbe la sovranit\u00e0 della Lettonia il 26 gennaio 1921. Il riconoscimento da parte di altri paesi giunse in maniera lenta: la Lettonia ader\u00ec alla Societ\u00e0 delle Nazioni il 22 settembre 1921. Gli Stati Uniti riconobbero invece la Lettonia nel luglio 1922. Al tempo dell'invasione sovietica nel 1940, la Lettonia godeva del riconoscimento internazionale di 42 paesi.\nAssemblea costituente.\nDopo che la Letgallia torn\u00f2 in mano ai lettoni nel gennaio 1920, tra il 17 e il 18 aprile si tennero libere elezioni per nominare un'Assemblea costituente con il criterio della rappresentanza proporzionale. Mentre la popolazione diminu\u00ec di quasi un milione, da 2 555 000 a 1 596 000 nel 1920 (a Riga da 520 000 a 225 000), si contavano ben 50 liste di partiti e candidati in competizione per soli 150 seggi. Circa l'85% degli aventi diritto partecip\u00f2 alle elezioni e 16 formazioni politiche ottennero almeno un seggio al parlamento. I socialdemocratici vinsero 57 seggi e costituivano il gruppo pi\u00f9 numeroso, l'Unione lettone degli agricoltori riusc\u00ec a ottenerne 26, il partito dei contadini 17. Un simile modello di voto si rivel\u00f2 instabile e present\u00f2 le stesse criticit\u00e0 di quello della Repubblica di Weimar in Germania: per varie legislature. un gran numero di partiti assolutamente frammentati prese parte a coalizioni sovente instabili. Sebbene il Partito socialdemocratico lettone fu il pi\u00f9 votato in tutte le elezioni, rest\u00f2 sempre ai margini del governo (monopolizzando solo la presidenza legislativa), presieduto da conservatori o Unione di agricoltori. Tra il 1922 e il 1934, la Lettonia ebbe tredici governi, guidati da nove primi ministri, della durata media di un anno.\nPeriodo democratico (1920-1934).\nIl 15 febbraio 1922 fu approvata la Costituzione della Repubblica di Lettonia e a giugno fu promulgata la nuova legge elettorale, che apr\u00ec la strada all'elezione del primo parlamento lettone, chiamato Saeima. Durante il periodo democratico, si svolsero quattro elezioni parlamentari per il Saeima: 1922, 1925, 1928 e 1931. Il colpo di stato del 1934 avvenne poco prima di quelle che sarebbero state le quinte elezioni, poi annullate. Il sistema elettorale risult\u00f2 come detto eccessivamente frammentario, essendo sufficiente ottenere 100 firme per iscrivere una lista. Nelle prime elezioni si presentarono 88 liste e nelle successive pi\u00f9 di 100: il numero scese a 93 nel 1925 e a 46 nel 1931. Il voto disgiunto era consentito e fino al 1931 pi\u00f9 di un terzo degli elettori (35%) lo esercit\u00f2. Il rifiuto dei socialdemocratici, formazione di maggioranza, a partecipare ai governi (tranne in due gabinetti di breve durata) comport\u00f2 la presenza dell'Unione degli agricoltori di centro-destra e di una coalizione di partiti minori, poich\u00e9 il Saeima era diviso tra molti partiti con solo pochi parlamentari. I socialdemocratici, divisi in due correnti interne, supportavano gli ideali dell'Internazionale Socialista, criticando il sistema capitalista esistente, evitando di usare la bandiera dello stato e cantare l'inno nazionale e impiegando invece la bandiera rossa e cantando \"L'Internazionale\" nei propri incontri. La loro popolarit\u00e0 diminu\u00ec sempre di pi\u00f9 e nel quarto Saeima contavano solo 21 seggi.\nIl Partito Comunista di Lettonia, ufficialmente illegale nelle elezioni del 1928, riusc\u00ec a ottenere 5 seggi nel sindacato di sinistra, poi bandito nel 1930. Nelle elezioni del 1931, i comunisti conquistarono 6 seggi come Gruppo dei sindacati dei lavoratori e dei contadini, ma ancora una volta furono estromessi nel 1933.\nL'Unione degli agricoltori, secondo maggiore partito, assorb\u00ec nel corso degli anni varie piccole formazioni di cattolici e promotrici degli interessi del settore primario. Guidata da K\u0101rlis Ulmanis, Zigfr\u012bds Anna Meierovics e Hugo Celmi\u0146\u0161, la formazione incontr\u00f2 una battuta d'arresto quando avvenne il colpo di stato del 15 maggio 1934, poich\u00e9 Ulmanis cerc\u00f2 di prevenire un'ulteriore perdita della sua influenza politica e del suo potere dopo le elezioni previste per ottobre di quell'anno.\nAltre formazioni politiche presenti sullo scenario erano il Partito Democratico del Centro, guidato da Gustavs Zemgals, che rappresentava principalmente impiegati urbani, la borghesia e gli impiegati statali; l'Unione Nazionalista, guidata da Arveds Bergs, un partito nazionalista, antisovietico, di destra che attirava consensi specialmente nelle citt\u00e0; i partiti dell'estrema destra, mentre quelli di sinistra erano vietati, erano perlopi\u00f9 indirizzati a politiche antisemite o a rappresentare categorie molto specifiche, quali latifondisti e ferrovieri. Non mancavano infine formazioni destinate a rappresentare aree geografiche specifiche, come la coalizione della Letgallia.\nUn altro momento di partecipazione politica che coinvolse i lettoni nel periodo interbellico iner\u00ec ai referendum: se tennero quattro, tutti relativi a questioni che il nuovo Stato dovette affrontare, ovvero il trasferimento coattivo dei beni da una confessione religiosa a un'altra (1922), sulla cittadinanza (1927), una maggiore autonomia alla comunit\u00e0 dei tedeschi del Baltico (1931) e, infine, il 24-25 febbraio 1934, meno di tre mesi prima del colpo di stato, sul reddito minimo e sulla revisione di alcune norme relative al diritto del lavoro.\nColpo di stato del 1934.\nNell'aprile 1934, la Lettonia era l'unico dei tre stati baltici a preservare un sistema democratico. La Lituania e l'Estonia finirono in mano a regimi autoritari rispettivamente nel 1926 e nel marzo 1934. Sia a Vilnius sia a Riga e a Tallinn i sistemi politici erano assai fragili e dominati dal multipartitismo e dall'instabilit\u00e0 governativa. K\u0101rlis Ulmanis riprese la carica di primo ministro il 27 marzo 1934 e le elezioni successive, previste per ottobre, sembravano far trapelare una nuova situazione di stallo in virt\u00f9 dei sondaggi.\nDi fronte a questa prospettiva, tra la notte del 15 maggio e la mattina del 16 maggio 1934, Ulmanis, con il supporto del ministro della guerra J\u0101nis Balodis e dell'organizzazione paramilitare Aizsargi, effettu\u00f2 un autogolpe di Stato: tale avvenimento accadde senza che vi fossero spargimenti di sangue. I sostenitori di Ulmanis si preoccuparono di insediarsi nei principali uffici statali, dopodich\u00e9 si procedette a sciogliere il Saeima, bandire tutti i partiti politici (inclusa l'Unione dei contadini), sospendere la costituzione e dichiarare la legge marziale.\nDittatura di Ulmanis (1934-1940).\nIl presidente Alberts Kviesis, del partito Ulmanis, rassegn\u00f2 le dimissioni con il colpo di stato e termin\u00f2 il suo mandato il 10 aprile 1936. Ulmanis assunse la carica di presidente e divenne ufficialmente noto come \"Valsts un Ministru Prezidents\" (Ministro e Presidente dello Stato), ma in genere nelle pubblicazioni veniva chiamato \"Tautas Vadonis\" (Capo della nazione) o semplicemente \"Vadonis\" (Capo). Ulmanis fu l'unico tra i dittatori europei dell'epoca che non cre\u00f2 un partito unico o un fronte politico che introdusse una nuova costituzione. Al contrario, Ulmanis procedette a statalizzare diversi ambiti, basandosi sui modelli corporativisti dei regimi autoritari di Konstantin P\u00e4ts in Estonia e Ant\u00f3nio de Oliveira Salazar in Portogallo. Il regime fece molto affidamento sull'autorit\u00e0 e sui culti della personalit\u00e0 di Ulmanis e Balodis come fondatori della Lettonia durante la Guerra d'indipendenza lettone, sostenendo anche di aver liberato la nazione dal caos multipartitico.\nMolti funzionari e politici eletti (quasi esclusivamente del Partito socialdemocratico, nonch\u00e9 esponenti dell'estrema destra e della sinistra) furono arrestati, cos\u00ec come tutti i funzionari militari che si opposero al colpo di stato. Le autorit\u00e0 arrestarono circa 2 000 socialdemocratici, tra cui la maggior parte dei deputati della precedente legislatura, nonch\u00e9 membri di varie organizzazioni di destra radicale come la P\u0113rkonkrusts. In totale, 369 socialdemocratici, 95 membri della P\u0113rkonkrusts, attivisti filo-nazisti tra i tedeschi del Baltico, pi\u00f9 altri politici vennero internati in un campo di prigionia stabilito nel distretto di Karosta a Liep\u0101ja. Dopo che diversi accusati furono assolti dalle accuse dai tribunali, alcuni di essi decisero di recarsi all'estero; coloro che vennero incarcerati vi rimasero fino a quando non scontarono la pena.\nUlmanis era un nazionalista lettone, che sosteneva lo slogan \"la Lettonia ai lettoni\", precludendo dunque la possibilit\u00e0 a minoranze numerose come quella tedesca ed ebraica di partecipare alla vita politica. Non si verificarono restrizioni alle libert\u00e0 personali come quelle riservate ad alcuni politici, ma i giornali e le organizzazioni culturali gestite dalle minoranze continuarono a esistere solo incontrando i rigidi limiti della censura. A livello ufficiale, Ulmanis sostenne che ogni comunit\u00e0 etnica in Lettonia avrebbe dovuto sviluppare una propria autentica cultura nazionale, tentando lentamente di assimilarla a quella lettone. Nella sostanza, Ulmanis si interess\u00f2 in particolare ai lettoni e alla necessit\u00e0 di migliorare l'economia e potenziare la cultura lettone.\nSi effettuarono delle politiche di \"lettonizzazione\" nel settore dell'istruzione e nel periodo interbellico il tasso di alfabetizzazione aument\u00f2. Tuttavia, specialmente nella regione orientale della Lettonia, la Letgallia, l'istruzione \u00e8 stata utilizzata attivamente come strumento per l'assimilazione culturale delle minoranze. Si realizzarono nuovi edifici scolastici e i bambini appartenenti alle minoranze andarono incontro a un processo di assimilazione iscrivendosi agli istituti frequentati dai lettoni. Nonostante il persistente autoritarismo, Ulmanis imped\u00ec che la violenza fisica fosse usata contro le minoranze etniche se poteva essere evitata. La repressione si concentr\u00f2, come detto, solo sugli oppositori politici, con il regime che tratt\u00f2 i sostenitori di estrema destra e sinistra con grande durezza.\nOccupazione sovietica e crollo della repubblica (1940).\nIl 23 agosto 1939, la Germania di Adolf Hitler e l'URSS di Iosif Stalin firmarono un accordo di non aggressione, noto come Patto Molotov-Ribbentrop, che conteneva un protocollo segreto (svelato solo nel 1945, ai paesi baltici nel 1990), che ripartiva l'Europa orientale in sfere di influenza: la Lettonia venne assegnata alla potenza sovietica. A seguito di un ultimatum sovietico nell'ottobre 1939, Ulmanis dovette firmare un Trattato di mutua assistenza e autorizzare l'installazione di basi militari sovietiche in Lettonia.\nL'apparente capacit\u00e0 della Finlandia di sfuggire alla prospettiva di essere inglobata totalmente dopo la Guerra d'inverno confer\u00ec un infondato senso di sicurezza alla fine del 1939 al governo lettone. Quattro mesi prima dell'arrivo delle truppe sovietiche in Lettonia, Vilhelms Munters, rivolgendosi al pubblico presso l'Universit\u00e0 della Lettonia il 12 febbraio 1940, dichiar\u00f2: \"Abbiamo tutte le ragioni per descrivere le relazioni esistenti tra Lettonia e Unione Sovietica come molto soddisfacenti. Ci sono persone che diranno che queste condizioni favorevoli sono solo di natura temporanea e che prima o poi dovremo fare i conti con la pressione politica interna e politica estera da parte dell'Unione Sovietica. Le basi su cui si fondano queste profezie sono oscure ai profeti stessi. L'esperienza del nostro governo certamente non giustifica tali presagi\".\nPrima che la Guerra di continuazione si aprisse di l\u00ec a poco tra Russia e Finlandia, fu circa un mese dopo le dichiarazioni positive di Munters che Vja\u010deslav Michajlovi\u010d Molotov, esprimendosi il 25 marzo 1940, annunci\u00f2 apertamente le intenzioni sovietiche di annettere gli Stati baltici, affermando: \"(...) l'esecuzione dei patti \u00e8 progredita in maniera soddisfacente e ha creato condizioni favorevoli per un ulteriore rafforzamento delle relazioni tra la Russia sovietica e questi Stati\". Leggendo tra le righe, gli storici concordano nel ritenere che il progetto di acquisizione sovietico definitivo era gi\u00e0 partito.\nNel marzo e nell'aprile 1940, subito dopo il discorso di Molotov, la stampa sovietica inizi\u00f2 ad attaccare il governo lettone. Successivamente, l'NKVD orchestr\u00f2 una serie di scioperi a Riga e Liep\u0101ja. Fallendo nel tentativo di organizzare uno sciopero generale, i sovietici asserirono che tali eventi sociali fossero \"irresponsabili e rovinano le relazioni di buon vicinato\".\nIl 17 giugno 1940, la Lettonia fu completamente occupata dall'Unione Sovietica. Invece di intraprendere una guerra impossibile da vincere, a maggior ragione dopo che la Lituania aveva accettato un ultimatum qualche giorno prima, Ulmanis ordin\u00f2 ai lettoni di non resistere militarmente all'Armata Rossa, affermando nel suo discorso radiofonico: \"Come io rimarr\u00f2 al mio posto, tu cittadino rimarrai al tuo\". Durante il mese successivo, Ulmanis collabor\u00f2 con i sovietici e si dimise da primo ministro tre giorni dopo il colpo di Stato nominando un esecutivo di sinistra guidato da Augusts Kirhen\u0161teins, di fatto eletto dall'ambasciata sovietica. Il 14 e il 15 luglio si tennero elezioni truccate in Lettonia e negli altri Stati baltici, essendo autorizzato a partecipare solo un elenco di candidati pre-approvato per le elezioni del \"Parlamento del popolo\". Il presunto indice di affluenza fu del 97,6%. I risultati completi delle elezioni furono pubblicati a Mosca 12 ore prima della chiusura delle elezioni. Documenti elettorali sovietici trovati in seguito dimostrano che i risultati erano stati gi\u00e0 decisi a tavolino. Si istituirono sin da subito tribunali speciali per punire \"i traditori del popolo\", ovvero coloro che non avevano rispettato il \"dovere politico\" di votare il Partito Comunista di Lettonia.\nIl 21 luglio 1940 il Saeima artificialmente costruito si riun\u00ec per la prima volta con un solo ordine del giorno: presentare una petizione per entrare nell'Unione Sovietica (la considerazione di tale proposta era stata negata durante le elezioni). Nonostante questa fu effettivamente presentata, essa risultava illegale ai sensi della Costituzione lettone ancora in vigore, la quale richiedeva un referendum per l'approvazione di tale azione e una maggioranza di due terzi dei votanti. Ulmanis fu costretto a dimettersi. Pur avendo chiesto il permesso di trasferirsi in Svizzera, Ulmanis non fu assecondato e, il 22 luglio 1940, Ulmanis fu deportato in Unione Sovietica, dove mor\u00ec come prigioniero nell'odierno Turkmenistan nel 1942. La neonata Repubblica Socialista Sovietica Lettone soppiant\u00f2 a quel punto del tutto lo Stato precedente per poi essere assorbita all'URSS il 5 agosto 1940.\nContese sulla demarcazione.\nIl Trattato di Riga del 1920 permise di porre un freno alle contese relative al confine. Dopo il 1944, parti del distretto di Abrene furono annesse alla Russia divenendo quella che oggi \u00e8 la Pytalovskij rajon. La Lettonia ha rinunciato a tutte le rivendicazioni legali su queste terre nel 2007.\nDurante il 1919, l'Estonia forn\u00ec assistenza militare alla Lettonia a condizione che alcune delle sue rivendicazioni territoriali sulla sezione settentrionale lettone fossero soddisfatte. Tale proposta fu respinta da Riga e Tallinn ritir\u00f2 il suo sostegno: le rivendicazioni estoni riguardavano il distretto di Valka, Ape, Veclaicene, Ipi\u0137i e Lode. Il 22 marzo 1920, l'Estonia e la Lettonia accettarono una commissione per gli insediamenti guidata dal colonnello britannico Stephen Tallents. La Lettonia preserv\u00f2 il territorio della diocesi di Aina\u017ei e la maggior parte delle altre terre contese, ma perse la maggior parte della citt\u00e0 di Valka (ora Valga). La questione dell'Isola di Ruhnu nel Golfo di Riga, abitata da svedesi etnici, \u00e8 stata lasciata alla decisione di entrambi i paesi. La Lettonia alla fine rinunci\u00f2 a tutte le rivendicazioni sul luogo dopo aver firmato un'alleanza militare con l'Estonia il 1\u00ba novembre 1923.\nLa Lettonia proponeva di mantenere invariato il confine meridionale o l'ex governatorato di Curlandia con la Lituania, ma i lituani volevano l'accesso al mare, poich\u00e9 in quel momento non controllavano la regione di Klaip\u0117da. Nel settembre 1919, durante l'attacco ai sovietici, l'esercito lituano occup\u00f2 gran parte del comune di Il\u016bkste e minacci\u00f2 di spingersi fino a Daugavpils. Tra la fine di agosto e l'inizio di settembre 1920, l'esercito lettone scacci\u00f2 i lituani. I lituani furono indeboliti dall'Ammutinamento di \u017beligowski e non proseguirono oltre nella contesa. Il 25 settembre 1920, la Lettonia e la Lituania decisero di partecipare a un comitato di arbitrato internazionale guidato da James Young Simpson per risolvere questa controversia: nel marzo 1921, la Lituania ricevette la citt\u00e0 portuale di Palanga, il villaggio di \u0160ventoji, porzioni del comune di Rucava e lo snodo ferroviario Ma\u017eeikiai sulla linea ferroviaria Riga-Jelgava-Liep\u0101ja, comportando per la Lettonia la necessit\u00e0 di disegnare una nuova tratta. La Lettonia ricevette dal canto suo la citt\u00e0 di Akn\u012bste e alcuni insediamenti nel circondario, la diocesi di Ukri e il comune di Bauska. La Lettonia cedette 283,3\u00a0km\u00b2 ricevendone 290 e circa 16 000-20 000 persone di etnia lettone divennero cittadini lituani.\nCome risultato della Guerra polacco-sovietica, la Polonia si assicur\u00f2 un confine di 105\u00a0km con la Lettonia. Nel luglio 1919, la Polonia annunci\u00f2 l'annessione di tutte le terre a sud di Daugavpils e la sua inclusione nel distretto di Braslaw (oggi Bielorussia). La Lettonia non pot\u00e9 recriminare, considerando che necessitava ancora dell'ausilio militare polacco per la battaglia decisiva di Daugavpils contro i sovietici. Il problema fu risolto da un seguente attacco sovietico alla Polonia e, successivamente, dalla contesa polacco-lituana su Vilna e il circondario. Durante l'attacco sovietico nel luglio 1920, le forze polacche si ritirarono da quest'area, successivamente occupata dalle forze lettoni. Dopo l'Ammutinamento di \u017beligowski, la Polonia voleva intrattenere buone relazioni diplomatiche con la Lettonia e non sollev\u00f2 alcuna seria rivendicazione territoriale. A suggellare definitivamente la risoluzione delle controversie fu un trattato firmato nel febbraio del 1929 tra Lettonia e Polonia. In esso, vi era un protocollo segreto relativo al risarcimento da assegnare ai proprietari terrieri polacchi per le propriet\u00e0 perdute. Nel 1937, la Lettonia aveva pagato l'importo totale stimato in 5 milioni di dollari.\nRelazioni estere.\nI primi obiettivi di politica estera riguardarono il garantire la pace con la Russia e la Germania e poi gli scambi economici, ottenere il riconoscimento internazionale e aderire alla Societ\u00e0 delle Nazioni. Tutto questo avvenne grazie agli sforzi di Zigfr\u012bds Anna Meierovicss la speranza di costituire un'unione dei paesi sul Baltico (Polonia, Lituania, Lettonia, Estonia, Finlandia) svan\u00ec dopo il 1922. Successivamente, la Lettonia fu il pi\u00f9 energico difensore dell'unit\u00e0 baltica e dell'Intesa baltica. Il 1\u00ba novembre 1923, Lettonia ed Estonia firmarono un'alleanza militare, seguita da alcuni accordi commerciali. Nel 1928 furono aperte 21 ambasciate straniere e 45 consolati in Lettonia, alcuni dei quali situati nelle importanti citt\u00e0 portuali di Liep\u0101ja e Ventspils.\nLa Lettonia acquis\u00ec gli edifici delle ambasciate a Berlino (1922), Tallinn, Varsavia (1923), Londra (1925), Parigi (1927) e Ginevra (1938).\nNell'ottobre 1936, la Lettonia fu eletta come membro non permanente del Consiglio della Societ\u00e0 delle Nazioni e mantenne questa posizione per un triennio. Nel 1935 l'ambasciata di Washington fu riaperta e, in seguito, serv\u00ec come centro importante per il servizio diplomatico lettone durante i cinquant'anni di occupazione sovietica.\nDopo che l'Accordo di Monaco dimostr\u00f2 il fallimento del sistema di sicurezza collettiva, la Lettonia il 13 dicembre 1938 si proclam\u00f2 neutrale. Il 28 marzo 1939 l'Unione Sovietica, senza aver intavolato alcuna discussione, annunci\u00f2 di essere interessata a mantenere e difendere l'indipendenza della Lettonia. Il 7 giugno 1939, la Lettonia e la Germania firmarono un Trattato di non aggressione.\nEconomia.\nPeriodo democratico.\nIl nuovo stato dovette affrontare due problemi principali: il ripristino degli impianti industriali, in particolare a Riga, e l'attuazione di una riforma agraria che avrebbe trasferito la maggior parte della terra dai nobili tedeschi ai contadini lettoni. L'Assemblea Costituente del 1920 approv\u00f2 la legge di riforma agraria, che espropri\u00f2 le terre ai latifondisti: spesso si procedette a ridistribuzioni gratuite ai nullatenenti. Nel 1897, il 61,2% della popolazione rurale era senza terra, mentre nel 1936, il numero scese al 18%. La percentuale di terreno coltivato sul suolo lettone super\u00f2 il livello prebellico nel 1923.\nPrima della Grande Guerra, circa il 2% dei latifondisti possedeva il 53% della terra in Curlandia e Livonia, in Letgallia il 38. La legge di riforma agraria del 16 settembre 1920 cre\u00f2 un fondo statale che assunse il 61% della propriet\u00e0 di ogni particella del suolo lettone. I nobili tedeschi rimasero con non pi\u00f9 di 50 ettari di terreno e ci\u00f2 compromise il loro sistema basato sulle residenze nei manieri. Molti di loro vendettero i loro beni e decisero di fare rientro in Germania: gli edifici abbandonati finirono per diventare scuole, strutture amministrative o ospedali. La terra distribuita diede luogo a una nuova classe di piccoli agricoltori: i pi\u00f9 di 54 000 \"Jaunsaimnieki\" (Nuovi Agricoltori), con una dimensione media di 17,1 ettari, divetter\u00f2 in genere costruire le loro fattorie da zero. A causa delle piccole dimensioni e dei prezzi sfavorevoli del grano, si prefer\u00ec concentrarsi sulla produzione di latte. Anche burro, pancetta e uova divennero nuove leve di esportazione, allo stesso modo del lino e del legname, ottenuto dalle foreste in precedenza parte del demanio.\nIl 27 marzo 1919, i rubli lettoni furono introdotti a un tasso di cambio pari a 1 ostruble, 2 marchi tedeschi e 1,5 rubli. Il 18 marzo 1920, i rubli lettoni divennero l'unica moneta a corso legale. Per via dell'elevata inflazione, la nuova valuta venne introdotta a un tasso compreso tra 1 lats e 50 rubli. Nel 1923 fu fondata la Banca di Lettonia e nel 1925 sostitu\u00ec i rubli furono rimpiazzati con il lats: tra il 1923 e il 1930 il bilancio dello Stato fu in attivo. In media, il 25,5% delle spese andava alla difesa, l'11,2% all'istruzione e il 23,4% a progetti di investimento di capitali. Circa il 15% del reddito derivava dal monopolio industriale statale.\nLa riforma dell'industria risult\u00f2 pi\u00f9 complicata. Prima del 1914, l'80% della produzione industriale era destinata ai mercati interni dell'Impero russo. L'accordo commerciale con l'Unione Sovietica fu firmato nel 1927, ma non si tradusse in grandi volumi di scambi. Alla fine degli anni 1920, i maggiori mercati di esportazione della Lettonia erano la Germania (35,6%), il Regno Unito (20,8%), la Francia, il Belgio e i Paesi Bassi (22,9%). La Lettonia dovette importare quasi tutti i moderni macchinari e combustibili. Nel 1929, la Lettonia contava tre banche statali, 19 banche private, 605 unioni di credito e molte altre cooperative di mutuo credito.\nLa Grande depressione interess\u00f2 la Lettonia solo a met\u00e0 degli anni 1930: le esportazioni decrebbero e le importazioni andarono incontro a forti restrizioni, al fine di salvare le riserve di valuta estera. Lo zucchero e la pancetta furono monopolizzati e, per evitare il crollo delle banche, tra il 31 luglio 1931 e il 1\u00ba settembre 1933, entr\u00f2 in vigore un provvedimento che vietava il ritiro settimanale di oltre il 5% del deposito totale. La disoccupazione industriale raggiunse il picco nel gennaio 1932, mentre il reddito nazionale croll\u00f2 da 600 lati pro capite nel 1930 a 390 nel 1932.\nCrollati gli scambi internazionali, si tent\u00f2 di raggiungere intese bilaterali con Francia e Germania nel 1932, nel 1934 con il Regno Unito e nel 1935 con Svezia, Estonia e Lituania. La ripresa economica inizi\u00f2 nel 1933, quando la produzione aument\u00f2 del 30%: il deficit del bilancio statale si ridusse da 24,2 milioni di lati nel 1931/1932 a 7,8 milioni nel bilancio 1933/1934.\nRegime di Ulmanis.\nCome in politica, in economia, il regime di Ulmanis si interess\u00f2 nell'incrementare il controllo statale e riforme incisive. Tra il 1934 e il 1936 furono istituite tre camere per tre diversi ambiti (agricoltura, artigianato e lavoro). Lo Stato sostenne gli agricoltori in bancarotta rinviando le aste di fallimento e rifinanziando il debito a un tasso inferiore. Il 29 maggio 1934, tredici giorni dopo il colpo di Stato, il governo assunse la gestione delle societ\u00e0 cooperative e delle associazioni: l'industria lattiero-casearia fu nazionalizzata.\nIl 9 aprile 1935 fu creata una banca di credito lettone controllata dallo Stato che ridusse il ruolo del capitale straniero creando molti monopoli industriali e societ\u00e0 per azioni di propriet\u00e0 statale. Acquisti e liquidazioni di societ\u00e0 straniere, baltiche tedesche ed ebree diventarono la norma, preferendosi al principio della concorrenza la scelta di nazionalizzare in un'ottica dirigista. Nel 1939, nacquero 38 societ\u00e0 di propriet\u00e0 statale.\nDopo che i paesi occidentali abbandonarono il sistema gold standard, i lati lettoni furono \"ancorati\" alla sterlina britannica nel settembre 1936 e la svalutazione rafforz\u00f2 le esportazioni lettoni. Nel 1939, dopo un gran numero di esportazioni il quale interess\u00f2 soprattutto il settore primario, la Lettonia divenne il paese baltico pi\u00f9 ricco, con un PIL pro capite superiore a quello della Finlandia o dell'Austria. Tuttavia, la brusca frenata dovuta alla crisi del 1929 si fece ancora sentire in alcuni settori anche quando Ulmanis si insedi\u00f2 al potere nel 1934.\nDopo l'inizio della Seconda guerra mondiale, la Lettonia ribad\u00ec la sua totale neutralit\u00e0, restando a quel punto completamente tagliata fuori dal mercato del Regno Unito, poich\u00e9 la Germania aveva bloccato il Mar Baltico. Politiche di austerit\u00e0 furono introdotte il 3 settembre 1939, appena due giorni dopo l'Invasione della Polonia. Sebbene politicamente disastroso, quando il 5 ottobre 1939 fu firmato il Trattato di mutua assistenza sovietico-lettone nacquero nuove opportunit\u00e0 di esportazione e importazione; il 18 ottobre 1939 vide la luce un nuovo accordo commerciale con Mosca. La Lettonia esport\u00f2 i suoi prodotti alimentari in cambio di petrolio, carburante e prodotti chimici. Il 15 dicembre 1939 fu sottoscritto un nuovo accordo commerciale anche con la Germania nazista.\nGli agricoltori lettoni dipendevano tradizionalmente dai lavoratori stagionali provenienti dalla Polonia: la situazione mut\u00f2 con la guerra e, nella primavera del 1940, nuove norme introdussero il servizio di lavoro obbligatorio per dipendenti statali, insegnanti e universitari."}
{"id": "3411592", "revid": "729019", "url": "https://it.wikipedia.org/wiki?curid=3411592", "title": "Shemya", "text": "Shemya o Simiya (Samiyax\u0302 in aleutino) \u00e8 una piccola isola appartenente alle Semichi, un sottogruppo delle Isole Near, nell'arcipelago delle Aleutine. Si trova nel Mare di Bering, a circa 1.900\u00a0km a sudovest dalla citt\u00e0 di Anchorage (Alaska).\nIl vascello russo denominato \"Santi Pietro e Paolo\" naufrag\u00f2 nei pressi di Shemya nel 1762 e gran parte dell'equipaggio sopravvisse trovando rifugio sull'isola.\nNel 1943, l'aeronautica militare statunitense costru\u00ec su Shemya una strada asfaltata di circa 3\u00a0km di lunghezza installandovi anche un radar di sorveglianza, una stazione meteorologica e una stazione di rifornimento per velivoli. Negli anni sessanta del XX secolo lavoravano qui quasi 1.500 operai.\nTutte queste strutture sono ancora operative e vi lavorano circa 180 persone. Stando al censimento del 2000, Shemya conta circa 27 residenti.\nCon le sue due grandi antenne paraboliche, durante la Guerra fredda Shemya fu un importante avamposto facente parte del White Alice Communications System, a sua volta parte del Project Bluegrass.\nIl clima su Shemya \u00e8 estremamente nuvoloso, con venti spesso sopra i 60\u00a0km/h e temperature massime di appena 12\u00a0\u00b0C. La corrente pacifica proveniente dal Giappone che lambisce la parte meridionale dell'isola ne mitiga parzialmente le temperature minime."}
{"id": "3411593", "revid": "1564499", "url": "https://it.wikipedia.org/wiki?curid=3411593", "title": "Rivolta di Montefalcione", "text": "La rivolta di Montefalcione fu un'insurrezione popolare filoborbonica avvenuta tra il 6 e il 10 luglio 1861, che ebbe Montefalcione come suo epicentro, ma che si propag\u00f2 in diversi comuni e villaggi limitrofi. Le agitazioni antiunitarie che scossero il territorio irpino in quei giorni furono caratterizzate da cruenti combattimenti e atti d'ostilit\u00e0, perpetrati da entrambe le fazioni coinvolte.\nTali atti culminarono in una strage, compiuta nella cittadina di Montemiletto e dintorni da contingenti della Legione ungherese e del Regio Esercito italiano, attraverso l'uccisione sommaria, a scopo di repressione e rappresaglia, di un numero di rivoltosi e civili variabile, secondo le fonti, tra 97 e 150. Tra questi, fu fucilato anche Giuseppe D'Amore, un ragazzino di soli tredici anni.\nAntefatto.\nPrima rivolta di Montemiletto.\nNel settembre 1860, circa un mese prima dello svolgimento dei plebisciti d'annessione, mentre il territorio delle province campane era interessato dagli eventi connessi alla campagna garibaldina nel Mezzogiorno continentale e dall'imminente ingresso di truppe regolari dell'esercito piemontese, la gran parte delle popolazioni di Montemiletto, Torre Le Nocelle e Pietradefusi insorse in armi contro le forze filo-unitarie per ripristinare l'autorit\u00e0 di Francesco II, scagliandosi contro le famiglie liberali della zona.\nA Montemiletto, l'azione di gruppi liberali port\u00f2 al rovesciamento delle istituzioni borboniche: la notte del 5 settembre, alcuni filo-unitari reduci dell'insurrezione di Ariano, tra i quali Carmine Tarantino, un capitano della Guardia nazionale e professore al Liceo reale, entrarono nel paese. Ricevuto l'appoggio di Giuseppe Fierimonte, capo dei liberali e capitano della locale Guardia nazionale, il Tarantino e i suoi, inneggiando a Garibaldi, si diressero alla locale postazione del telegrafo, tagliandone i fili ed isolandolo. Il gruppo, poi, pose agli arresti i militi della Guardia urbana che avevano opposto resistenza alla presa della cittadina.\nL'azione delle forze filo-unitarie comport\u00f2 fermento ed agitazione nella popolazione legittimista: all'alba del 6 settembre, il suono della tofa, una conchiglia marina usata come corno di richiamo, adun\u00f2 i contadini delle campagne circostanti Montemiletto per prepararsi a reagire. A sera, le campane a stormo accompagnarono la sollevazione del paese, che fu guidata da Matteo Lanzilli di Montemiletto e Carmine Ardolino di Torre Le Nocelle.\nArmati di fucili e attrezzi rurali, i popolani penetrarono nel palazzo di Giuseppe Fieramonte, uccidendolo a colpi d'ascia e fucilate. Perirono, poi, altri liberali: Domenico Colletti e suo figlio, Angelo Leone fratello dell'arciprete, Raffaele La Porta, Pellegrino Meola e suo figlio, alcuni membri della famiglia Pesa, ed altri liberali di Aiello e di Montaperto reduci dalla spedizione di Ariano. Giacinto de' Sivo riferisce che i corpi dei liberali furono disposti sui tralicci del telegrafo che gli stessi avevano abbattuto il giorno precedente. Secondo alcune fonti, in tutto furono uccisi 23 liberali e vennero saccheggiate le abitazioni di molti possidenti.\nIl giorno seguente i legittimisti si mossero verso Torre Le Nocelle e \"a suon di tamburo e con bianche bandiere, al grido Viva Francesco II\" percorsero le vie del paese, dando la caccia ai liberali: tre di essi, Pasquale Rotondi, Carmine Rotondi e Baldassare Rotondi, furono uccisi. La mattina del 7, soldati borbonici a cavallo partirono da Avellino per Montemiletto, ma furono richiamati dal generale Scotti e fatti rientrare. Contemporaneamente, truppe garibaldine entrarono nel paese irpino, rimettendolo sotto le forze unitarie, reprimendo e arrestando i rivoltosi, con l'intenzione di \"far aspre vendette\" sulla popolazione, nelle parole dello storico de' Sivo. Lo stesso giorno, Garibaldi entr\u00f2 a Napoli.\nLa sollevazione ebbe come conseguenza pi\u00f9 di cinquecento incriminati, e quasi quattrocento arresti. A Dentecane, infatti, fu insediato un \"giur\u00ec\", avente il compito di giudicare gli arrestati e far giustiziare tra di essi i \"sobillatori dell'ordine pubblico tramite azioni sediziose\". Il tribunale speciale fu disciolto il 27 ottobre 1860 con un atto del ministro di grazia e giustizia Pasquale Scura, controfirmato dal prodittatore Giorgio Pallavicino, e la competenza trasferita ai tribunali ordinari.\nA met\u00e0 settembre Garibaldi invi\u00f2 nella zona J. R. Wolfe, nella sua qualit\u00e0 di \"Medico Chirurgo dello Stato Maggiore Generale\" per curare i feriti di Ariano e Montemiletto, il quale ricav\u00f2 una triste impressione sulle condizioni di vita di molte famiglie e il 18 settembre apr\u00ec una sottoscrizione a cui chiam\u00f2 i napoletani a contribuire \"affinch\u00e9 vogliate con offerte soccorrere quei infelici vostri concittadini che a s\u00ec caro prezzo han pagato le attuali vostre allegrezze\".\nPer sfuggire alla cattura, molti rivoltosi si erano dati alla macchia rifugiandosi nei boschi tra Montefalcione, Montemiletto, Lapio, Chiusano e Montaperto, nonch\u00e9 sulle montagne di Volturara, Sorbo e Salza.\nLa formazione dei gruppi ribelli.\nQuesti primi nuclei di rivoltosi, successivamente ingrossati da altri fuggiaschi, iniziarono ad organizzarsi militarmente anche grazie alla presenza tra essi di ex soldati dell'Esercito delle Due Sicilie. Le bande armate che si andavano costituendo ebbero il sostegno pi\u00f9 o meno esplicito delle popolazioni legittimiste, ricevendo supporto logistico ed organizzativo da numerosi abitanti dei comuni della zona, fungendo costoro da collegamento tra i gruppi di ribelli ed i vari paesi.\nTra gli insorti assursero presto a grande rilevanza due figure in particolare, quella del venticinquenne Basilio Pagliuca, che fu la mente ed il capo militare della rivolta, e quella del quarantaduenne Gaetano Maria Baldassarre. Entrambi provenienti da famiglie in vista di Montefalcione (i rispettivi padri avevano ricoperto la carica di sindaco in momenti diversi), furono le figure guida del movimento di resistenza. Baldassarre, che aveva avuto un ruolo di rilievo nella rivolta di Montemiletto del settembre 1860, il 30 ottobre successivo era gi\u00e0 stato denunciato dal sindaco di Montefalcione Carlo Contrada, il quale aveva esplicitamente richiesto alle autorit\u00e0 di Napoli che sulle sue tracce fosse messo il capitano della Guardia Nazionale di Candida, Michele Tagle.\nGaetano Baldassarre fu l'anima delle agitazioni. Egli e sua sorella Nicolina furono degli energici attivisti: tennero riunioni organizzative, incoraggiarono la resistenza, si adoperarono per la diffusione delle idee insurrezionali affiggendo manifesti politici ostili al governo sabaudo e a Garibaldi ed inneggianti alla rivolta. Collabor\u00f2 con il Baldassarre anche l'arciprete Gaetano Girone, similmente denunciato alle autorit\u00e0 di Napoli.\nIl mandato di cattura nei confronti di Baldassarre fu spiccato da Napoli il 1\u00ba novembre 1860, e ne fu demandata l'esecuzione al governatore di Avellino, Giuseppe Belli, il quale aveva definito Baldassarre \"il pi\u00f9 accanito capo della reazione avvenuta in Montefalcione e degli eccidi di Montemiletto\".\nBaldassarre lasci\u00f2 la zona al fine di sfuggire alla cattura, e si rifugi\u00f2 prima a Capua, e poi a Gaeta, dove fu uno degli estremi difensori del Regno delle Due Sicilie nell'ambito dell'assedio alla fortezza. Dopo la capitolazione di Gaeta, e conformemente ai patti di resa, rientr\u00f2 a Montefalcione, dove dissimul\u00f2 sotto un'apparente tranquillit\u00e0 il proposito di continuare nell'opera di ribellione, divenendo il coordinatore politico della rivolta.\nOltre a Pagliuca e Baldassarre, altri uomini del circondario assursero al ruolo di capi del movimento, tra cui si ricordano Angelo Ciarla di Montemiletto, Vincenzo Petruzziello di Montefalcione, Pasquale Palladino di Lapio e Francesco de Francesco di Chiusano.\nMontefalcione insorge.\nL'insurrezione.\nGi\u00e0 nei primi giorni del gennaio 1861, il governatore di Avellino fu avvisato dei preparativi della rivolta, in corso nella zona compresa tra Montefalcione, Lapio, Montemiletto, Torre le Nocelle e Pietradefusi. A tali notizie, fu inviato nella zona un reparto in ricognizione comandato dal capitano Masi, con l'ordine di effettuare perquisizioni e disarmare i sospetti. Nonostante ci\u00f2, il 10 febbraio a Montefalcione furono issate alcune bandiere borboniche, ed il successivo arrivo del capitano Tagle in funzione investigativa non ebbe risultati di rilievo. La situazione nella zona divenne progressivamente incontrollabile, e neanche la Guardia Nazionale era in condizione di esercitare una qualsivoglia opposizione al montante sentimento di ribellione.\nLa sera del 5 luglio i capi militari della rivolta, guidati dal giovane Pagliuca, stabilirono gli ultimi dettagli del da farsi, e si scambiarono la parola d'ordine che avrebbe dovuto essere \"Roma e sette mazze\". Il mattino dopo, due uomini armati si presentarono dal sindaco di Montefalcione, Diocle Polcari, intimandogli di distruggere le insegne sabaude ed incitare il popolo alla rivolta. Dopo aver finto di accondiscendere, il sindaco fugg\u00ec a Candida dal fratello Basilio alla prima occasione.\nNel pomeriggio dello stesso giorno, una sessantina di uomini, tra cui molti soldati borbonici in divisa, entrarono in paese comandati da Basilio Pagliuca e Carmine la Contrada. All'arrivo del reparto, la popolazione si sollev\u00f2, disarmando la Guardia Nazionale, distruggendo le insegne sabaude e innalzando al loro posto la bandiera borbonica; mentre i pochi liberali del paese si diedero alla fuga. Il governo sabaudo fu dichiarato decaduto, quello borbonico ripristinato e Gaetano Baldassarre fu nominato sindaco, restaurando di fatto Montefalcione come territorio del Regno delle Due Sicilie. Tale comune divenne cos\u00ec il centro di una rivolta che di l\u00ec a poco si sarebbe propagata a paesi e villaggi limitrofi, mentre Pagliuca fu assunto a punto di riferimento dei cospiratori dei borghi vicini.\nLa controffensiva governativa.\nAncora prima che il focolaio della rivolta si innescasse a Montefalcione, nella vicina Montemiletto le forze governative temevano la sollevazione del paese, tanto che fecero diverse pressioni sul nuovo governatore di Avellino, Nicola De Luca, tendenti ad ottenere l'invio di reparti militari. Il governatore dispose diversi mandati di cattura emessi per chiunque fosse stato sospettato di complottare contro il nuovo governo, ma non pot\u00e9 inviare soldati, poich\u00e9 il grosso di quelli di cui disponeva, circa ottanta uomini del 62\u00ba Reggimento Fanteria, era impiegato nella sorveglianza delle sovraffollate carceri della provincia ricolme di reazionari.\nMontemiletto, comunque, era considerata una piazza di rilevante importanza strategica, poich\u00e9 era vista come l'ultimo avamposto in difesa del carcere di Montefusco, nel quale erano detenuti circa 300 prigionieri, parte dei quali era costituita proprio da montemilettesi arrestati dopo la rivolta del settembre 1860 e per i quali si temeva un tentativo di liberazione. Cos\u00ec, il 5 luglio, De Luca autorizz\u00f2 Carmine Tarantino, affiancato da pochi soldati, a raccogliere uomini per portarsi su Montemiletto. Fatta tappa a Candida, il Tarantino sper\u00f2 di completare il suo drappello, assoldando anche il Tagle, che disponeva di 72 miliziani della Guardia Nazionale, ma non si riusc\u00ec a trovare un congruo accordo economico. Prima di giungere a Montemiletto, la spedizione incroci\u00f2 alcune famiglie liberali in fuga dal paese, ma Tarantino le convinse a tornare indietro. Il giorno 6, i sabaudi entrarono in Montemiletto, stabilendo in palazzo Fierimonti (o Fierimonte), che aveva l'aspetto di un fortino, il proprio quartier generale.\nFu organizzata cos\u00ec una prima reazione all'insurrezione legittimista di Montefalcione. Il 7 luglio, partendo da Montemiletto, Carmine Tarantino, assieme all'arciprete Leone, un ex detenuto, poi graziato, ed ora sindaco dello stesso paese, alla testa di cinque soldati di fanteria di linea, poche guardie nazionali e una quarantina di volontari (tra questi, secondo De Sivo vi erano anche camorristi), tent\u00f2 l'assalto a Montefalcione; ma, trovandosi in inferiorit\u00e0 numerica, il manipolo fu costretto a ritirarsi, riparando in contrada Bosco. Provenienti da Montefredane, Montefusco, Santa Paolina, Pratola e Prata, circa centoventi uomini, tra fanti di linea e guardie nazionali, giunsero in soccorso di Tarantino. Ne segu\u00ec un conflitto a fuoco con i ribelli: nove di questi furono fatti prigionieri, mentre uno cadde in combattimento. Le truppe governative, in procinto di avere la meglio, inseguirono i reazionari fin dentro il centro abitato di Montefalcione, ma furono condotte, cos\u00ec, in un'imboscata: vennero respinte e costrette alla fuga. Tarantino, abbandonato dai suoi rinforzi, rientr\u00f2 con il suo gruppo a Montemiletto, rinchiudendosi nel palazzo Fierimonte assieme alle famiglie liberali.\nDopo la rivolta.\nA Montefalcione, ormai in mani legittimiste, giunse da Montemiletto un drappello di uomini, alcuni dei quali con indosso la divisa dell'Esercito delle Due Sicilie, capitanati da Angelo Ciarla. Il frate Urbano Noviello condusse una processione per le vie del paese, durante la quale fu innalzato il quadro della regina Maria Cristina, moglie di Ferdinando II e venerata come una santa.\nNel frattempo, la mattina del 7 luglio, Basilio Pagliuca si era mosso verso Chiusano di San Domenico, allo scopo di favorire la sollevazione di questo comune e per aiutare gli insorti di Lapio; mentre, il giorno successivo, Angelo Ciarla lasci\u00f2 Montefalcione con i suoi uomini per rientrare a Montemiletto.\nNonostante i momenti di grande concitazione popolare, a Montefalcione, durante i pochi giorni dell'amministrazione Baldassarre, si riusc\u00ec a garantire l'ordine pubblico e non furono registrati episodi criminosi. fu la requisizione di armi dall'abitazione di Ercole Polcari.\nLa notizia del successo del moto di Montefalcione si propag\u00f2 presto ai paesi vicini: decine di comuni e villaggi insorsero, distruggendo le insegne sabaude e ripristinando le istituzioni borboniche con la nomina di un sindaco e la rifondazione della Guardia Urbana. I centri insorti sarebbero stati trentuno, anche se i documenti ufficiali indicano che, esclusi i villaggi, i comuni insorti furono meno di venti.\nL'eccidio di Montemiletto.\nLa mattina dell'8 luglio, la rivolta legittimista si propag\u00f2 al paese di Montemiletto, ma lo scontro raggiunse l'apice la notte seguente. L'episodio \u00e8 descritto sia dallo storico Giacinto de' Sivo, sia dallo scrittore elvetico Marc Monnier, il quale fa riferimento ad un rapporto \"inedito\" stilato dal vice-governatore della provincia di Avellino ed inviato alla Segreteria dell'interno e della polizia in Napoli. Secondo Monnier, circa 60 rivoltosi, le cui fila furono ben presto ingrossate dai contadini della zona fino a raggiungere il numero di 400, assediarono il palazzo Fierimonte, dove i liberali montemilettesi si erano barricati con le loro famiglie.\nI ribelli attaccarono palazzo Fierimonte al grido di \"\"Viva Francesco II\", cui i liberali risposero \"Viva l'Italia\"\". Ne segu\u00ec una lunga sparatoria ed i filoborbonici appiccarono le fiamme all'edificio utilizzando come combustibile le fascine portate dalle donne. La porta principale e una barricata eretta dai liberali furono conseguentemente semibruciate, e vennero definitivamente distrutte a colpi di scure. Gli assedianti poterono quindi entrare in massa nel palazzo ed avere rapidamente ragione degli assediati. Tarantino fu ucciso personalmente da Vincenzo Petruzziello; Leone, due fratelli di quest'ultimo e alcuni membri delle famiglie Fusco e Colletto trovarono ugualmente la morte. Sia de' Sivo, che Monnier riportano la presenza di donne e bambini tra i difensori di Palazzo Fierimonte, ma ne riferiscono diversamente. Il primo li annovera esclusivamente tra i legittimisti, il secondo racconta che donne e fanciulli delle famiglie liberali furono \"scannati\" durante l'assalto all'edificio. Secondo Monnier, un militare fu fucilato e due uomini gridanti \"Viva l'Italia\" furono trascinati al cimitero e gettati vivi in una fossa in mezzo ai cadaveri. Ad altri tre militari, infine, condotti a Montefalcione, fu intimato di sparare sui propri commilitoni che attaccavano il paese. Dei tre, due rifiutarono e furono uccisi, mentre l'ultimo, fingendo di accettare, riusc\u00ec a fuggire, riunendosi alle forze liberali. Il de' Sivo riporta invece che un ufficiale piemontese e cinque dei suoi uomini furono condotti al camposanto ed ivi fucilati.\nNella conta delle vittime liberali, Monnier afferma che \u00ab\"diciassette uomini perirono crudelmente nel palazzo Fierimonte\"\u00bb, mentre de' Sivo riporta che pochi dei quaranta uomini di Tarantino si salvarono. Non \u00e8 invece noto il numero dei morti tra gli insorti.\nMassacro di Montefalcione.\nLo scontro.\nSebbene lo scioglimento dei vari distaccamenti della Guardia Nazionale avesse come conseguenza l'alleggerimento della capacit\u00e0 militare che la giunta di Avellino poteva esercitare sul territorio circostante, il governatore De Luca effettu\u00f2 un tentativo di riconquistare Montefalcione. La mattina del 9 luglio, al comando di una colonna di guardie nazionali, soldati e alcuni liberali montefalcionesi, per un numero totale che varia, a seconda delle fonti, dal centinaio alle oltre quattrocento unit\u00e0, marci\u00f2 verso il paese insorto e tenuto da circa 2000 rivoltosi per riconquistarlo e ristabilire l'autorit\u00e0 governativa.\nPrima che la spedizione giungesse in prossimit\u00e0 del paese, muovendosi per sentieri collinari, un uomo in misere vesti, affermando di essere l'ambasciatore di Pagliuca, si fece incontro al drappello e chiese di parlamentare con il governatore. L'ambasciatore rifer\u00ec che, se la colonna fosse entrata in pace, i ribelli se ne sarebbero andati e nessuna violenza sarebbe stata usata contro i governativi. Il De Luca rispose: \nAl messaggero, che ribatt\u00e9: \u00ab\"Questo non sar\u00e0 mai\"\u00bb, De Luca fece salva la vita, affinch\u00e9 questi potesse riferire al Pagliuca che, in qualit\u00e0 di \"brigante\", egli non aveva il diritto di negoziare accordi. Ripresa la marcia, dopo una breve sosta, i governativi caddero, a una lega e mezzo di distanza dal paese, in un primo agguato, che riuscirono presto a respingere. Entrati, per circa cento passi nell'abitato, in un'apparentemente deserta Montefalcione furono sorpresi da un inatteso attacco dei popolani. Uomini, donne e fanciulli, asserragliati nelle abitazioni, dalle finestre, fecero oggetto di sassate ed archibugiate i filo-sabaudi; secondo Tecce molti dei popolani erano armati con fucili a canna rigata, ma, non addestrati al loro utilizzo, li caricavano impropriamente con scarsi risultati nel tiro. De Luca riusc\u00ec ad uccidere una donna, dimostratasi veloce nella ricarica della sua arma, sparandole in bocca, mentre i suoi uomini diedero fuoco ad un'abitazione sul cui tetto erano appostati dei ribelli, ma questi ultimi ebbero comunque la meglio, costringendo i liberali alla fuga per evitare di essere circondati, dopo circa due ore di combattimento.\nI governativi ripararono cos\u00ec tra le mura del monastero dei Padri Dottrinari, forzando l'entrata, dove furono cinti d'assedio. Almeno sei militari, tra cui un sergente piemontese, non riuscirono ad entrare nell'edificio prima che fossero issate le barricate. Rimasti allo scoperto, tre di loro, tra cui il sergente e un capitano, caddero vittime dei ribelli, mentre gli altri tre, che poi furono fatti entrare nel monastero, ebbero la meglio su due rivoltosi, uccidendoli. Durante la notte, il combattimento non cess\u00f2, ma, poi, i colpi dei rivoltosi furono diretti contro la bandiera tricolore, innalzata sul campanile del monastero, mentre quella bianca delle Due Sicilie sventolava dal campanile della chiesa di Montefalcione e sulle pi\u00f9 alte cime dei palazzi. Terminati gli spari, i governativi furono, poi, oggetto di scherno ed irrisione da parte degli insorti. L'assedio prosegu\u00ec e intorno alle due, i rivoltosi tentarono, senza successo, di appiccare le fiamme al monastero; contemporaneamente una delle guardie nazionali tent\u00f2 la fuga, ma fu colpito a morte da Michele Pagliuca.\nA mattina, le truppe governative erano stremate e sul punto di capitolare. I filo-sabaudi, perci\u00f2, stavano preparandosi a una sortita disperata, consapevoli di essere in minoranza numerica e, quindi, destinati in gran parte a perire. Contemporaneamemte, nella piazza antistante il monastero, le donne ribelli avevano ripreso ad accumulare fascine. Se i governativi fossero stati sconfitti, i legittimisti avrebbero avuto spianata la strada verso Avellino, del tutto sguarnita, il che avrebbe potuto comportare risvolti inattesi in tutta la provincia. Le richieste di soccorso inviate a Napoli dal De Luca, a mezzo della giunta di Avellino, ebbero come risposta l'ordine, impartito dal colonnello Juh\u00e1sz della Legione ungherese, stanziata a Nocera Inferiore, di inviare nella zona 2 compagnie (trecento uomini) e tutti gli Ussari disponibili dalla guarnigione di Nocera. Fu cos\u00ec che, gi\u00e0 nella mattinata del 9 luglio, giunsero ad Avellino, al comando del maggiore Girczy, due compagnie del battaglione di fanteria e centoventi Ussari.\nLa vittoria del Regio Esercito e la strage.\nLe compagnie ungheresi del Regio Esercito italiano furono suddivise in due tronconi, uno dei quali, composto dalla prima compagnia comandata dal capitano Pincz\u00e9s, si diresse verso Montefusco; l'altro, composto dalla seconda compagnia, comandata dal capitano Bir\u00f3, si mosse verso Montemiletto. I due distaccamenti ricevettero altri ussari in rinforzo prima della fine della giornata, insieme all'ordine di prepararsi ad attaccare Montefalcione da nord l'indomani mattina alle 7 per liberare De Luca dall'assedio al convento. Il piano prevedeva che nello stesso momento il capitano Girczy avrebbe effettuato una manovra a tenaglia sul paese, attaccando a sua volta da sud.\nL'attacco fu portato al momento convenuto, in direzione del monastero di Montefalcione, dove erano asserragliati i Fanti della brigata Aosta e le Guardie Nazionali comandate da De Luca. L'arrivo degli ungheresi, annunciato ai liberali dall'osservare un cambiamento dell'attivit\u00e0 nel paese, ove uomini e donne fuggivano portando con s\u00e9 oggetti personali, e dal suono di campane che dava l'allarme, consent\u00ec agli assediati di contrattaccare uscendo dal monastero. Dopo una resistenza di circa un'ora, gran parte degli assedianti fu costretta a disperdersi. Un gruppo composto da circa cinquecento insorti, invece, decisi a resistere, ripieg\u00f2 verso la parte alta del paese. Di questi, circa quaranta si asserragliarono in due masserie, le quali furono incendiate dagli ungheresi. Costretti ad uscire per sfuggire alle fiamme, furono tutti massacrati.\nIntorno alle 11, le forze attaccanti riuscirono a riunirsi sotto il comando del maggiore Girczy e a dirigersi verso il centro del paese. Giunti al borgo, gli ungheresi attaccarono le barricate alzate alla meglio dagli insorti e li sopraffecero, inseguendoli poi per le vie del paese e le campagne circostanti, dove \"ne fu fatto terribile macello\". Fu dato avvio, infatti, a una sanguinosa rappresaglia, con fucilazioni indiscriminate che si protrassero fino a notte. Il giornale \"Il Nazionale\" del 13 luglio 1861 riport\u00f2 che per le vie del centro urbano furono ritrovati i cadaveri di 30 persone, mentre altri corpi esanimi erano sparsi per le campagne. Giacinto de' Sivo e Marc Monnier riferiscono di 30 persone trucidate in una chiesa (o una casa) e di altri cinque uomini fucilati. Altre fonti, tra cui Pietro Cal\u00e0 Ulloa, al tempo primo ministro del governo borbonico in esilio a Roma, affermano fosse una chiesa il luogo dell'esecuzione, scrivendo che furono uccisi 50 \"uomini rifugiati nella stessa casa di Dio\". Altre otto persone, poi, furono fucilate nel monastero dei Padri Dottrinari. Secondo il de' Sivo, fuggita la popolazione, i militi della legione ungherese si \"svelenirono per le case\" saccheggiandole ed appiccando il fuoco; tra le altre fu depredata anche l'abitazione del Pagliuca. Secondo il Tecce, che riporta il solo incendio al palazzo di quest'ultimo, le \"masserizie\" da esso sottratte furono, per\u00f2, distribuite ai poveri.\nI rivoltosi in fuga sui monti, dispersi fra i boschi, furono inseguiti dagli uomini della legione ungherese guidati dal maggiore Rheinfeld (due compagnie e due sezioni con 4 pezzi di artiglieria da montagna), in un'azione di rastrellamento durata fino al 14 luglio\nRistabilita l'autorit\u00e0 governativa, il tenente Santulli pot\u00e9 sostituire la bandiera borbonica posta sul campanile con quella tricolore. Nei giorni seguenti le forze sabaude furono accresciute dall'arrivo di due compagnie di cacciatori comandati dal maggiore Rheinfeld, equipaggiate con quattro cannoni. Gli ungheresi, con l'ordine di sparare a vista, rastrellarono a lungo le campagne della zona alla ricerca di fuggitivi.\nA Verzare, un casale di Montefalcione, ed in altre contrade del paese, furono fucilate quattro persone, tra cui Giuseppe D'Amore, un ragazzino di soli tredici anni. Quarantasette altri insorti furono passati per le armi cadendo vittime di fucilazioni sommarie. Anche Vincenzo Petruzziello fu fucilato, ma prima dell'esecuzione capitale confess\u00f2 che il denaro che aveva finanziato i rivoltosi proveniva da Benevento e da Roma.\nLa strage ebbe eco sulle testate giornalistiche della zona, i quali descrissero gli avvenimenti. Su \"L'Irpino\" del 10 luglio fu ad esempio scritto: \"La strage dei nemici \u00e8 cosa orrenda a dirsi e a vedersi, a nessun tristo \u00e8 stata risparmiata la vita\"; mentre \"La Bandiera Italiana\" del 14 luglio comment\u00f2: \"La strage de' briganti ha espiato quelle nostre dolorose perdite con immane ecatombe. Non si \u00e8 dato quartiere a nessuno, e bene sta. \u00c8 ora di liberare i paesi da questi Irochesi\".\nEpilogo.\nGli eventi del luglio 1861 coinvolsero un numero imprecisato di rivoltosi, che le diverse fonti valutano tra 2000 e 6000 in rivolta contro il regno d'Italia. Il numero delle vittime \u00e8 tuttora imprecisato: se nulla si conosce del numero degli arsi vivi, per quanto riguarda i morti in combattimento e i fucilati, le diverse fonti riportano numeri variabili dai 97 ai 100 ai 135 fino ad arrivare ai 150 morti ammazzati, il numero di liberali uccisi dai legittimisti non \u00e8 computato.\nMolti dei militari partecipanti alla strage di Montefalcione ottennero onorificenze dal governo italiano per il comportamento tenuto sul campo. Il maggiore Girczy fu decorato con la croce di cavaliere dell'Ordine militare di Savoia e la medaglia di bronzo al valor militare, un'onorificenza fu ricevuta anche dal maggiore Rheinfeld; 4 ufficiali e 16 militari di truppa furono decorati con la medaglia d'argento al valor militare e 32 militari di truppa ebbero una menzione onorevole. Il liberale Pasquale Mauriello, invece, fu insignito della carica di sindaco di Montefalcione. Costui si rese protagonista di atti di concussione ed abuso d'ufficio fino a farsi destituire. Approfittando del generale clima di persecuzione giudiziaria, infatti, riscosse tangenti dai suoi concittadini, che in cambio ottenevano la cancellazione di ogni capo d'accusa.\nRepressione dei moti insurrezionali.\nDopo la repressione dell'insurrezione di Montefalcione, si assist\u00e9 nei giorni successivi ad un'ampia campagna militare che ebbe come obiettivo i diversi centri del circondario. Con una forza di 200 ussari, un battaglione del 62\u00ba Fanteria di Linea, una compagnia di ungheresi, una compagnia del 6\u00ba Fanteria di Linea ed 800 guardie nazionali, le truppe governative si mossero tra i paesi insorti per pacificarne le popolazioni.\nA Montemiletto, l'arrivo degli ungheresi provoc\u00f2 un vero e proprio esodo: Monnier riferisce della fuga di circa 4.000 persone dall'abitato verso i campi e le montagne. La rappresaglia sabauda fu ancora pi\u00f9 dura sugli abitanti di questo comune, poich\u00e9 qui erano state uccise diciassette persone tra soldati regi, camorristi e civili liberali. Il 14 luglio, dopo che il conte Gustavo Ponza di San Martino, luogotenente del Re, offr\u00ec le proprie dimissioni causa l'incapacit\u00e0 di normalizzare il territorio, questi fu sostituito dal generale Enrico Cialdini. Si diffuse cos\u00ec la voce, probabilmente priva di fondamento, che Cialdini avesse progettato di bombardare Montemiletto cos\u00ec come aveva fatto per Gaeta, per poi desistere. Nonostante la feroce repressione subita dal paese, \"L'Irpino\" del 10 agosto riportava la notizia che Montemiletto si preparava ad insorgere ancora una volta conto il governo unitario. A Lapio, furono effettuate diverse esecuzioni sommarie; tra i giustiziati vi furono anche il trombettiere ed il tamburino della banda musicale del paese, poich\u00e9 rei di aver suonato, durante i giorni della rivolta, l'inno nazionale delle Due Sicilie. A Castelfranci, invece, Nicola Roberto fu arrestato per aver pronunciato discorsi avversi al governo; riuscito, per\u00f2, a darsi alla fuga, fu nuovamente catturato e fucilato. A Prata, un fabbro, Alfonso Luongo, fu accusato di inneggiare a Francesco II e di ingiuriare Garibaldi ed il governo: fu per questo incriminato per cospirazione. A Volturara, un capobanda fu impiccato e lasciato esposto per diversi giorni; mentre De Luca cos\u00ec qualificava il paese ed i suoi abitanti: \nL'azione dei governativi fu inoltre caratterizzata dal rastrellamento indiscriminato dei popolani, i quali venivano arrestati ed ammassati nelle carceri di Montemiletto, Sant'Angelo dei Lombardi, Montella, Avellino e Montefusco. A causa del sovraffollamento e delle condizioni disumane di detenzione, in questi ultimi due penitenziari fu registrato un altissimo numero di decessi, dovuto al propagarsi di malattie infettive tra i prigionieri.\nConseguenze.\nI due protagonisti dei fatti di Montefalcione ebbero sorti diverse. Basilio Pagliuca, sopravvissuto alla strage, si diede alla macchia per qualche tempo. Braccato, fu convinto a costituirsi e sub\u00ec un lungo processo, al termine del quale fu condannato a venticinque anni di lavori forzati, seguiti da altri dieci di sorveglianza speciale, pi\u00f9 una multa di cento lire. \u00c8 certo tuttavia che non scont\u00f2 tutta la pena, dato che convol\u00f2 a nozze il 6 agosto 1881 con Consolata Anzalone. Mor\u00ec ancora in giovane et\u00e0 il 19 marzo 1894, lasciando la moglie e sette figli.\nAnche Gaetano Maria Baldassarre rimase latitante per un certo periodo. In pi\u00f9 di un'occasione Michele Tagle, capo delle Guardie Nazionali, si rec\u00f2 a Montefalcione a perquisire la sua abitazione. Tagle giunse a richiedergli, tramite il cognato, una tangente di 50 piastre, con la quale avrebbe potuto comprare la sua libert\u00e0, ma Baldassarre non accett\u00f2 il ricatto. La notte tra il 6 ed il 7 gennaio 1863 una sua lettera indirizzata proprio al cognato fu intercettata ed il suo nascondiglio rivelato: fu arrestato e deferito al tribunale di guerra con l'accusa di brigantaggio, ma se ne ignora la sorte.\nI processi successivi portarono alla condanna di almeno diciassette partecipanti ai moti insurrezionali, la maggior parte a pesanti pene ai lavori forzati, sorveglianza speciale e pene pecuniarie. I fatti di Montefalcione furono citati in una mozione parlamentare effettuata il 20 novembre 1861 dal deputato di Casoria Francesco Proto, duca di Maddaloni, in quanto esempio delle atrocit\u00e0 commesse dall'esercito sabaudo nei territori dell'ex Regno delle Due Sicilie."}
{"id": "3411596", "revid": "1543377", "url": "https://it.wikipedia.org/wiki?curid=3411596", "title": "Richard Scott Bakker", "text": "Biografia.\nR. Scott Bakker \u00e8 cresciuto in una fattoria dove si coltivava tabacco, nell'area di Simcoe in Canada. A partire dal 1986 ha frequentato la University of Western Ontario laureandosi in letteratura, quindi ha ottenuto un \"Master of Arts\" in \"Theory and Criticism\". Dopo aver lasciato la carriera accademica, non avendo completato i corsi per ottenere il dottorato in filosofia presso la Vanderbilt University, Bakker si \u00e8 trasferito a London in Ontario, dove vive con la moglie.\nL'opera di R. Scott Bakker \u00e8 dominata da un'ampia serie fantasy, nota informalmente col nome di \"The Second Apocalypse\", alla quale l'autore si \u00e8 dedicato sin dagli anni del college. Inizialmente la serie doveva comprendere una trilogia, intitolata \"The Prince of Nothing\" (2003-2006), tuttavia Bakker ha iniziato una seconda trilogia, \"The Aspect-Emperor\" (dal 2009), all'interno della stessa serie.\nOltre a scrivere fantasy, R. Scott Bakker ha pubblicato alcuni romanzi thriller, fra cui \"Disciple of the Dog\" del 2008, che ha come protagonista il detective privato Disciple Manning."}
{"id": "3411597", "revid": "164044", "url": "https://it.wikipedia.org/wiki?curid=3411597", "title": "Steinar Str\u00f8mnes", "text": "Carriera.\nClub.\nStr\u00f8mnes ha iniziato la sua carriera professionistica nel V\u00e5lerenga. Ha debuttato ufficialmente in prima squadra in data 11 maggio 2005, sostituendo Morten Berre nel successo per 2-10 sul campo dell'Hadeland, in un match valido per l'edizione stagionale del Norgesmesterskapet. Il 24 settembre 2006 ha esordito, da titolare, nell'Eliteserien, giocando nella vittoria casalinga per 1-0 sullo Start.\nAd aprile 2007, Str\u00f8mnes \u00e8 passato all'HamKam con la formula del prestito. Il 29 aprile ha allora esordito con questa maglia, sostituendo David Mannix nella vittoria per 3-5 arrivata sul campo del Tromsdalen. In estate, Str\u00f8mnes \u00e8 tornato al V\u00e5lerenga, per cui ha giocato un'ulteriore partita di campionato.\nSempre nell'estate 2007, Str\u00f8mnes \u00e8 passato al Kongsvinger. Ha giocato il primo match per la nuova squadra il 26 agosto , nel pareggio per 1-1 sul campo del Bod\u00f8/Glimt. Successivamente, il difensore \u00e8 stato ingaggiato dal Kongsvinger a titolo definitivo. Str\u00f8mnes \u00e8 rimasto in squadra fino al termine del campionato 2009, stagione in cui il Kongsvinger ha centrato l'accesso alle qualificazioni all'Eliteserien, ma non ha conquistato la promozione. Str\u00f8mnes ha lasciato il club congedandosi con 67 presenze tra tutte le competizioni, senza alcuna rete all'attivo.\nNel 2010, ha firmato un contratto con il Lyn Oslo. Ha esordito con questa maglia in data 5 aprile, schierato titolare nella sconfitta per 4-1 arrivata sul campo del Bod\u00f8/Glimt. Gi\u00e0 da tempo, la societ\u00e0 versava in crisi economica e per questo, il 30 giugno 2010, ha dichiarato bancarotta. La squadra \u00e8 stata esclusa dal campionato 2010 e tutte le partite precedentemente disputate sono state annullate. I calciatori del Lyn Oslo, Str\u00f8mnes incluso, sono rimasti allora svincolati.\nIl 12 luglio 2010, trovato un accordo con l'\u00c5tvidaberg, compagine svedese militante in Allsvenskan. Ha debuttato nella massima divisione locale il 2 agosto, nella sconfitta casalinga contro l'\u00d6rebro per 0-2. Ha collezionato 11 presenze fino al termine della stagione, che si \u00e8 conclusa con la retrocessione dell'\u00c5tvidaberg in Superettan. Str\u00f8mnes \u00e8 rimasto in squadra anche per il campionato 2011, contribuendo alla pronta risalita del club che, classificandosi al 1\u00ba posto finale, \u00e8 tornato in Allsvenskan. Complessivamente, tra tutte le competizioni, Str\u00f8mnes ha giocato 31 partite con questa maglia, senza siglare alcuna rete.\nIn vista del campionato 2012, \u00e8 passato allo Str\u00f8mmen. Ha esordito in squadra il 9 aprile, schierato titolare nella sconfitta per 3-1 maturata sul campo del Bryne. Il 18 agosto 2013 ha segnato la prima rete con questa maglia, nella vittoria esterna per 2-3 in casa del Vard Haugesund. Diventato capitano, il 17 dicembre 2013 ha rinnovato il contratto che lo legava al club per un'ulteriore stagione. Il 18 dicembre 2014, ha trovato un accordo per prolungare il contratto anche per il campionato 2015. Il 17 dicembre 2015, col contratto in scadenza a fine stagione, ha rinnovato l'accordo che lo legava al club fino al 2016.\nIl 28 gennaio 2018, lo Stab\u00e6k ha annunciato l'ingaggio di Str\u00f8mnes, che si \u00e8 legato al club con un contratto triennale.\nIl 25 novembre 2019 ha fatto ritorno all'HamKam, a cui si \u00e8 legato con un accordo biennale. Il 20 novembre 2021 ha ufficializzato il suo addio all'attivit\u00e0 agonistica.\nNazionale.\nStr\u00f8mnes ha rappresentato la Norvegia a livello Under-18, Under-19 e Under-21. Per quanto concerne quest'ultima selezione, ha esordito il 5 ottobre 2006, schierato titolare nella vittoria in amichevole per 1-3 sulla Danimarca, in una sfida disputatasi ad Helsing\u00f8r.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "3411598", "revid": "767487", "url": "https://it.wikipedia.org/wiki?curid=3411598", "title": "Petr Jane\u010dka", "text": ""}
{"id": "3411599", "revid": "287204", "url": "https://it.wikipedia.org/wiki?curid=3411599", "title": "Probatio diabolica", "text": "Probatio diabolica (letteralmente \"prova del diavolo\") \u00e8 un'espressione latina in uso nel linguaggio legale di molti paesi.\nDescrizione.\nL'espressione viene usata per indicare una prova impossibile. Quando un sistema giuridico si trova di fronte a questa situazione in genere ricorre all'inversione dell'onere della prova o concede diritti aggiuntivi per la parte che si trova di fronte alla \"probatio diabolica\".\nIn sostanza la mancanza della prova che contraddice l'affermazione data rende l'affermazione vera in un certo senso. Secondo la tradizione questo uso del termine si collega con l'idea che non vi sono prove per dimostrare che il diavolo esiste. Ma non si pu\u00f2 provare che \"il diavolo non esiste\" in questo modo, quindi non si pu\u00f2 escludere che il diavolo esista.\nAd esempio in materia brevettuale tocca, secondo le regole ordinarie, al titolare di un brevetto dimostrare che un altro brevetto posteriore lede i suoi diritti, ma si concede un'inversione dell'onere della prova. In tal caso tocca al secondo che ha depositato il brevetto dimostrare che il prodotto \u00e8 ottenuto in base ad altro procedimento, senza costringere il primo brevettante a rendere pubblici i suoi segreti industriali. In diritto italiano si vede un'applicazione di questo istituto, per quello che riguarda le azioni petitorie, nell'istituto dell'usucapione (la prova deve riguardare solo gli ultimi 20 anni). Oppure per i beni mobili il principio possesso vale titolo.\nSi parla di probatio diabolica in relazione all'onere dell'attore di provare il suo diritto di propriet\u00e0 nel caso intenti un'azione di rivendicazione. Per provare il proprio diritto, in questo caso, non baster\u00e0 allegare il titolo d'acquisto (ad esempio contratto di compravendita, tipica modalit\u00e0 di acquisto a titolo derivativo), ma bisogner\u00e0 risalire a chi abbia acquistato la propriet\u00e0 a titolo originario. L'ordinamento facilita tale compito attraverso l'istituto dell'usucapione, in quanto trascorsi i termini previsti per l'usucapione, avvalendosi magari della successione nel possesso o dell'accessione del possesso, l'attore acquister\u00e0 la propriet\u00e0 a titolo originario.\nL'espressione probatio diabolica \u00e8 anche utilizzata comunemente, nella prassi giudiziaria, come sinonimo di prova giudiziale altamente difficoltosa (seppure tecnicamente possibile), per motivazioni in punto di fatto o di diritto. \nIn questo senso, si pu\u00f2 rammentare la prova dell'atto interruttivo della prescrizione estintiva verificatosi mediante un atto di esercizio del diritto che si concreti in un comportamento materiale (es. il passaggio materiale sul fondo servente)."}
{"id": "3411606", "revid": "486946", "url": "https://it.wikipedia.org/wiki?curid=3411606", "title": "Mustafa Mohamed Abud Al Jeleil", "text": ""}
{"id": "3411609", "revid": "124123", "url": "https://it.wikipedia.org/wiki?curid=3411609", "title": "Francesco Frigimelica il Giovane", "text": "Biografia.\nFiglio di Pompeo e nipote di Francesco \"il Vecchio\", fu allievo del nonno. Bas\u00f2 i suoi studi sull'arte bellunese del Cinquecento, ma ci\u00f2 non permise di arricchire il proprio stile e rimase inquadrato nell'ormai sorpassata tradizione di famiglia.\nOpera esemplare \u00e8 il \"San Bernardino da Siena\" realizzato su commissione del consiglio nobile di Belluno nel 1662 (che, di certo, si rivolse a lui pi\u00f9 per l'illustre parentela che per il talento artistico) \u00e8 basato chiaramente su un'opera analoga di Giorgio Schiavone."}
{"id": "3411610", "revid": "16758", "url": "https://it.wikipedia.org/wiki?curid=3411610", "title": "Matthew De Marchi", "text": ""}
{"id": "3411611", "revid": "1305772", "url": "https://it.wikipedia.org/wiki?curid=3411611", "title": "Francesco Frigimelica", "text": ""}
{"id": "3411614", "revid": "1272592", "url": "https://it.wikipedia.org/wiki?curid=3411614", "title": "SpeedCrunch", "text": "SpeedCrunch \u00e8 una calcolatrice scientifica e finanziaria open source.\nIl software \u00e8 scritto in linguaggio C utilizzando le librerie software Qt4, compilato con CMake e funziona su tutti i sistemi operativi.SpeedCrunch \u00e8 calcolatrice scientifica multifunzione, con precisione arbitraria, facilmente personalizzabile. Permette di eseguire tutte le operazioni abituali del calcolatore portatile (palmare) o le operazioni di calcolo online e molto altro.\nAnche se serve come sostituto per la calcolatrice integrata nel sistema operativo del personal computer offre molte caratteristiche potenti che non sono disponibili tutte insieme in qualsiasi altro calcolatore, sia esso palmare o PC. \u00c8 abbastanza semplice da usare nonostante la molteplicit\u00e0 di funzioni. L'immissione dati avviene come una espressione matematica (non necessita del segno dopo l'ultima cifra/valore immesso) e il risultato pu\u00f2 essere visualizzato in anteprima.\nPu\u00f2 essere usato anche senza installazione nel sistema operativo.La pagina sul sito \u00e8 consultabile in 9 lingue, tra le quali l'italiano. Il software \u00e8 disponibile in 22 lingue, tra le quali l'italiano.\nStoria.\nDa un'idea di Roberto Alsina, sviluppata da Ariya Hidayat e Helder Correia prese il via questo progetto, \nora mantenuto principalmente, oltre ai nominati in premessa, da Alessandro Portale, Johan Thelin, Petri Damst\u00e9n, Wolf Lammen e molti altri.\u00c8 la calcolatrice di default di KDE e GNOME ed in genere del sistema operativo Linux.\nDal 27 febbraio 2011 \u00e8 disponibile anche su piattaforma Maemo.\nFunzioni Principali.\nIl valore di precisione \u00e8 impostabile sino a 50 cifre decimali da parte dell'utente:\nFunzioni Matematiche.\nSpeedCrunch ha un gran numero di funzioni che sono tutte calcolate con precisione arbitraria."}
{"id": "3411618", "revid": "36426", "url": "https://it.wikipedia.org/wiki?curid=3411618", "title": "Santuario di San Pancrazio", "text": ""}
{"id": "3411619", "revid": "1020245", "url": "https://it.wikipedia.org/wiki?curid=3411619", "title": "Massimo Ghiotti", "text": "Biografia.\nMassimo Ghiotti \u00e8 nato a Torino dove vive e lavora. \nHa studiato all'Accademia Albertina di Torino, dove ha conseguito il Diploma di Pittura e diploma di Scultura.\nCattedra di scultura al Liceo Artistico Statale e Cattedra di Pittura all'Accademia di Belle Arti.\nA Torino ha realizzato le tre sculture monumentali in ferro colorato che, dal 2001, ornano una nuova piazza in via Monfalcone, la scultura monumentale nel giardino della Circoscrizione 7, quella nel giardino dell'Istituto Avogadro e quella nel giardino del Primo Liceo artistico. Nel mese di luglio 2010 \u00e8 stata inaugurata la sua scultura monumentale in acciaio inox per il nuovo Parco cittadino in corso Umbria. Ha iniziato le mostre personali nel 1972 in Italia, con l'utilizzo di materiali particolari, e nel tempo ha avuto vari rilievi critici; nel 1983 le Edizioni Franz Paludetto LP220 hanno pubblicato una monografia delle sue opere in marmo colorato con testo di Roberto Lambarelli. Nel 2008 il New York Times ha pubblicato la foto della sua opera torinese \"Contrappunto - Scultura modulare urbana\".\nNel 1996 la casa editrice Umberto Allemandi &amp; C. ha pubblicato nella collana \"Archivi della scultura\", il volume \"Ghiotti-Ascetismo meccanico\", monografia delle sue opere recenti con testo di Pierre Restany, che aveva salutato l'artista come \"Asceta meccanico\" e \"Testimone di un nuovo Umanesimo post-industriale\". Maurizio Calvesi ha definito la scultura di Ghiotti \"...quanto di pi\u00f9 inedito ed originale abbia proposto la scultura degli ultimi decenni\". Dal 2000 \u00e8 stato invitato a tenere un ciclo di mostre personali nei principali musei delle capitali dell'Est europeo, l'ultima delle quali al Museo Russo di San Pietroburgo nella Fortezza dei Santi Pietro e Paolo; ha presentato una mostra personale nel Mus\u00e9e Bonnat di Bayonne, che ha acquistato l'opera monumentale posta al centro del percorso urbano dell'esposizione.\nOpere in musei e fondazioni.\nOpere di Ghiotti, oltre a quelle pubbliche, tra cui quelle in tre Comuni della Regione Piemonte, figurano anche nelle Collezioni permanenti dei seguenti musei e fondazioni:"}
{"id": "3411620", "revid": "20090", "url": "https://it.wikipedia.org/wiki?curid=3411620", "title": "Yefren", "text": ""}
{"id": "3411622", "revid": "98077", "url": "https://it.wikipedia.org/wiki?curid=3411622", "title": "Possesso vale titolo", "text": ""}
{"id": "3411627", "revid": "61051", "url": "https://it.wikipedia.org/wiki?curid=3411627", "title": "Palazzo delle Poste (Rovigo)", "text": "Il Palazzo delle Poste e Telegrafi \u00e8 un edificio del XX secolo situato a Rovigo, nel suo centro storico, sede della direzione provinciale (Provincia di Rovigo) di Poste italiane S.p.A.\nIl Palazzo delle Poste e Telegrafi di Rovigo \u00e8 sicuramente da annoverare tra le costruzioni storiche connotanti l'architettura del capoluogo. \nLe vicende relative alla costruzione dell'importante edificio sono legate a molteplici aspetti di diversa natura ad iniziare dall'epoca in cui fu progettato ed eretto: \n- nel 1922 si insedia la prima Amministrazione di Regime, tale cambiamento determina una trasformazione in senso autoritario a tutti i livelli nell'ambito delle amministrazioni locali; \n- le opere pubbliche sono considerate come presenza materiale e rappresentativa dello stato e del partito, esse assumono valore di canale di comunicazione e di mediazione tra stato e societ\u00e0; \n- il nuovo assetto politico accelera i tempi che separano decisione da esecuzione favorendo l'intensa attivit\u00e0 edilizia degli anni \u201820-'30; \n- l'esistenza di accordi a scala nazionale tra amministrazione delle poste, delle ferrovie e degli enti locali che favoriscono la definizione delle competenze relative alla progettazione e alla costruzione degli edifici di rilevanza pubblica; \n- l'istituzione, a Roma, dell'\u201cUfficio V\u201d nel 1924, diretto dall'ing. Ferruccio Businari, che centralizza la struttura tecnica dove si elaborano i progetti e si attende alla costruzione degli edifici. \nIl compito audace e lo spirito nuovo emergono chiaramente dalle parole del Businari: \u201c\u2026occorreva trovare tra i funzionari dell'Amministrazione artisti che potessero rispondere al nuovo e pi\u00f9 delicato compito; e trovare anche un'organizzazione di lavoro che permettesse all'artista di conservare l'indipendenza necessaria perch\u00e9 egli potesse assumere la personalit\u00e0 e responsabilit\u00e0 della sua opera, pur temperando tale libert\u00e0 con la dipendenza gerarchica inevitabile in una pubblica Amministrazione\u201d1. \nGli architetti-ingegneri Angiolo Mazzoni (1894-1979) e Roberto Narducci (1887-1979) gi\u00e0 delegati a compiti di progettazione dalla Societ\u00e0 Ferroviaria, sono indicati come responsabili tecnici dell'Ufficio V. \nMentre nota \u00e8 l'importanza dell'opera di Mazzoni, soprattutto come esperto di edifici ferroviari e di palazzi postali, il lavoro di Narducci risulta trascurato dalla storiografia, sebbene autore di 40 edifici ferroviari e 11 palazzi postali, realizzati tra il 1925 e il 19532. \nTra i diversi aspetti, non da ultimo, appare importante sottolineare il particolare clima culturale nel quale Narducci si forma e lavora: i temi relativi all'architettura, inserendosi da protagonisti nel dibattito socio-culturale degli anni \u201820, assumono il valore di mezzi espressivi dello stato e dal piano pi\u00f9 specificatamente culturale, si riversano entusiasticamente nel sociale. \nDal punto di vista dello stile degli edifici, esistono diverse scuole di pensiero pi\u00f9 o meno condivise dal Regime: si spazia da un tardo eclettismo-storicistico coniugato secondo una scelta di vari ingredienti, che costituiscono una specie di dizionario di motivi architettonici e di elementi decorativi, ai nuovi impulsi razionalisti di declinazione modernista nord europea (che influenzeranno anche Narducci dopo il 1930) al \u201cclassicismo\u201d di matrice piacentiniana, che caratterizza la fase matura del periodo; i valori classici dell'architettura devono esaltare il regime e l'idea imperiale3. \nL'ipotesi classica tende ad allontanarsi rispetto alla pura citazione, essa assume un ruolo nodale in una strategia d'avanguardia di ritorno al classico come salvifico atto rigenerativo. Si presuppone la necessit\u00e0 di una selezione dei motivi dentro la trama continua della storia, alla ricerca di un modello architettonico che non richieda imitazione ma comprensione compositiva. In questo modo, tra il presente ed il passato, non c'\u00e8 contraddizione bens\u00ec verifica delle leggi costanti dell'atto costruttivo4. \nLa storia della costruzione\n L'indubbia necessit\u00e0 di una sede adeguata ai moderni servizi postali, a scala provinciale e nazionale, induce il Comune di Rovigo a promuovere nel 1920 la formazione \n di due commissioni speciali, addette all'individuazione del possibile luogo per la costruzione del palazzo: la prima commissione nell'Ottobre del 1920 individua l'area\n nel centro storico lungo il Naviglio Adigetto (ex Riviera Orfani - angolo ex Vicolo Orfani).\n La seconda Commissione, composta da rappresentanti di istituti di Credito e della Camera di Commercio si occupa di stanziare i fondi per l'acquisto del terreno; \n infatti, sulla base di accordi tra enti locali ed Amministrazione Centrale, il nuovo palazzo doveva essere costruito a spese dello Stato su di un'area ceduta \n gratuitamente dal Comune7. (Solo nel 1934 le procedure di acquisto si concludono, le aree acquisite dal Comune ed occupate dal nuovo palazzo diventano definitivamente parte del Demanio \n dello Stato \u201cRamo PP.TT.)8.\n L'impulso per la realizzazione dell'opera \u00e8 tale che il ras locale Onorevole Vincenzo Casalini, sottosegretario di stato nel 1928, leader del P.N.F., esercita pressioni sul Ministro delle \n Comunicazioni, Costanzo Ciano, affinch\u00e9 anche Rovigo avesse al pi\u00f9 presto la propria sede postale. \nL'impresa di costruzioni rodigina Brancaleon &amp; Chiarato si aggiudica la gara per la demolizione dei manufatti esistenti, sull'area acquistata dal Comune nel 1927, tra 5 ditte come miglior offerente: il contratto \u00e8 stipulato tra il Comune e l'impresa il 4 marzo del 1927, entro il 20 marzo i lavori di demolizione sono terminati. \nNel luglio 1927 l'inizio dei lavori non \u00e8 ancora operativo: la consegna del cantiere doveva essere effettuata alla presenza del Capo della Sezione Ufficio Lavori di Ferrara, Ing. Gustavo Galiani. La consegna definitiva avverr\u00e0 il 30 agosto 1927. Nel frattempo, e fino al 1930, tutti i servizi postelegrafonici di Rovigo continuano ad essere ospitati nei locali della Camera di Commercio in Piazza Garibaldi. L'appalto dei lavori, a cura della Sezione Lavori delle Ferrovie di Ferrara, \u00e8 affidato, sempre nel 1927, all'impresa di costruzioni F.lli Antonio e Albano Bergamo di Rovigo. La Direzione dei Lavori \u00e8 degli ingegneri Gustavo Galiani e Maurizio Navaretti. L'inaugurazione ufficiale alla presenza del Sottosegretario delle Comunicazioni Cao e del sostituto procuratore del Re Vincenzo Casalini \u00e8 del 28 ottobre 19299. \nUn edificio di pregio\n Nel 1930 il Palazzo si affacciava sul Naviglio Adigetto con ingresso principale in Riviera Orfani (oggi Corso del Popolo). Dal punto di vista distributivo-funzionale il progetto aderisce agli schemi \n planimetrici10 improntati dall'Ufficio V.\n Un edificio \u201cmoderno e complesso\u201d adeguato alla \u201cmoderna e complessa\u201d macchina delle poste e dei telegrafi, come risulta dalla descrizione fatta dalla Voce del Mattino: \n\u201c\u2026tutta la parte del pianterreno (a sinistra di chi guarda la facciata) \u00e8 destinata ai servizi postali, mentre la parte destra (Vicolo Orfani) \u00e8 destinata ai servizi generali provinciali e ai servizi dei valori. Intermedio fra i due \u00e8 il salone per il pubblico e la sala del capoufficio. Il salone per il pubblico, [\u2026] ha da una parte gli sportelli di Accettazione di Corrispondenza e Pacchi a cui sono adiacenti i locali per il servizio dei pacchi, per le Corrispondenze Raccomandate e Ordinarie e infine la sala dei portalettere e il deposito di biciclette dei fattorini. Un altro lato del salone per il pubblico ha gli sportelli per i Vaglia e i Risparmi adiacenti alla Cassa e alla Sacristia. Accanto al salone per il pubblico vi \u00e8 il locale del Casellario Americano e a lato dell'ingresso una Sala di Scrittura completa i locali adibiti a comodo del pubblico. Una agevole scala conduce al primo piano dove sono sistemati da una parte i servizi Telegrafici e Telefonici a da un'altra i servizi di Direzione Provinciale. Il Palazzo per ragioni di sicurezza \u00e8 completamente isolato dal muro di cinta e si \u00e8 potuto cos\u00ec ottenere il necessario giro affinch\u00e9 i furgoni possano compiere il caricamento nell'interno stesso dell'area dell'edificio\u2026\u201d11. \nIl perimetro della fabbrica ha la forma di un grande triangolo con un vertice smussato all'incrocio con Vicolo Orfani (oggi Vicolo Caffaratti). La smussatura costituisce la parte principale. Tre volumi diversamente caratterizzati compongono l'edificio, uno principale centrale con soluzione d'angolo e due corpi laterali, disposti simmetricamente, di altezza inferiore12. Il volume centrale alto tre piani adotta in pianta geometrie esagonali. Lungo l'asse diagonale sottolineato dalla soluzione angolare, si susseguono in sequenza gli ambienti di rappresentanza: dall'ingresso, saliti pochi gradini, si accede al grande \u00e0trio che disimpegna la zona per il pubblico, lo scalone principale ed il casellario. Il salone esagonale, dai cui angoli si elevano pilastri conclusi da grandi archi decorati, assume proporzioni monumentali.\n Lo stile \u00e8 un esempio di tardo eclettismo di gusto rinascimentale declinato attraverso schemi di matrice boitiana, ma anche muziana in riferimento al rapporto tra le bianche specchiature con citazioni\n degli ordini classici, l'uso del bugnato ed il paramento in mattoni. Inoltre, \u00e8 chiaramente leggibile l'ispirazione all'architettura rinascimentale di Palazzo Roncale del Sanmicheli (1555) e di \n Palazzo dell'Accademia dei Concordi di Sante Baseggio (1814). \nLe partiture dei prospetti sono disegnate attraverso una chiara gerarchizzazione delle finestrature. La composizione tripartita orizzontalmente, a doppio ordine, restituisce effetti plastici e chiaroscurali di particolare efficacia. Nella sistemazione degli interni, la ricca decorazione e la modellazione dei vuoti risentono di una certa enfasi barocca, insieme ad una reinterpretazione ed una fusione di elementi manieristi e del tardo-liberty. Il salone \u00e8 illuminato dall'alto attraverso tre velari di vetro policromi: la luce zenitale conferisce all'interno un carattere sacrale; nella forma dei vuoti e nella sequenza degli spazi \u00e8 possibile percepire suggestioni piacentiniane13.\n La soluzione angolare, l'uso della pietra di Nabresina nella parte a bugnato, gli elementi del doppio ordine, le fasce orizzontali dei marcapiani, delle balaustre e del coronamento accentuano il \n ruolo pubblico. L'uso del mattone a vista \u00e8 un sicuro omaggio ai paramenti laterali della Fabbrica del Duomo, che fa da sfondo. Il binomio mattone-marmo disegna le superfici in relazione al \n rapporto tra edificio ed intorno. \nL'angolo accoglie l'ingresso inquadrato da due colonne di ordine tusc\u00e0nico in pietra aurisina concluse da un arco a tutto sesto, sulla cui chiave di volta \u00e8 rappresentata la testa di Mercurio con il p\u00e8taso alato. Lungo l'asse, il medesimo motivo delle colonne con arco ricompare a sottolineare l'ingresso nella grande sala: lo spazio del vest\u00ecbolo assume toni ambigui, in equilibrio tra interno ed esterno. \nLa parte intermedia del primo piano \u00e8 scandita da lesene laterali e da grandi finestre ad arco balconate; il motivo delle balaustre a colonnine sagomate insieme ai risalti verticali regolano l'intera composizione, misurano le parti. La serliana sopra l'ingresso decorata con stemmi dello Stato, inquadra il balcone d'onore. \nIl secondo piano, meno importante, \u00e8 scandito da finestre rettangolari, da cornici aggettanti e da decorazioni semplificate, nella parte smussata sopra l'ingresso, compare una serliana estremamente stilizzata. A coronamento del volume centrale, l'edificio termina con una cornice dentellata importante sormontata da balaustra a colonnine sagomate. Il retro dell'edificio \u201cmoderno\u201d adotta soluzioni sobrie, le superfici dei muri sono prive di reminiscenze stilistiche in contrasto con le ricche decorazioni dei fronti rappresentativi. Il basamento \u00e8 stilato e le murature di mattoni a vista. \nNel 1966 il Palazzo ha subito una pesante ristrutturazione con sopraelevazione, uno dei corpi laterali \u00e8 stato ampliato e rialzato per la ridistribuzione dei servizi. Le modifiche strutturali riguardarono: la sopraelevazione dell'ultimo piano con l'introduzione di un piano ammezzato per un totale di 5 livelli, compreso l'interrato; il rivestimento dell'originale mattone a vista con listelli di cotto esteso anche sulla muratura dei piani ammezzato e primo; la ricostruzione delle lesene lisce e a bugnato con elementi di pietra artificiale in cemento bianco; il riutilizzo del cancello in ferro originale in parte riadattato; la ricostruzione della cornice di coronamento ex novo in cemento bianco. Il motivo della loggia centrale, per fortuna, non ha subito rimaneggiamenti. \nNel 2008 Poste Italiane S.p.a.14 ha eseguito un restyling del piano terra. \nGli interni \nIl Palazzo \u00e8 ricco di opere d'arte di vario genere e qualit\u00e0. Opere di artisti15 locali insieme ad opere di artisti rinomati cui venne conferito l'incarico attraverso concorso o direttamente dal progettista che - avendone la direzione artistica - poteva decidere liberamente sulla decorazione: lo scultore Prof. Giuseppe Milani di Monselice per le sculture esterne; la ditta Pio Ansaloni &amp; Figli di Modena per gli stucchi interni; la Societ\u00e0 Anonima Ceramica Ligure per le pavimentazioni a mosaico in gr\u00e8s e porcellana; i fabbri rodigini Celio Ricchieri e Businaro per il ferro battuto; la Ditta Feltrinelli e Donzelli di Milano per i serramenti interni e le lanterne in bronzo; spicca su tutti il rinomato marchio internazionale della Manifattura Fornaci di San Lorenzo nel Mugello per le vetrate ed i velari artistici. \nTra gli interni pi\u00f9 espressivi del palazzo, sicuramente si distingue l'\u00e0trio coperto o vest\u00ecbolo del piano terra: a pianta esagonale, \u00e8 caratterizzato da due portali voltati a tutto sesto su colonne in marmo aurisino di ordine tusc\u00e0nico ed \u00e8 articolato da pareti scandite alternativamente da lesene, da paraste, da finestrature, da porte, da nicchie per sculture e da rivestimenti in marmo; nella parte superiore, un fregio con m\u00e8tope in stucco, raffiguranti alternativamente il volto di Mercurio e i fasci littori (i fasci littori sono stati eliminati nel 1943). Il pavimento in mosaico a piccole t\u00e8ssere quadrate presenta al centro una decorazione dal tema floreale, ripresa probabilmente dall'Ara Pacis Augustae, mentre lungo il perimetro appare una greca stilizzata nei colori del bianco, nero, giallo ocra e rosso scuro.\n Il vest\u00ecbolo \u00e8 direttamente collegato ai livelli superiori dallo straordinario scalone in marmo lucidato di Chiampo, che occupa la sala contigua a tripla altezza, un glissando infinito di gradini in \n marmo autoportanti a sbalzo, dove ogni singolo elemento \u00e8 costituito da un unico blocco lapideo.\n Dal vest\u00ecbolo si accede direttamente nel salone esagonale per il pubblico: anche qui l'architettura d'interni \u00e8 ritmata da lesene, da paraste e dai pilastri centrali conclusi da volte ad arco, che \n dividono lo spazio in due aree distinte: una prima - centrale - separata dagli sportelli in marmo scolpito, dalla seconda detta retrosportelleria destinata agli operatori. L'intero spazio \u00e8 coperto \n ed illuminato zenitalmente da velari in vetro policromi; un velario di forma esagonale insiste sopra lo spazio centrale mentre due rettangolari insistono sulle postazioni degli operatori.\n I velari sono composti da t\u00e8ssere o riquadri con raffigurazioni policrome ispirate alle decorazioni antiche a grottesche, i temi tradizionali comprendono puttini e vasi ornamentali circondati \n da fitti racemi vegetali. \nIl velario principale a forma esagonale \u00e8 attualmente mancante del tondo centrale - che in questa sede abbiamo recuperato in una fotografia d'epoca - eliminato nel \u201843 poich\u00e9 raffigurava lo stemma dello Stato16 insieme con lo scudo dei Savoia sostenuto dai fasci littori. \nTutte le vetrate artistiche all'interno del Palazzo sono state commissionate alla Manifattura Chini di Borgo San Lorenzo17, firmate &lt;&gt; e accompagnate dal marchio della manifattura, la graticola inscritta nel cerchio18, simbolo di San Lorenzo martire, patrono del paese di origine della famiglia Chini. \nLa Manifattura mugelliana, oggetto di innumerevoli studi e pubblicazioni scientifiche in tutto il mondo, non ha evidentemente necessit\u00e0 di presentazioni, tuttavia, \u00e8 necessario sottolineare che - sebbene vi sia il marchio della nuova manifattura fondata nel 1906 da Galileo Chini (1873-1956) insieme al cugino Chino (1870-1957) - tali vetrate sono da noi attribuite senza dubbio a Tito Chini19 (1898-1947), figlio di Chino, che dal 1925 ne assume la Direzione Artistica. Ad avvalorarne l'attribuzione, oltre che l'analisi comparativa con altre vetrate artistiche, \u00e8 nostra recente scoperta - inedita e pubblicata in anteprima - il disegno preparatorio a china ed acquarello su carta per le t\u00e8ssere dei velari relativi al salone del piano terra di Tito Chini, conservato dal figlio, Pier Lodovico Chini. Da questo disegno \u00e8 stato ricavato lo spolvero, successivamente dipinto su vetro ed infine cotto in forno e riprodotto innumerevoli volte. \nNel corridoio al primo piano, sono state conservate le due finestre originali: le specchiature sono quelle d'epoca, le raffigurazioni policrome sono ispirate alle decorazioni antiche a grottesche. \nNel secondo piano, da segnalare il salone a pianta esagonale, in origine utilizzato per riunioni e per le conferenze del dopolavoro, dove si possono ammirare il pavimento a mosaico ed alcuni arredi in legno originali.\nNOTE\n 1. Ing. Ferruccio Businari, L'Architettura nei Palazzi per le Poste e Telegrafi costruiti e da costruirsi a cura dell'Amministrazione delle Ferrovie dello Stato in Atti del II Congresso Nazionale \n degli Ingegneri Italiani Roma 1931-IX, Casa Editrice D'Arte Bestetti e Tumminelli, Milano-Roma, 1931; pag. 1. \n2. &lt;&gt; in Edith Neudecker, Gli edifici postali in Italia durante il fascismo (1922-1944), Casa dell'Architettura Edizioni, Latina, 2007; pag. 53. A proposito di Narducci cfr. Milva Giacomelli, Roberto Narducci (1887-1979), architetto-ingegnere del Ministero delle Comunicazioni in Architettura Ferroviaria in Italia, Novecento a cura di E. Godoli e A.I. Lima, Atti del Convegno di studi tenutesi a Palermo l'11-13 dicembre 2003, Dario Flaccovio Editore, Palermo, 2004; pagg.105-128.\n 3. Cfr. Neudecker: Il Padiglione d'Onore per la visita romana di Hitler (1938) e la Stazione di Roma Ostiense (1940).\n 4. Cfr. Muzio in Dedalo, Periodico d'arte e architettura, 1931.\n 5. In Archivio Storico Comunale: A.S.C.Ro, Serie 10, Serie Speciale 16 Palazzo Postelegrafonico (1919-1934). In Archivio di Stato di Rovigo A.S.Ro, Prefettura Amministrativa, Cat. X. Busta 31-36-44-46\n (1914); A.S.Ro, Lavori Pubblici, Busta Speciale 103 (1928-1950).\n 6. Specifichiamo che con R.D.L. del 30.04.1924 n. 596 fu istituito il Ministero delle Comunicazioni. Nel nuovo Ministero delle Comunicazioni conflu\u00ec anche l'Amministrazione Autonoma delle Ferrovie \n dello Stato; in seguito, con R.D.L. del 07.08.1925 n. 1574 furono affidati a Ferrovie dello Stato lo studio di progetti e l'esecuzione dei lavori di costruzione, adattamento, restauro degli edifici \n postali e telegrafici. Tali incarichi, fino allora assegnati agli uffici del Genio Civile del Ministero dei Lavori Pubblici, transitarono di conseguenza al Servizio Lavori e Costruzioni delle \n Ferrovie dello Stato.\n 7. Cfr. Neudecker: \u00ab L'accordo tra le amministrazioni delle poste e delle ferrovie e gli enti locali o l'ONC era stipulato con un contratto in cui i comuni si impegnavano a costruire gli edifici \n \u201ca loro cura e spese\u201d e a venderli, in un secondo momento, all'amministrazione centrale competente. Le costruzioni, anticipatamente finanziate dagli enti locali, dopo la messa in funzione o il \n collaudo, ritornavano allo stato tramite il pagamento di rate annuali da versare ai comuni o all'ONC\u00bb; pag. 52.\n 8. Il terreno, peritato dal Genio Civile, doveva essere acquistato congiuntamente da Comune, dalla Provincia di Rovigo, dalla Camera di Commercio e dalla locale Cassa di Risparmio. Per questi \n primi espropri del 1921 si ricorse alla Legge di Napoli poich\u00e9 i proprietari si opposero tenacemente all'esproprio. Il Comune, tuttavia, rileva difficolt\u00e0 all'attuazione del progetto a causa \n dell'insufficiente larghezza delle strade sulle quali si sarebbero trovati i nuovi fronti e quindi si decide un arretramento di 3 metri lungo la Riviera Adigetto e lungo Vicolo Orfani. \n Un secondo esproprio avviene nel 1927: il Ministero delle Comunicazioni subordinava l'inizio dei lavori al fatto che il Comune di Rovigo doveva ampliare l'area anche sul lato di Via Casalini, \n ampliamento reputato necessario per il transito dei furgoni e come zona di rispetto nella parte retrostante l'edificio. Un terzo esproprio veniva ulteriormente richiesto nel 1932 per recuperare \n l'area persa con l'arretramento dei fronti del palazzo, ma il Podest\u00e0 respinge la richiesta. Per gli espropri vedi: Valentina Giolo, Edilizia Fascista a Rovigo, Tesi di Laurea in Storia Contemporanea,\n Universit\u00e0 degli Studi di Bologna, II sessione, a.a. 2006-2007; rel. Prof. Salvati Maruccia; pagg. 65-70. \n9. Per la cronaca nelle riviste d'epoca vedi: Corriere del Polesine del 25.10.1920 e La Voce del Mattino del 27.10.1929 in A.S.C.Ro, Serie 10, Serie Speciale 16 Palazzo Postelegrafonico (1919-1934); Corriere di Rovigo del 10.07.1929 (ACAN); La Voce del Mattino del 29.10.1929 (ACAN); Il Gazzettino del 29.10.1929 (ACAN); Il Corriere Padano del 6.11.1929 (ACAN); Corriere del Polesine del 7.02.1923 in Bobina n. 46 Accademia dei Concordi.\n 10. Per un elenco esaustivo degli ambienti previsti nello schema distributivo funzionale cfr. Neudecker: &lt;&gt;; pag. 117.\n 11. Cfr. La Voce del Mattino del 27 ottobre 1929 in A.S.C.Ro, Serie 10, Serie Speciale 16 Palazzo Postelegrafonico (1919-1934).\n 12. Il progetto presenta analogie con il coevo Palazzo Postelegrafonico di Ferrara di Angiolo Mazzoni del 1929.\n 13. La Casa Madre dei Mutilati a Roma di Marcello Piacentini (1924-1928). \n14. Archivio delle Poste di Rovigo/Area Immobiliare/Stanza 148 Fascicolo Filiale Rovigo, responsabile G. Patrian, per documentazione storica ed elaborati grafici datati 1966 e documentazione Poste Italiane S.p.a. \n15. Prof. Giuseppe Milani (1893 Battaglia Terme-1958 Rovigo) scultore che nel 1906 si classific\u00f2 secondo nel Concorso per il Progetto dell'Altare della Patria di Roma, noto per la cosiddetta \u201cCasa dello Scultore\u201d a Rovigo (1931-34); realizz\u00f2 i bassorilievi e gli altorilievi esterni (maschere allegoriche di Mercurio, delle muse e dei viaggiatori) e le cornuc\u00f2pie in marmo. Pio Ansaloni &amp; Figli di Modena del Prof. Pio Ansaloni, ditta specializzata nella esecuzione di lavori a stucco e decorazioni policrome sin dal 1882; la Societ\u00e0 Anonima Ceramica Ligure di Genova per il mosaico in gr\u00e8s ceramico e porcellana, ditta impegnata anche nel Palazzo delle P.T. di La Spezia e di Palermo; Feltrinelli e Donzelli di Milano per le finestre e le porte in legno, con specchiature a vetri geometrici molati, dai maniglioni tortili in ottone; l'officina rodigina dei fabbri Celio Ricchieri e di Giovanni Businaro per il ferro battuto, nota per la costruzione della straordinaria volta a botte del Salone del Grano all'interno del Palazzo della Camera di Commercio di Rovigo (1927-1929). Per l'elenco completo di tutte le ditte e le imprese coinvolte nell'opera vedi: \u201cLa Voce del Mattino\u201d, 29 ottobre 1929 (A.S.Ro).\n 16. Non sappiamo se il tondo artistico sia stato effettivamente distrutto ma \u00e8 interessante notare come l'emblema del Regno fosse stato riprodotto in modo impeccabile nel disegno in tutti i suoi \n elementi dalla manifattura mugelliana come prescritto dal Regio Decreto n. 504 dell'11 aprile 1929.\n 17. in \u201cLa Voce del Mattino\u201d, 27 ottobre 1929 \u201cLe opere che il Regime ha compiuto e che S.E. Cao di S. Marco in rappresentanza del Governo, oggi inaugurer\u00e0 nella nostra Provincia. Una visita al \n Palazzo delle Poste\u201d pag. 2 (A.S.Ro).\n 18. Per ulteriori approfondimenti sulla manifattura mugelliana e sul marchio: Franco Bertoni, Jolanda Silvestrini, Ceramica italiana del Novecento, Mondadori Electa S.p.a., Milano, 2005; pagg. 79, \n 354, 355, 371.\n 19. Luisa Chini Velan, Tito Chini. L'uomo e l'artista: 1898-1947. Ricordi, documenti, riproduzioni, corrispondenza, Polistampa, Firenze, 2002.\nNOTA FOTOGRAFICA\n 1. Le immagini 1,2,3,4,5,6,7 riproducono le fotografie, datate 29 ottobre 1930-Anno VIII, provenienti dall'ACAN (Archivio Carlo Alberto Narducci) ovvero l'archivio dell'architetto-ingegnere Roberto \n Narducci conservato a Roma presso gli eredi, dichiarato di interesse storico dalla Soprintendenza Archivistica per il Lazio. Per gentile concessione dell'ing. Carlo Alberto Narducci di Roma. \n \nPrima del progetto definitivo\n Il luogo indicato per la costruzione dell'importante edificio riguarda un angolo sicuramente di pregio, nel Centro Storico della Citt\u00e0. Non \u00e8 questa la sede per descrivere la storia dell'\n Amministrazione Postale rodigina dal Regno d'Italia fino agli anni \u201830, di cui non manca ampia bibliografia, tuttavia, \u00e8 necessario soffermarsi sinteticamente su alcuni avvenimenti, che meglio \n chiariscono i motivi legati alla realizzazione del progetto narducciano5.\n Con la proclamazione del Regno d'Italia nel 1861, la pubblica amministrazione ed i pubblici servizi subiscono un accentramento ed una riorganizzazione. Nel 1889 \u00e8 istituito il Ministero delle \n Poste e dei Telegrafi. \nPer la nuova sede un primo progetto di massima dell'ing. Senesio Cappello viene presentato nel 1914: esso prevede la costruzione di un nuovo palazzo delle R.R. Poste e Telegrafi da costruire sulle propriet\u00e0 del Comm. Giulio Bisi. Il 25 marzo del 1914 l'edificio non \u00e8 ancora costruito mentre la Grande Guerra \u00e8 gi\u00e0 alle porte. \nUn secondo progetto, presentato al Genio Civile di Rovigo nel 1923, dell'arch. Alfredo Berardi, \u00e8 respinto e successivamente abbandonato a causa dell'imminente istituzione, nel 1924, del Ministero delle Comunicazioni, che subentra al Ministero delle Poste e dei Telegrafi. All'interno del nuovo Ministero, confluisce anche l'Amministrazione Autonoma delle Ferrovie dello Stato; contemporaneamente, come gi\u00e0 accennato, la progettazione e l'esecuzione dei lavori di costruzione, di adattamento, di restauro degli edifici postali sono affidati agli uffici tecnici ferroviari. \n Il 23 marzo 2010 in occasione della sua riapertura al pubblico, venne emesso uno speciale annullo postale."}
{"id": "3411628", "revid": "486946", "url": "https://it.wikipedia.org/wiki?curid=3411628", "title": "Modernismo (architettura)", "text": ""}
{"id": "3411634", "revid": "767487", "url": "https://it.wikipedia.org/wiki?curid=3411634", "title": "Turun Palloseura", "text": "Il Turun Palloseura, o TPS, \u00e8 una societ\u00e0 polisportiva finlandese con sede a Turku.\nAl momento della fondazione nel 1922 esisteva solo la sezione del calcio, ma nel 1937 \u00e8 nata anche quella di hockey su ghiaccio e nel 1995 di floorball. Ha partecipato anche a campionati di bandy e pallamano (la sezione di pallamano ha vinto il campionato nel 1944).\nSia nel calcio che nell'hockey su ghiaccio la societ\u00e0 \u00e8 da molti anni ai vertici dei rispettivi campionati nazionali, e dal 2007-2008 anche la sezione di floorball partecipa alla massima serie.\nSezioni.\nCalcio.\nLa sezione calcio del Turun Palloseura, fondata nel 1922, gioca nella Veikkausliiga, la massima serie del campionato di calcio finlandese. Nella sua storia ha vinto 8 campionati finlandesi e 3 coppe di Finlandia.\nHockey su ghiaccio.\nIl Turun Palloseura gioca nella massima serie finlandese di hockey su ghiaccio. Il palazzetto dove gioca le partite in casa \u00e8 la HK Arena.\nFloorball.\nIl TPS Salibandy \u00e8 stato fondato nel 1995. Il palazzetto dove gioca le partite in casa \u00e8 la HK Arena.\nPallamano.\nIl Turun Palloseura ha vinto il campionato di pallamano finlandese nel 1944."}
{"id": "3411635", "revid": "767487", "url": "https://it.wikipedia.org/wiki?curid=3411635", "title": "Roger Risholt", "text": "Biografia.\nAnche su fratello gemello Kai \u00e8 un calciatore professionista.\nCarriera.\nGiocatore.\nClub.\nRisholt ha giocato assieme a suo fratello Kai nelle giovanili dello FK Arendal, per poi passare all'\u00d8yestad. In questa squadra, ha effettuato il debutto nel corso della 2. divisjon 1995, terza serie del campionato norvegese. Dopo un altro anno in forza al club, si \u00e8 trasferito allo Jerv. Ha giocato con questa maglia per tre anni e mezzo, i primi due in 2. divisjon e l'ultimo anno e mezzo in 3. divisjon.\nNell'estate 2000, \u00e8 stato ingaggiato dallo Start, formazione militante nell'Eliteserien. Ha debuttato nella massima divisione il 13 agosto 2000: ha sostituito infatti Tom Berhus nel pareggio per 3-3 sul campo del Molde. A fine stagione, lo Start \u00e8 retrocesso nella 1. divisjon.\nIl 7 ottobre 2001 segn\u00f2 la prima rete con questa maglia, nel successo per 0-1 in casa dello Skeid. La stagione di Risholt \u00e8 stata comunque turbolenta: ha giocato 14 partite di campionato, soltanto 4 delle quali da titolare, e ha messo a segno 2 reti. Nella stessa annata, lo Start ha guadagnato la promozione chiudendo il campionato al secondo posto. Jan Halvor Halvorsen, allenatore del club, ha poi comunicato a Risholt che il giocatore non era nei piani della squadra in vista della stagione successiva. Il calciatore ha cos\u00ec rescisso il contratto che lo legava al club.\nSuccessivamente, Risholt \u00e8 rimasto svincolato per diversi mesi. In questo arco di tempo, ha sostenuto un provino con gli scozzesi del St. Johnstone, senza che gli venisse offerto alcun contratto. Ha cos\u00ec firmato un contratto biennale con il Fredrikstad, formazione militante nella 2. divisjon, che oltre alla possibilit\u00e0 di giocare a calcio gli offriva anche un lavoro part-time. Risholt \u00e8 diventato rapidamente uno dei perni della formazione e ha giocato 24 delle 26 partite di campionato disputate dal Fredrikstad, che a fine stagione si \u00e8 guadagnato la promozione nella 1. divisjon.\nRimasto al Fredrikstad anche per l'anno successivo, ha contribuito con 7 reti in 26 presenze ad una nuova promozione, stavolta in Eliteserien. Nell'estate 2003, inoltre, Risholt aveva rinnovato il contratto che lo legava al club per altre tre stagioni. Il 3 maggio 2004 ha realizzato la prima rete nella massima divisione norvegese, nel pareggio casalingo per 2-2 contro il V\u00e5lerenga.\nHa giocato nel Fredrikstad anche la stagione seguente, in cui ha avuto contrasti con il nuovo allenatore Egil Olsen. Questi dissidi lo hanno portato all'addio al club nel corso dell'estate.\nSi \u00e8 trasferito cos\u00ec ai danesi dell'Aarhus, debuttando nella Superligaen in data 16 ottobre 2005: \u00e8 subentrato a Jens Gjesing nella sconfitta per 3-1 sul campo dell'Odense. Il 23 aprile 2006 ha realizzato il primo gol nella massima divisione danese, nel pareggio per 1-1 contro l'Aalborg. \u00c8 rimasto in squadra per una sola stagione, in cui ha totalizzato 20 presenze e una rete in campionato.\nNel 2006 si \u00e8 trasferito in Svezia, per giocare nell'H\u00e4cken. Ha esordito il 12 settembre, giocando titolare nella sconfitta casalinga per 1-4 contro il G\u00f6teborg. Al termine della stagione, la squadra \u00e8 retrocessa nella Superettan, con Risholt che vi \u00e8 rimasto in forza fino all'estate.\n\u00c8 passato poi al Troms\u00f8, a cui si \u00e8 legato con un contratto biennale. Il primo match con questa maglia lo ha giocato il 23 settembre, entrando in campo in sostituzione di Helge Haugen nel successo per 2-1 sul Lyn Oslo. L'esperienza in squadra non \u00e8 stata positiva.\nIl 4 dicembre 2008 \u00e8 stato ufficializzato il suo trasferimento al Kongsvinger, valido a partire dal 1\u00ba gennaio successivo. \u00c8 tornato cos\u00ec a giocare con suo fratello Kai. Ha esordito in squadra, in 1. divisjon, il 5 aprile 2009: \u00e8 stato schierato titolare nel successo per 3-2 sull'HamKam. La settimana seguente, ha siglato il primo gol: \u00e8 stata sua la rete della bandiera nel 4-1 subito dall'Haugesund. Ha contribuito alla promozione nell'Eliteserien della sua squadra. In seguito, \u00e8 diventato capitano del Kongsvinger, ma ha lasciato il club a causa dei suoi problemi economici.\nIl 31 agosto 2010, Risholt ha fatto ritorno al Fredrikstad, all'epoca militante nella 1. divisjon: ha firmato un contratto valido fino al termine della stagione. In questa porzione di stagione, ha totalizzato 9 presenze e una rete e ha contribuito al terzo posto finale della sua squadra. Questo piazzamento ha consentito al Fredrikstad di partecipare alle qualificazioni all'Eliteserien, poi vinte: il club \u00e8 cos\u00ec tornato in Eliteserien per la stagione 2011, ma Risholt ha lasciato la squadra in scadenza di contratto.\nIl 9 marzo 2011 \u00e8 stato ufficializzato il suo trasferimento al GIF Sundsvall, compagine svedese militante nella Superettan. Ha disputato il primo incontro in squadra in data 15 aprile, quando \u00e8 stato impiegato come titolare nella sconfitta casalinga per 1-2 contro l'Assyriska. A fine stagione, il GIF Sundsvall ha centrato la promozione nell'Allsvenskan.\nIl 12 aprile 2012, Risholt \u00e8 tornato cos\u00ec a calcare i campi della massima divisione svedese: \u00e8 stato infatti schierato titolare nella vittoria per 4-0 sul Syrianska. Il 29 aprile ha segnato la prima rete in campionato con la maglia del GIF Sundsvall, in occasione del successo per 3-1 sull'\u00d6rebro. La squadra ha chiuso la stagione al terzultimo posto e per questo ha dovuto affrontare lo spareggio promozione-salvezza per stabilire in quale divisione avrebbe giocato a partire dall'anno seguente: nel doppio confronto con l'Halmstad, \u00e8 stato il GIF Sundsvall ad avere la peggio e pertanto la squadra \u00e8 retrocessa nella Superettan. Risholt ha chiuso il biennio in squadra totalizzando 35 presenze in campionato e 2 reti.\nIl 18 gennaio 2013, \u00e8 passato al Kristiansund, facendo cos\u00ec ritorno in Norvegia. Ha esordito nella nuova squadra, neopromossa in 1. divisjon, in data 7 aprile: \u00e8 stato schierato titolare nel successo per 3-1 sull'Elverum. Ha totalizzato 26 presenze in campionato, senza mai andare a segno. Ha contribuito cos\u00ec alla salvezza del Kristiansund.\nIl 18 novembre 2013 ha firmato un contratto con il Sandefjord, valido per un anno a partire dal 1\u00ba gennaio 2014. Ha esordito con questa maglia il 6 aprile 2014, schierato titolare nella vittoria per 1-2 sul campo dell'Ullensaker/Kisa. Il 5 ottobre successivo ha segnato la prima rete in squadra, nel successo per 3-4 sul campo del B\u00e6rum. Il Sandefjord ha vinto il campionato e si \u00e8 guadagnato la promozione in Eliteserien. Il 5 dicembre 2014, ha rinnovato il contratto che lo legava al club per un'ulteriore stagione.\nIl 22 luglio 2015, il Fredrikstad ha annunciato sul proprio sito internet d'aver ingaggiato Risholt, che ha firmato un contratto valido per il successivo anno e mezzo. Ha esordito in squadra il 26 luglio, schierato titolare nella sconfitta per 4-1 in casa del Levanger. Ha chiuso questa porzione di stagione con 11 presenze, senza reti all'attivo. Svincolato al termine del campionato 2016, il 17 febbraio 2017 \u00e8 stato reso noto che Risholt avrebbe lavorato come opinionista per Eurosport.\nNazionale.\nRisholt ha giocato una partita per la e 3 partite per la Nazionale maggiore. Ha debuttato il 22 gennaio 2005, sostituendo \u00d8yvind Storflor nel pareggio per 1-1 contro il .\nAllenatore.\nL'11 dicembre 2017, Risholt \u00e8 entrato nello staff tecnico dell'Arendal. Il 23 ottobre 2020 \u00e8 stato nominato nuovo allenatore del club, a partire dalla stagione 2021."}
{"id": "3411637", "revid": "1573940", "url": "https://it.wikipedia.org/wiki?curid=3411637", "title": "Thunnus maccoyii", "text": "Il tonno australe (Thunnus maccoyii ), comunemente noto come tonno rosso australe o tonno rosso del sud (Regolamento (UE) 2017-2107), \u00e8 un pesce osseo marino della famiglia Scombridae.\nDescrizione.\nL'aspetto esteriore di questo pesce \u00e8 quasi indistinguibile da quello del tonno rosso atlantico. Alcuni caratteri della colorazione sono per\u00f2 diversi: Sulla parte inferiore dei fianchi sono presenti fasce verticali indistinte formate da macchie chiare, la prima pinna dorsale pu\u00f2 avere colore giallo o azzurro, la pinna anale e le pinnule sono giallo opaco con bordo nero, anche la carena centrale presente sul peduncolo caudale \u00e8 gialla negli individui maturi. \u00c8 un tonno di grandi dimensioni: la taglia massima nota \u00e8 di 245\u00a0cm, la taglia media \u00e8 sui 160\u00a0cm. Il peso massimo che sia noto \u00e8 di 260\u00a0kg.\nDistribuzione e habitat.\nQuesta specie \u00e8 diffusa nella parte meridionale con acque temperate e anche fredde dei tre oceani. Durante l'epoca riproduttiva vengono effettuate migrazioni verso le acque tropicali dell'Australia occidentale. Fa vita pelagica oceanica.\nBiologia.\nLa longevit\u00e0 arriva a 20 anni.\nAlimentazione.\nSi tratta di un predatore versatile, si nutre di pesci, cefalopodi, crostacei, salpe e altri organismi.\nRiproduzione.\nSi sa poco sulla biologia riproduttiva di questa specie, non si sa, per esempio, se si riproduca annualmente, ogni qualche anno o una sola volta. La deposizione avviene in acque tra 20\u00a0\u00b0C e 30\u00a0\u00b0C.\nPesca.\nViene pescato soprattutto lungo le coste australiane dove ha una certa importanza e dove vengono catturati anche esemplari immaturi da destinarsi alla piscicoltura in gabbie galleggianti. Viene destinato principalmente alla produzione di tonno in scatola e di sashimi.\nConservazione.\nLe popolazioni di \"Th. maccoyii\" sono diminuite di oltre l'85% dal 1973 al 2006 a causa della sovrapesca e le popolazioni risultano in ulteriore contrazione. Per questo motivo la IUCN classifica questa specie in pericolo critico di estinzione. Sono state prese numerose iniziative per la conservazione e il ripristino degli stock."}
{"id": "3411639", "revid": "1573940", "url": "https://it.wikipedia.org/wiki?curid=3411639", "title": "Thunnus obesus", "text": "Il tonno obeso (Thunnus obesus ) \u00e8 un pesce osseo marino della famiglia Scombridae.\nDescrizione.\nIl tonno obeso \u00e8 abbastanza simile al tonno rosso da cui si distingue soprattutto per l'occhio pi\u00f9 grande e la sagoma pi\u00f9 a barilotto (da cui il nome) dato che l'altezza massima del corpo \u00e8 raggiunta al centro della prima pinna dorsale. La colorazione \u00e8 blu scuro sul dorso mentre sui lati e sul ventre \u00e8 biancastra. Lungo i fianchi corre una banda bluastra iridescente visibile solo negli esemplari viventi. La prima pinna dorsale \u00e8 di color giallo acceso, la seconda, cos\u00ec come la pinna anale, \u00e8 giallo pallido, le pinnule sono giallo vivo bordate di nero. Raggiunge 250\u00a0cm di lunghezza, la taglia media \u00e8 di circa 180\u00a0cm. Il peso massimo noto \u00e8 di 210\u00a0kg.\nDistribuzione e habitat.\n\u00c8 una specie cosmopolita e migratrice, \u00e8 diffuso nelle parti tropicali e subtropicali dell'Oceano Atlantico, dell'Oceano Pacifico e dell'Oceano Indiano. Risulta completamente assente nel Mar Mediterraneo. Pelagico, frequenta profondit\u00e0 tra 0 e 250 metri, gli adulti pi\u00f9 in profondit\u00e0 dei giovani.\nBiologia.\nPu\u00f2 vivere fino a 11 anni. La specie \u00e8 altamente migratoria, gli spostamenti sono dovuti soprattutto alle condizioni climatiche stagionali. La temperatura dell'acqua che pu\u00f2 sopportare va da 13 a 29\u00a0\u00b0C ma preferibilmente tra 17 e 22\u00a0\u00b0C. Gregario in tutti gli stadi vitali tranne l'adulto, forma banchi sia monospecifici che associati ad altri tonni, talvolta in prossimit\u00e0 di oggetti galleggianti.\nAlimentazione.\nCaccia sia di giorno che di notte. Le sue prede sono pesci, cefalopodi e crostacei.\nRiproduzione.\nLa deposizione delle uova avviene con la luna piena. Depone una parte delle uova ogni pochi giorni, per un periodo di mesi (o tutto l'anno nei mari tropicali). Uova e larve sono pelagiche.\nPesca.\nQuesta specie ha grande importanza commerciale e viene pescato con varie tecniche in tutto l'areale. Viene catturato anche dai pescatori sportivi. In Giappone \u00e8 molto apprezzato per la preparazione del sashimi.\nConservazione.\nLe popolazioni sono in decrescita, quelle dell'Oceano Pacifico (soprattutto lungo le coste asiatiche) sono le pi\u00f9 colpite dalla sovrapesca, principale minaccia per questa specie. Il numero di individui \u00e8 calato del 40% in 15 anni. Per questo motivo la IUCN considera questa specie come vulnerabile. Lungo le coste pacifiche delle Americhe sono stati presi provvedimenti per la tutela degli stock in Ecuador, Colombia, Per\u00f9 e Stati Uniti."}
{"id": "3411645", "revid": "1573940", "url": "https://it.wikipedia.org/wiki?curid=3411645", "title": "Thunnus tonggol", "text": "Thunnus tonggol (), noto comunemente come tonno indopacifico, \u00e8 un pesce osseo marino della famiglia Scombridae.\nDescrizione.\nQuesto tonno \u00e8 abbastanza simile al pi\u00f9 noto tonno pinna gialla. La massima altezza del corpo \u00e8 raggiunta alla met\u00e0 della prima pinna dorsale. La prima pinna dorsale \u00e8 pi\u00f9 bassa della seconda. Le pinne pettorali sono di lunghezza variabile, a volte piuttosto lunghe (ma mai cos\u00ec tanto come nell'alalunga). La colorazione \u00e8 azzurro scuro sul dorso e argenteo biancastro su fianchi e ventre dove sono presenti macchie ovali indistinte allineate orizzontalmente. Le pinne sono nerastre tranne l'anale che \u00e8 argentea. La seconda dorsale e l'anale hanno la punta macchiata di giallo, la pinna caudale ha striature giallo-verdastre. Le pinnule sono gialle con bordo grigio. La taglia massima \u00e8 di 145\u00a0cm, pi\u00f9 comunemente gli esemplari misurano attorno a 70\u00a0cm. Il peso massimo noto \u00e8 di 35,9\u00a0kg.\nDistribuzione e habitat.\nIndo-Pacifico tropicale e subtropicale tra l'Africa orientale e il mar Rosso a est fino a Giappone e Australia con segnalazioni anche dalla Nuova Zelanda. \u00c8 una specie pelagica che vive in acque costiere, evita per\u00f2 le zone torbide e a bassa salinit\u00e0 nei pressi degli estuari.\nBiologia.\nLa longevit\u00e0 massima \u00e8 attorno ai 10 anni. In certe situazioni si pu\u00f2 riunire in banchi.\nAlimentazione.\nSi nutre di pesci, cefalopodi e crostacei come larve di canocchie e gamberi.\nRiproduzione.\nLa riproduzione avviene pi\u00f9 volte all'anno, in acque costiere. In Thailandia ci sono due stagioni riproduttive note, la principale in gennaio-aprile durante il monsone settentrionale, l'altra durante il monsone meridionale, in agosto-settembre.\nPesca.\nSi tratta di una specie con buona importanza per la pesca commerciale, la maggioranza delle catture viene in due aree: Oceano Indiano nordoccidentale e mar Cinese Meridionale. Viene catturato prevalentemente con reti da posta, secondariamente con reti da circuizione.\nConservazione.\nLo status di questa specie non \u00e8 noto. Il fatto che abbia una vita media pi\u00f9 lunga e una crescita pi\u00f9 lenta e che le catture siano aumentate notevolmente negli ultimi anni fa ipotizzare che probabilmente sia in atto uno sfruttamento eccessivo degli stock."}
{"id": "3411650", "revid": "1573940", "url": "https://it.wikipedia.org/wiki?curid=3411650", "title": "Thunnus orientalis", "text": "Il tonno del Pacifico o tonno oceanico (Thunnus orientalis ) \u00e8 un pesce osseo marino della famiglia Scombridae.\nDescrizione.\nL'aspetto esteriore di questo pesce \u00e8 indistinguibile da quello del tonno rosso, il quale \u00e8 per\u00f2 diffuso solo nell'oceano Atlantico. Misura fino a 300 cm di lunghezza, la taglia media \u00e8 per\u00f2 attorno ai 200 cm. Il peso massimo noto \u00e8 di 450 kg.\nDistribuzione e habitat.\n\u00c8 diffuso nell'oceano Pacifico soprattutto nella parte settentrionale, dall'Alaska alla Baja California sul lato americano e dall'isola russa di Sachalin alle Filippine settentrionali su quello asiatico. Nell'Emisfero Australe \u00e8 stata segnalata in Australia, Papua Nuova Guinea e, pi\u00f9 regolarmente, in Nuova Zelanda. Si tratta di un pesce pelagico che raggiunge una profondit\u00e0 massima di 200 metri. Normalmente per\u00f2 si trattiene nella zona epipelagica. Si avvicina stagionalmente alle coste. Effettua migrazioni verso nord in estate.\nBiologia.\nVive fino a 15 anni. \u00c8 una specie gregaria che pu\u00f2 formare banchi misti con altri tonni.\nAlimentazione.\nCarnivoro. Si nutre prevalentemente di piccoli pesci di banco e cefalopodi, in misura minore di granchi e organismi sessili del benthos.\nRiproduzione.\nSi riproduce in primavera ed estate. La maturit\u00e0 sessuale viene raggiunta a 150 cm di lunghezza e 60 kg di peso, a un'et\u00e0 di circa 5 anni.\nPesca.\nSi tratta di una specie molto importante per la pesca professionale; viene catturato con reti da posta, reti da circuizione e lenze a traina. Interessa anche la pesca sportiva. Molti individui catturati con le reti da circuizione, tecnica che non danneggia molto gli animali, vengono poi allevati in acquacoltura in gabbie galleggianti. Questi esemplari sono poi destinati al mercato giapponese in cui vengono particolarmente apprezzati per la preparazione del sushi e del sashimi.\nConservazione.\nA causa dell'intensiva pesca in tutto l'areale la popolazione sta subendo un forte calo e l'IUCN classifica la specie come vulnerabile."}
{"id": "3411654", "revid": "287204", "url": "https://it.wikipedia.org/wiki?curid=3411654", "title": "Vlastimil Petr\u017eela", "text": "Carriera.\nEx attaccante, inizia la carriera da manager dallo Slavia Praga, club nel quale ha terminato quella di calciatore. Dopo la stagione d'esordio (1986-1987), torna a guidare lo Slavia Praga negli anni novanta, riportando la societ\u00e0 praghese in Europa al termine del campionato 1992, dopo il quale passa ad allenare lo . A Liberec, guida lo Slovan alla salvezza in tre stagioni di fila, riuscendo anche a chiudere il torneo 1994-1995 al quarto posto, il che vale la Coppa UEFA. Dopo questo piazzamento, Petr\u017eela \u00e8 chiamato sulla panchina dello nel gennaio 1996. Le sue prestazioni in campionato sono altalenanti, nonostante ci\u00f2 si assicura la Coppa della Repubblica Ceca \u2013 la prima nella storia dello Sparta Praga \u2013 battendo in finale il con un netto 4-0 grazie alla doppietta del talentuoso Pavel Nedv\u011bd, che ha fine stagione si trasferisce alla . Nella stagione seguente, lo Sparta inizia il campionato con tre pari e due ko nelle prime cinque giornate: Petr\u017eela \u00e8 esonerato.\nPassa nella stessa stagione al Bohemians Praga, che non riesce a salvare dall'ultimo posto, retrocedendo in seconda divisione. Il club sfiora la promozione al primo anno in seconda serie, raggiungendo il terzo posto, quindi l'anno seguente vince il campionato di Druh\u00e1 liga e torna nella massima serie. Petr\u017eela mantiene il Bohemians Praga a met\u00e0 classifica nelle stagioni successive, per poi lasciare l'incarico nell'aprile 2002, a poche giornate dal termine del campionato ceco, che il Bohemians terminer\u00e0 al quarto posto dopo esser stato anche in testa al torneo alla settima giornata. Il tecnico passa alla guida del , tornando in seconda serie, salvo dimettersi nuovamente per accettare l'offerta dello .\nIn Russia vince subito l'unica edizione della coppa del campionato russo battendo il , lo , la e il in finale. In campionato \u00e8 preceduto dal CSKA. Negli anni successivi, prende parte in due occasioni alla Coppa UEFA, uscendo nella fase a gironi nel 2005 e ai quarti di finale nel 2006, perdendo contro il futuro vincitore dell'edizione con un punteggio complessivo di 5-2. Nell'estate del 2006, dopo quattro anni alla guida del club russo, l'allenatore decide di tornare in patria.\nNegli anni successivi allena (salvandolo dalla retrocessione), (Azerbaigian), (seconda divisione ceca) e (seconda divisione slovacca), prima di accasarsi al Vla\u0161im. Dopo tre anni, \u00e8 chiamato alla guida del : il club arriva da una stagione complicata, che si conclude con la prima storica retrocessione dall'istituzione del massimo campionato ceco. Petr\u017eela resta in panchina e nell'annata seguente riesce nell'obbiettivo di riportare immediatamente la squadra in prima divisione, arrivando al secondo posto nel torneo di seconda serie nazionale \u2013 dietro al Sigma Olomouc \u2013 e davanti ai rivali dell' per un solo punto.\nDall'estate 2017, il tecnico lascia l'incarico di primo allenatore divenendo consulente per la squadra di Ostrava.\nStatistiche da allenatore.\nClub.\nStatistiche aggiornate al primo luglio 2018.\n\"In grassetto le competizioni vinte.\""}
{"id": "3411655", "revid": "1573940", "url": "https://it.wikipedia.org/wiki?curid=3411655", "title": "Thunnus atlanticus", "text": "Il tonno pinna nera (Regolamento (UE) 2017-2107) (Thunnus atlanticus ) \u00e8 un pesce osseo marino della famiglia Scombridae.\nDescrizione.\nQuesto piccolo tonno ha un aspetto simile a quello delle altre specie del genere, fusiforme con peduncolo caudale sottile e testa appuntita. In questa specie le pinne pettorali sono piuttosto lunghe e raggiungono la seconda pinna dorsale. Il carattere pi\u00f9 certo per il riconoscimento di \"Th. atlanticus\" \u00e8 costituito dal numero delle branchiospine, che \u00e8 il pi\u00f9 basso fra tutti i \"Thunnus\" dell'Oceano Atlantico. La colorazione, come negli altri tonni, \u00e8 blu scuro-nera sul dorso e argentea sul ventre. In \"Th. atlanticus\" per\u00f2 \u00e8 presente anche una larga fascia bronzea o dorata sui fianchi, che scompare o si attenua fortemente dopo la morte dell'animale. Sul ventre sono spesso presenti file verticali di macchie chiare indistinte. Le pinnule dorsali sono color bronzeo, opache, con margine bianco, quelle ventrali di solito sono grigio uniforme. L'assenza di giallo nelle pinnule del pesce vivo (dopo la morte possono prendere un colore giallastro) \u00e8 un ottimo carattere di riconoscimento rispetto agli altri membri del genere. \u00c8 un tonno di piccola taglia: la lunghezza massima supera di poco il metro per un peso di circa 20\u00a0kg. La taglia media si aggira sui 70\u00a0cm.\nDistribuzione e habitat.\nQuesta specie \u00e8 una delle specie di tonno con l'areale pi\u00f9 ristretto, \u00e8 infatti endemico dell'Atlantico occidentale nelle aree tropicali e subtropicali fino a quelle temperate in cui migra in estate. Si incontra dal Massachusetts al sud del Brasile ed \u00e8 comune ovunque, particolarmente nel mar dei Caraibi e nella fascia tropicale. \u00c8 un pesce pelagico costiero che frequenta scogliere, baie e pu\u00f2 essere trovato anche al largo. Non popola acque a temperatura inferiore a 20\u00a0\u00b0C.\nBiologia.\nSpecie gregaria, forma banchi di grandi dimensioni, spesso assieme al tonnetto striato.\nAlimentazione.\nCome tutti i tonni \"Th. atlanticus\" \u00e8 un predatore. Cattura pesci, sia di superficie che di profondit\u00e0, cefalopodi e crostacei sia allo stadio adulto che di larva.\nRiproduzione.\nAvviene nella stagione calda (da aprile a novembre in Florida, da giugno a settembre nel golfo del Messico). Effettua imponenti migrazioni per la riproduzione.\nPesca.\nQuesta specie ha una buona importanza per la pesca commerciale delle regioni caraibiche ed \u00e8 anche oggetto di pesca sportiva specie in Florida e nelle isole Bahamas. Viene catturata a traina e con i palamiti. La pi\u00f9 grande industria peschereccia basata su questa specie si trova nel sud di Cuba. Curiosamente, sebbene le popolazioni siano composte al 50% da maschi e femmine, vengono pescati molti pi\u00f9 esemplari maschili che, talvolta, possono costituire l'ottanta per cento del pescato.\nConservazione.\nQuesta specie ha popolazioni stabili e non mostra segni di sovrapesca e per questo viene classificata dalla IUCN come in pericolo minimo di estinzione."}
{"id": "3411669", "revid": "1517983", "url": "https://it.wikipedia.org/wiki?curid=3411669", "title": "Ambrogio Cavalli", "text": "Frate agostiniano convertito al protestantesimo, fu bruciato come eretico dall'Inquisizione romana.\nBiografia.\nGerolamo Cavalli, nato a Milano intorno al 1500 ed entrato nell'Ordine degli eremitani di sant'Agostino con il nome di Ambrogio, verso il 1520 cominci\u00f2 a seguire i corsi di teologia nello Studio degli agostiniani di Padova laureandosi nel 1525. Ottenuta la nomina di professore di teologia, nel 1528 divenne rettore dello Studio bolognese di San Giacomo Maggiore. Qui, con Ortensio Lando e Giulio Della Rovere, fu profondamente influenzato dal pensiero di Erasmo da Rotterdam e convinto della necessit\u00e0 di una riforma delle istituzioni della Chiesa e della sua teologia.\nNel 1537 era a Milano, dove fu denunciato per presunte affermazioni eretiche pronunciate durante le sue prediche e bandito dalla citt\u00e0. Il Cavalli ricorse a Roma, a al maestro del Sacro Palazzo, il domenicano Tommaso Badia, neg\u00f2 di aver mai sostenuto opinioni non ortodosse, venendo riabilitato il 21 novembre da un breve di Paolo III. Nel 1538 pot\u00e9 cos\u00ec essere nominato priore del convento milanese di San Marco, che tuttavia lasci\u00f2 nel 1540 insieme con Giulio Della Rovere in polemica con il generale agostiniano Gerolamo Seripando, deciso avversario di certe \u00absospette novit\u00e0\u00bb che andavano diffondendosi soprattutto tra gli eremitani.\nConosciuto a Venezia Andrea Zantani, vescovo di Limassol, a Cipro, ne divenne vicario. Le sue prediche tenute a Nicosia durante la quaresima del 1544 gli procurano sospetti di eresia. Tornato a Venezia, Cavalli fu arrestato nel gennaio del 1545 per ordine del nunzio pontificio Giovanni Della Casa e processato. Riconosciuto colpevole di negare il libero arbitrio, l'esistenza del purgatorio, il valore della confessione, la gerarchia ecclesiastica, il culto dei santi, le indulgenze, e di sostenere la giustificazione per sola fede, il 31 marzo 1545 fu costretto ad abiurare le proprie convinzioni, riguadagnando in compenso la propria libert\u00e0.\nAbbandonato l'abito ecclesiastico, nel 1547 Ambrogio Cavalli si stabil\u00ec a Ferrara, ospite di Renata di Francia, moglie di Ercole d'Este e nota calvinista, la quale aveva raccolto intorno a s\u00e9 un gruppo di riformati italiani e francesi. Quando il duca Ercole, temendo per il proprio ducato, nel marzo del 1554 decise di disperdere quel pericoloso circolo, Cavalli si rifugi\u00f2 a Ginevra, da dove nel 1555 Calvino lo invi\u00f2 in missione ancora a Ferrara. Qui fu subito riconosciuto, arrestato e consegnato all'Inquisizione romana.\nIn quanto \"relapso\", la sua sorte era segnata: rifiut\u00f2 comunque una seconda abiura e il 15 giugno 1556 fu impiccato e il cadavere bruciato in Campo dei Fiori."}
{"id": "3411671", "revid": "1318658", "url": "https://it.wikipedia.org/wiki?curid=3411671", "title": "Palazzetto dello sport Alberto Carneroli", "text": "Il Palazzetto dello sport \"Alberto Carneroli\" o PalaCarneroli (gi\u00e0 Mondolce) \u00e8 un'arena coperta di Urbino, che ospitava gl'incontri casalinghi della Robur Tiboni Volley. Il 26 settembre 2020 \u00e8 stato intitolato ad Alberto Carneroli. A partire dalla stagione di serie A1\u00a02021-22, l'impianto ospita le partite casalinghe di campionato e coppa Italia della Megavolley Vallefoglia."}
{"id": "3411682", "revid": "124123", "url": "https://it.wikipedia.org/wiki?curid=3411682", "title": "Zden\u011bk Hru\u0161ka", "text": ""}
{"id": "3411683", "revid": "834", "url": "https://it.wikipedia.org/wiki?curid=3411683", "title": "Biotipi e ripristini ambientali di Medicina e Molinella", "text": ""}
{"id": "3411685", "revid": "439868", "url": "https://it.wikipedia.org/wiki?curid=3411685", "title": "Zaguri", "text": "Gli Zaguri furono una famiglia patrizia veneziana, annoverata fra le cosiddette \"Case fatte per soldo\".\nStoria.\nPare che gli Zaguri fossero originari dell'attuale Albania.\nNel secolo XV, questa famiglia contribu\u00ec alla mediazione per la sottomissione spontanea di Cattaro al dominio della Serenissima (1420), e, successivamente, si trasfer\u00ec stabilmente a Venezia. Nella citt\u00e0 lagunare \u00abgoderono della Cittadinanza Originaria fino all'anno 1646\u00bb, quando, per il sostegno garantito alla Repubblica nella guerra di Candia contro i Turchi, furono aggregati al patriziato veneto e ammessi alle sedute del Maggior Consiglio.\nGli Zaguri si estinsero nel 1810 con la morte del vescovo di Vicenza Pietro Marco."}
{"id": "3411690", "revid": "834", "url": "https://it.wikipedia.org/wiki?curid=3411690", "title": "Biotipi e ripristini ambientali di Budrio e Minerbio", "text": ""}
{"id": "3411696", "revid": "834", "url": "https://it.wikipedia.org/wiki?curid=3411696", "title": "Zone di protezione speciale", "text": ""}
{"id": "3411709", "revid": "1442080", "url": "https://it.wikipedia.org/wiki?curid=3411709", "title": "Bree (disambigua)", "text": ""}
{"id": "3411720", "revid": "124123", "url": "https://it.wikipedia.org/wiki?curid=3411720", "title": "Seiken Sugiura", "text": " \u00c8 stato nominato Ministro della giustizia il 31 ottobre 2005 ed ha lavorato presso il Gabinetto del Primo Ministro Junichiro Koizumi.\nSugiura fa parte del partito K\u014dmeit\u014d. Essendo un buddista (membro della Soka Gakkai), ha imposto una moratoria sulle esecuzioni durante il suo mandato come ministro della giustizia, in ossequio alle proprie convinzioni. \u00c8 stato sconfitto nelle elezioni del 2009 da Yasuhiro Nakane, un membro del DPJ."}
{"id": "3411722", "revid": "729019", "url": "https://it.wikipedia.org/wiki?curid=3411722", "title": "Pedaliante", "text": "Il pedaliante (contrazione di \"pedali\" e \"aliante\", cio\u00e8 \"aliante a pedali\"), nome completo Bossi-Bonomi Pedaliante o anche cicloaliante Bossi-Bonomi, \u00e8 stata una macchina volante, costruita nel 1936 , record conseguito il 18 marzo 1937 presso l'aeroporto di Cinisello Balsamo.\nFu progettato da Enea Bossi e costruito da Vittorio Bonomi, mentre pilota fu Emilio Casco, un maggiore dell'esercito italiano, nonch\u00e9 ciclista dall'eccezionale resistenza fisica. Si \u00e8 stabilito che nessuna persona comune avrebbe potuto ripetere l'esperienza di volo con il pedaliante.\nPer supportare il decollo venne anche utilizzata una catapulta di lancio, che permise al veicolo di volare per 1\u00a0km nell'ambito di una competizione italiana. Ha effettuato 80 voli in totale, di cui 43 senza l'uso della catapulta. Insieme al Mufli tedesco \u00e8 stato l'aereo meno veloce mai costruito.\nStoria.\nL'inventore.\nIl pedaliante \u00e8 una creatura dell'Ing. Enea Bossi (nato a Milano il 29 marzo 1888), un ingegnere aerospaziale italiano, naturalizzato in America, pioniere dell'aviazione. Si diplom\u00f2 e specializz\u00f2 in fisica e matematica presso l'Istituto Tecnico di Lodi nel 1907.\nNel 1914 emigra dalla Francia dove viveva, verso gli Stati Uniti dove acquisisce la cittadinanza il 16 marzo 1926. Nella sua lunga carriera professionale sono stati molti ed importanti i progetti cui ha dato un contributo essenziale. Muore nel 1963, all'et\u00e0 di 74 anni, al Miami \"Valley Hospital\" durante una visita ad un amico.\nEgli \u00e8 noto per diversi importanti progetti che hanno fatto la storia dell'aviazione; tra questi la progettazione del Pedaliante, accreditato come primo aeromobile interamente alimentato a propulsione umana capace di volare per 1\u00a0km. Inoltre, fu l'artefice della creazione del Budd BB-1 Pioneer, il primo aeromobile interamente costruito in acciaio inox, insieme ad altri importanti progetti di sviluppo, soprattutto in ambito elicotteristico.\nSviluppo.\nNel 1932, Enea Bossi aveva avuto notizia di un velivolo che era riuscito a volare con successo spinto da un motore di un solo cavallo (0,75 kW) di potenza. Ci\u00f2 lo spinse a calcolare la potenza minima necessaria per far volare un aereo con un equipaggio. Il suo calcolo determin\u00f2 un valore minimo di potenza pari a 0,94\u00a0CV (0,70\u00a0kW); valore che stim\u00f2 essere alla portata di un volo basato sulla sola potenza muscolare umana.\nDurante un viaggio a Philadelphia, Bossi test\u00f2 la velocit\u00e0 con la quale un aliante trainato riusciva ad alzarsi in volo.\nL'esperimento consisteva nell'impiegare un ciclista professionista per il traino di un aliante.\nUna molla con scala graduata venne collegata alla corda di traino per misurare il valore della forza esercitata dal ciclista.\nQuesta procedura con lo stesso esperimento fu poi ripetuta come parte dello sviluppo degli alianti Gossamer Condor e Gossamer Albatross degli anni settanta del secolo scorso.\nI risultati ottenuti da Enea Bossi confermarono che la velocit\u00e0 necessaria per il decollo dell'aeromobile poteva essere raggiunta con la sola propulsione umana.\nUn secondo esperimento condotto durante un viaggio a Parigi coinvolse una bicicletta ad elica progettata dallo stesso Bossi. Il collaudatore raggiunse una velocit\u00e0 di 37\u00a0km/h, ma fu rilevato un inconveniente: l'effetto giroscopico dell'elica generava una coppia tale che la bicicletta diventava instabile.\nIn base a ci\u00f2 Bossi concluse, erroneamente, che un velivolo a propulsione umana, per essere in grado di volare, doveva avere due eliche controrotanti per annullare gli effetti di coppia, similmente ai progetti di un elicottero. Alla luce di questi risultati, Bossi decise di progettare un aereo che incorporasse questa complessa caratteristica.\nNell'anno 1933, la \"Frankfurt Polytechnische Gesellschaft\" (Societ\u00e0 Politecnica di Francoforte), mise in palio un premio per promuovere il volo a propulsione umana. In quel periodo, molte attivit\u00e0 tedesche venivano imitate dall'Italia, tanto che nel 1936 il governo fascista italiano offr\u00ec un analogo premio di 100.000 lire a chi fosse riuscito volare per un 1\u00a0km con la sola forza della propulsione umana, purch\u00e9 effettuato da un cittadino italiano.\nBossi era consapevole che non avrebbe potuto ricevere il premio per via della sua cittadinanza statunitense, ma scelse di tentare la sfida comunque.\nIl progetto che Bossi produsse per il concorso venne chiamato Pedaliante, cio\u00e8 aliante a pedali (in inglese \"Pedal Glider\"), perch\u00e9 utilizzava la configurazione e lo schema di costruzione di un aliante convenzionale.\nTecnica.\nIl progetto fu realizzato nel 1937 da Vittorio Bonomi, un costruttore di alianti.\nBossi e Bonomi arruolarono per l'impresa, come pilota e insieme motore del pedaliante, un maggiore dell'esercito italiano, Emilio Casco, che al tempo era anche noto come ciclista, soprattutto in virt\u00f9 della sua prestanza fisica.\nIl progetto del monoplano aerodinamico fu fatto nel 1937; esso aveva un'apertura alare di 17,7\u00a0m e una superficie di 23,4\u00a0m\u00b2.\nSi caratterizzava per la struttura delle eliche a due strati in legno di balsa, ognuna di due metri di diametro.\nIl pilota era seduto in posizione semi-eretta, e una catena di bicicletta trasmetteva la forza muscolare dai pedali ad un albero di trasmissione trasversale che era orientato verso le due eliche, disposte sui due lati della fusoliera.\nIl peso a vuoto dell'aeromobile era di 97\u00a0kg; le ali da sole contribuivano per 45\u00a0kg.\nIn origine il progetto prevedeva una struttura la cui cellula era di legno, con un peso a vuoto di 73\u00a0kg e con un possibile sovrappeso di 9,1\u00a0kg.\nLa realizzazione di questo progetto sarebbe stata possibile, ma l'allora Ministero dell'Aeronautica richiese che il veicolo avesse gli stessi requisiti strutturali di un aereo a motore. Questo specifica comport\u00f2 la costruzione di un veicolo con un peso a vuoto di quasi 100\u00a0kg; una quantit\u00e0 significativa di peso supplementare che certamente influ\u00ec sulle prestazioni.\nImpiego operativo.\nDopo diverse settimane di sperimentazione nei primi mesi del 1936, Casco decoll\u00f2 con il Pedaliante\ne vol\u00f2 per circa 91,4 metri solamente con la propria forza muscolare, confermando cos\u00ec la possibilit\u00e0 del volo con la sola forza muscolare umana.\nAnche se successivi calcoli hanno dimostrato che questo tipo di volo \u00e8 comunque fisicamente possibile, gli autori dell'impresa furono d'accordo nel ritenere che questa impresa fu resa possibile solamente dalla notevole forza fisica e resistenza di Casco, e che quindi quest'impresa non poteva essere replicata da persone \"normali\".\nSuccessivamente fu usata una catapulta di lancio alta 9 metri e cos\u00ec il 13 settembre 1936 il pedaliante riusc\u00ec a fare un volo di diverse centinaia di metri.\nIl 18 marzo 1937, presso l'aeroporto di Cinisello Balsamo vicino a Milano, l'aereo fu lanciato da un'altezza di nove metri e Casco pedal\u00f2 con successo per un 1\u00a0km intero, cos\u00ec come richiesto dalle specifiche del concorso italiano, ottenendo cos\u00ec il primo record mondiale per il volo a propulsione umana.\nTuttavia a causa della catapulta usata, non prevista dal regolamento del concorso, il volo effettuato non \u00e8 stato omologato ed il pedaliante non pot\u00e9 per questo motivo vincere il premio messo in palio.\nVersioni.\nIl pedaliante \u00e8 stato costruito e sviluppato in esemplare unico.\nDurante i vari tentativi effettuati fu aumentato il diametro delle due eliche traenti da 1,90 metri a 2,25 metri.\nI tentativi iniziali furono fatti senza l'uso di una catapulta, che invece fu successivamente usata, ad imitazione dei tentativi effettuati precedentemente con il Mufli tedesco.\nEsemplari attualmente esistenti.\nL'aereo, di cui si sono perse le tracce, fu dismesso l'anno seguente dopo aver fatto un totale 80 voli, di cui 43 fatti senza l'ausilio di una catapulta di lancio.\nA quell'epoca, e per un lungo periodo successivo, il Mufli e il Pedaliante erano i pi\u00f9 avanzati aeromobili a propulsione umana.\nCuriosit\u00e0: altri velivoli a propulsione umana.\nA partire dell'esperienza del cicloaliante e del suo analogo tedesco Mufli, non si sono mai interrotti, negli anni, i tentativi di ripetere in modo sempre pi\u00f9 convincente l'esperienza del volo a propulsione umana; questo fino ad arrivare ai pi\u00f9 noti tentativi degli ultimi anni.\nDi seguito un elenco delle imprese fatte e i progetti sviluppati a partire dell'esperienza pionieristica di Bossi:\nCoevi.\nIl 18 marzo 1937 fu effettuato il record del mondo del pedaliante di Bossi e Bonomi; che venne presto contestato per il metodo di lancio e pertanto il pedaliante non risult\u00f2 il vincitore dello stesso concorso nazionale."}
{"id": "3411725", "revid": "155634", "url": "https://it.wikipedia.org/wiki?curid=3411725", "title": "Tennis ai Giochi della XXVI Olimpiade - Doppio femminile", "text": "Il torneo di doppio femminile ai Giochi olimpici di Atlanta 1996 si \u00e8 svolto dal 23 luglio al 3 agosto al Stone Mountain Tennis Center su campi in PlexiCushion. I match si sono svolti al meglio dei due set su tre. Non \u00e8 previsto il tiebreak nei set finali."}
{"id": "3411742", "revid": "116956822", "url": "https://it.wikipedia.org/wiki?curid=3411742", "title": "Giampiero Littera", "text": "Biografia.\nEsordisce al cinema ancora adolescente in \"Terza liceo\" nel 1954. Ha lavorato con alcuni grandi registi come Luciano Emmer, Mario Camerini, Luigi Zampa e Dino Risi e ha recitato, tra gli altri, al fianco di Ciccio e Franco. Appare per l'ultima volta sul grande schermo in \"La morte sull'alta collina\", nel 1969, prima di ritirarsi dalle scene per diventare antiquario."}
{"id": "3411752", "revid": "110157", "url": "https://it.wikipedia.org/wiki?curid=3411752", "title": "Bree (nome)", "text": "Origine e diffusione.\n\u00c8 una forma anglicizzata del nome irlandese \"Br\u00edgh\" che significa \"potere\", \"alto\", oppure deriva da \"Br\u00edghe\", diminutivo di \"Brighid\", che \u00e8 una forma irlandese di Brigida che significa \"esaltata\".\nCostituisce inoltre un ipocoristico di Brianna e Sabrina.\nOnomastico.\nNon esistono sante che portano questo nome, quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "3411753", "revid": "2124292", "url": "https://it.wikipedia.org/wiki?curid=3411753", "title": "Atletica Vomano", "text": "L'A.S.D. Atletica Vomano \u00e8 una societ\u00e0 sportiva di atletica leggera di Morro d'Oro (Teramo), fondata nel 1991 da Gabriele Di Giuseppe e Ferruccio D'Ambrosio, che nel 2010 si \u00e8 laureata per la prima volta campione d'Italia di societ\u00e0.\nDal 2016 al 2017, a seguito della fusione con l'A.S.D. Atletica Gran Sasso Teramo, ha assunto la denominazione A.S.D. Atletica Vomano Gran Sasso.\nPalmar\u00e8s.\nCampionati italiani di societ\u00e0 (maschile).\nLa formazione che ha vinto la finale scudetto a squadre (maschile) nel 2010 a Borgo Valsugana.\nAtleti pi\u00f9 rappresentativi.\nVa detto che gli atleti in forza alla societ\u00e0 abruzzese possono comunque essere tesserati per un gruppo sportivo militare, in virt\u00f9 del nuovo regolamento FIDAL."}
{"id": "3411754", "revid": "23117", "url": "https://it.wikipedia.org/wiki?curid=3411754", "title": "HAWB", "text": ""}
{"id": "3411768", "revid": "307923", "url": "https://it.wikipedia.org/wiki?curid=3411768", "title": "Acotanto", "text": "Gli Acotanto (talvolta anche Acoitanto) furono una famiglia patrizia veneziana, annoverata fra le cosiddette \"Case Nuove\".\nStoria.\nLe fonti sono fortemente discordi sulle notizie riguardanti questo casato.\nLa tradizione vuole che gli Acotanto fossero originari di Altino, donde si trasferirono in laguna certamente in epoca molto remota, dal momento che produssero antichi tribuni. Altre cronache, invece, affermano che questa famiglia sarebbe giunta a Venezia da Costantinopoli al seguito del doge Domenico Michiel (verosimilmante tra il 1122 e il 1126): tale affermazione, tuttavia, andrebbe a scontrarsi con quelle fonti che vorrebbero un certo Nicol\u00f2, appartenente a questo casato, legato veneto presso il papa nel 760.\nAlcuni cronisti attestano che questa famiglia si estinse prima della serrata del Maggior Consiglio (1297), forse in un certo Andrea Acotanto, la cui data di morte \u00e8 ignota, ma di cui abbiamo un \"terminus post quem\", dal momento che una fonte settecentesca lo vorrebbe tra gli elettori del doge Jacopo Contarini nel 1275. Questa stessa fonte, tuttavia, mette in guardia sul fatto che altre cronache antiche attestano un Francesco Acotanto da San Luca, \u00abfra quei Patrizj, che nel 1379 facevano fazione nell'estimo di Venezia\u00bb. Pi\u00f9 recenti studi confermerebbero la presenza degli Acotanto in Maggior Consiglio dopo la serrata (nel 1297 o nel 1298, in quanto, al momento della serrata, si trovavano a Costantinopoli), e pongono l'estinzione del casato verosimilmente verso la met\u00e0 del XIV secolo.\nTra i membri illustri della famiglia, si ricorda un monaco benedettino, Pietro Acotanto, vissuto nel XII secolo, venerato come beato dalla Chiesa cattolica e sepolto nella chiesa di San Basilio (oggi scomparsa; attualmente la salma \u00e8 conservata in San Trovaso), il cui culto \u00e8 ancora oggi piuttosto sentito in laguna."}
{"id": "3411777", "revid": "1073227", "url": "https://it.wikipedia.org/wiki?curid=3411777", "title": "Dammela... la mano", "text": "Dammela... la mano \u00e8 il secondo singolo estratto dall'album \"Distrattamente\" del cantautore italiano Pierdavide Carone, entrato in rotazione radiofonica il 4 marzo 2011 e pubblicato dalla Sony Music.\nIl 7 aprile 2011 \u00e8 stato pubblicato il videoclip del singolo in esclusiva per lo \"Speciale musica\" sul portale \"Mediaset.it\".\nIl testo della canzone tratta in vena ironica il corteggiamento disperato di un uomo verso una donna."}
{"id": "3411778", "revid": "1442080", "url": "https://it.wikipedia.org/wiki?curid=3411778", "title": "Miami Open 1974 - Singolare", "text": "Il singolare del torneo di tennis Miami Open 1974, facente parte della categoria World Championship Tennis, ha avuto come vincitore Cliff Drysdale che ha battuto in finale Tom Gorman 6-4, 7-5."}
{"id": "3411779", "revid": "16758", "url": "https://it.wikipedia.org/wiki?curid=3411779", "title": "Climbers Laives", "text": "I Climbers Laives (gi\u00e0 Climbers Rovereto e Climbers Predazzo) sono stati una squadra di football americano italiana.\nNacquero a Rovereto nel 1984, e nella loro prima stagione disputarono la massima serie, in cui chiusero al penultimo posto il girone Nord. L'anno successivo la franchigia si spost\u00f2 a Predazzo, e la squadra chiuse ultima il proprio girone in Serie A, retrocedendo.\nNel 1986 i Climbers mancarono la promozione, chiudendo il girone Est di Serie B al terzo posto. La squadra, in difficolt\u00e0 economiche, fu rilevata dal bolzanino Argeo Tisma, il quale avrebbe voluto portarla nel capoluogo altoatesino, ma non riuscendovi, ripieg\u00f2 sulla vicina Laives.\nAnche nel 1987 i Climbers disputarono la serie B, chiudendo il girone C al penultimo posto.\nCon il passaggio dall'AIFA alla FIAF nel 1988, la squadra fin\u00ec in Serie A2, chiudendo per\u00f2 il girone A all'ultimo posto. Al termine della stagione, Tisma sciolse la squadra per rifondare i Giants Bolzano."}
{"id": "3411780", "revid": "287204", "url": "https://it.wikipedia.org/wiki?curid=3411780", "title": "Washington Indoor 1974 - Singolare", "text": "Il singolare del torneo di tennis Washington Indoor 1974, facente parte della categoria World Championship Tennis, ha avuto come vincitore Ilie N\u0103stase che ha battuto in finale Tom Okker 6-3, 6-3."}
{"id": "3411783", "revid": "729019", "url": "https://it.wikipedia.org/wiki?curid=3411783", "title": "Isole Rat", "text": "Le Isole Rat (in aleutino: \"Qax\u0302um tanangis\") sono un gruppo di isole vulcaniche dell'arcipelago delle Aleutine, nel Mare di Bering. Amministrativamente fanno parte dello Stato dell'Alaska (Stati Uniti). Si trovano tra l'isola di Buldir e il gruppo delle Near - a ovest - e lo stretto di Amchitka e le isole Andreanof - ad est.\nNessuna delle Isole Rat \u00e8 abitata.\nDa ovest a est, in ordine di grandezza, le Isole Rat sono: \nIl nome \"Rat\" (\"ratto\" in italiano) \u00e8 la traduzione inglese del nome con cui il capitano F\u00ebdor Petrovi\u010d Litke battezz\u00f2 queste isole durante un suo viaggio nel 1827. La scelta di tale nome era giustificata dall'enorme colonia di ratti che popolava queste isole. Dal 2009 pare che i ratti siano completamente scomparsi da questi territori, dopo una imponente opera di derattizzazione per preservare gli uccelli nidificanti nelle isole.\nLe Isole Rat, essendo posizionate lungo il confine della placca tettonica del nord Pacifico, sono spesso soggette a forti scosse telluriche. Nel 1965, ci fu un terremoto con una magnitudine di 8.7 della scala Richter."}
{"id": "3411788", "revid": "287204", "url": "https://it.wikipedia.org/wiki?curid=3411788", "title": "Jaj\u00ed", "text": "La frazione di Jaj\u00ed (nome completo San Miguel de Jaj\u00ed) \u00e8 un'importante citt\u00e0 turistica situata nel Municipio Campo El\u00edas, Ejido, nello stato M\u00e9rida in Venezuela.\nIl villaggio \u00e8 composto di case in stile coloniale insieme a locande, un museo ed una chiesa anch'essa in stile coloniale, dedicata a San Michele Arcangelo.\nLa cittadina venne fondada nel 1580 da Bartolom\u00e9 Gil Naranjo col nome di San Pedro de Jaj\u00ed, successivamente disabitata venne rifondata dal Capitano Garcia Varela sotto il nome di San Miguel de Jaj\u00ed, in onore all'Arcangelo Michele.\nUbicato a 34 chilometri della citt\u00e0 di M\u00e9rida. Jaj\u00ed fu inaugurato nel 1971 dopo che incominciasse la sua ricostruzione nel 1968 riuscendo a riscattare le facciate, conservando le porte, finestre e grate originali che datano di pi\u00f9 di 400 anni."}
{"id": "3411791", "revid": "1442080", "url": "https://it.wikipedia.org/wiki?curid=3411791", "title": "Atlanta Open 1974 - Singolare", "text": "Il singolare del torneo di tennis Atlanta Open 1974, facente parte della categoria World Championship Tennis, ha avuto come vincitore Dick Stockton che ha battuto in finale Ji\u0159\u00ed H\u0159ebec 6-2, 6-1."}
{"id": "3411793", "revid": "767487", "url": "https://it.wikipedia.org/wiki?curid=3411793", "title": "Les clowns Price", "text": "Les clowns Price \u00e8 una fotopittura animata francese del 1898 diretta da Charles-\u00c9mile Reynaud. Questa fotopittura animata non \u00e8 mai stata proiettata al Museo Gr\u00e9vin di Parigi.\nProduzione.\nIl 28 ottobre 1892, Charles-\u00c9mile Reynaud d\u00e0 la prima proiezione pubblica di uno spettacolo di immagini in movimento al museo Gr\u00e9vin di Parigi. Lo spettacolo, annunciato come \"pantomime luminose\" (Pantomimes Lumineuses), comprende tre sequenze animate: \"Pauvre Pierrot\", \"Un bon bock\" e \"Le clown et ses chiens\", ciascuno costituito da 500-700 lastre di vetro dipinte individualmente dallo stesso Reynaud e della durata di circa 15 minuti.\nSuccessivamente alla nascita del cinema e delle \"fotografie in movimento\", anche Reynaud \u00e8 costretto a piegarsi a questa nuova moda e realizza per il suo teatro ottico quelle che chiama \"fotopitture animate\". Si tratta di animazioni realizzate con sequenze di fotografie dipinte a mano, utilizzate al posto dei disegni, riprese attraverso uno strumento ottico creato dallo stesso Reynaud: il foto-scenografo. Di questo tipo di animazioni verranno prodotti da Reynaud i titoli: \"Guillaume Tell\" (1896), \"Le premier cigare\" (1897) e \"Les clowns Price\" (1898).\nPer la realizzazione di \"Les clowns Price\" Charles-\u00c9mile Reynaud si serve dell'atelier del fotografo Li\u00e9bert e di un apparecchio Demen\u00ff-Gaumont. Anche per la proiezione elabora un nuovo apparecchio, un \"proiettore continuo a specchi oscillanti\", ma il risultato non lo soddisfa e perci\u00f2 abbandoner\u00e0 la nuova invenzione e la fotopittura, cosicch\u00e9 quest'ultima non verr\u00e0 mai proiettata."}
{"id": "3411794", "revid": "1442080", "url": "https://it.wikipedia.org/wiki?curid=3411794", "title": "Palm Desert WCT 1974 - Singolare", "text": "Il singolare del torneo di tennis Palm Desert WCT 1974, facente parte della categoria World Championship Tennis, ha avuto come vincitore Rod Laver che ha battuto in finale Roscoe Tanner 6-4, 6-2."}
{"id": "3411795", "revid": "33689", "url": "https://it.wikipedia.org/wiki?curid=3411795", "title": "Bosco della Frattona", "text": ""}
{"id": "3411799", "revid": "767487", "url": "https://it.wikipedia.org/wiki?curid=3411799", "title": "Osmakasaurus depressus", "text": "L'osmakasauro (Osmakasaurus depressus) \u00e8 un dinosauro erbivoro appartenente agli ornitopodi. Visse nel Cretaceo inferiore (Barremiano, circa 128 milioni di anni fa) e i suoi resti sono stati ritrovati in Nordamerica. \nDescrizione.\nQuesto dinosauro \u00e8 conosciuto per resti fossili molto parziali ritrovati nella formazione Lakota, nella zona dell'odierna citt\u00e0 di Buffalo Gap del Dakota del Sud. I resti comprendono alcune vertebre e un ilio dalla forma particolare. L'aspetto generale doveva essere simile a quello di \"Camptosaurus\", un altro iguanodonte pi\u00f9 conosciuto vissuto alcuni milioni di anni prima: il corpo doveva essere relativamente robusto, con zampe posteriori lunghe e forti e zampe anteriori pi\u00f9 corte. L'ilio, tuttavia, aveva un curioso margine superiore leggermente depresso (da qui il nome specifico dell'animale), simile a quello di \"Planicoxa\". \"Osmakasaurus\" doveva essere lungo circa 5 metri.\nClassificazione.\nI fossili di questo animale furono scoperti nel 1896 da N.H. Norton e descritti per la prima volta da Charles Whitney Gilmore nel 1909, che li consider\u00f2 appartenenti a una nuova specie di \"Camptosaurus\". Dopo molti anni, in seguito ad altre scoperte di iguanodonti nordamericani, i fossili vennero ridescritti (Carpenter &amp; Wilson, 2008) e attribuiti a una nuova specie dell'iguanodonte \"Planicoxa\", la cui specie tipo (\"P. venenica\") era stata descritta nel 2001 sulla base di materiale proveniente dal Cretaceo inferiore dello Utah. Un ulteriore studio (McDonald, 2011) ha messo in evidenza alcune caratteristiche dell'ilio (tra cui il processo preacetabolare robusto e corto) che giustificano la creazione di un genere a s\u00e9 stante, \"Osmakasaurus\". \nSignificato del nome.\nIl nome generico deriva dalla parola \"\u00f2smaka\", che significa \"canyon\" nella lingua del popolo Lakota, in riferimento al nome della localit\u00e0 dove sono stati ritrovati i resti fossili e dove vive il popolo Lakota. La zona \u00e8 la stessa in cui sono stati ritrovati i resti dell'anchilosauro \"Hoplitosaurus\". "}
{"id": "3411800", "revid": "22356", "url": "https://it.wikipedia.org/wiki?curid=3411800", "title": "Osmakasaurus", "text": ""}
{"id": "3411816", "revid": "1494169", "url": "https://it.wikipedia.org/wiki?curid=3411816", "title": "Bardello (disambigua)", "text": ""}
{"id": "3411817", "revid": "697352", "url": "https://it.wikipedia.org/wiki?curid=3411817", "title": "Colombarone", "text": ""}
{"id": "3411821", "revid": "79968", "url": "https://it.wikipedia.org/wiki?curid=3411821", "title": "Segnalatore di illeciti", "text": "Il segnalatore o segnalante di illeciti, anche detto segnalatore o segnalante di reati o irregolarit\u00e0 (concetto reso a volte anche dal termine dell'inglese americano \"whistleblower\") \u00e8 un individuo che denuncia pubblicamente o riferisce alle autorit\u00e0 attivit\u00e0 illecite o fraudolente all'interno del governo, di un'organizzazione pubblica o privata o di un'azienda. Le rivelazioni o denunce possono essere di varia natura: violazione di una legge o regolamento, minaccia di un interesse pubblico come in caso di corruzione e frode, gravi e specifiche situazioni di pericolo per la salute e la sicurezza pubblica.\nTali soggetti possono denunciare le condotte illecite o pericoli di cui sono venuti a conoscenza all'interno dell'organizzazione stessa, all'autorit\u00e0 giudiziaria o renderle pubbliche attraverso i media o le associazioni ed enti che si occupano dei problemi in questione. Spesso i segnalatori di illeciti, soprattutto a causa dell'attuale carenza normativa, spinti da elevati valori di moralit\u00e0 e altruismo, si espongono singolarmente a ritorsioni, rivalse, azioni vessatorie, da parte dell'istituzione o azienda destinataria della segnalazione o singoli soggetti ovvero organizzazioni responsabili e oggetto delle accuse, venendo sanzionati disciplinarmente, licenziati o minacciati fisicamente.\nOrigine del termine.\nLa normativa italiana utilizza l'espressione \"segnalatore\" o \"segnalante d'illeciti\" a partire dalla cosiddetta \"legge anti corruzione\" (6 novembre 2012 n. 190).\nIn inglese viene invece utilizzata la parola \"whistleblower\", che deriva dalla frase \"to blow the whistle\", letteralmente \u00absoffiare il fischietto\u00bb, riferita all'azione dell'arbitro nel segnalare un fallo o a quella di un poliziotto che tenta di fermare un'azione illegale. Il termine \u00e8 in uso almeno dal 1958, quando apparve nel \"Mansfield News-Journal\" (Ohio).\nL'origine dell'espressione \"whistleblowing\" \u00e8 tuttavia ad oggi incerta, sebbene alcuni ritengano che la parola si riferisca alla pratica dei poliziotti inglesi di soffiare nel loro fischietto nel momento in cui avessero notato la commissione di un crimine, in modo da allertare altri poliziotti e, in modo pi\u00f9 generico, la collettivit\u00e0. Altri ritengono che si richiami al fallo fischiato dall'arbitro durante una partita sportiva. In entrambi i casi, l'obiettivo \u00e8 quello di fermare un'azione e richiamare l'attenzione.\nLa locuzione \u00abgola profonda\u00bb deriva da quella inglese \"Deep Throat\", che indicava l'informatore segreto che con le sue rivelazioni alla stampa diede origine allo scandalo Watergate.\nDefinizione.\nIl segnalatore di illeciti \u00e8 quel soggetto che, solitamente nel corso della propria attivit\u00e0 lavorativa, scopre e denuncia fatti che causano o possono in potenza causare danno all'ente pubblico o privato in cui lavora o ai soggetti che con questo si relazionano (tra cui ad esempio consumatori, clienti, azionisti). Spesso \u00e8 solo grazie all'attivit\u00e0 di chi denuncia illeciti che risulta possibile prevenire pericoli, come quelli legati alla salute o alle truffe, e informare cos\u00ec i potenziali soggetti a rischio prima che si verifichi il danno effettivo. Un gesto che, se opportunamente tutelato, \u00e8 in grado di favorire una libera comunicazione all'interno dell\u2019organizzazione in cui il segnalatore di illeciti lavora e conseguentemente una maggiore partecipazione al suo progresso e un'implementazione del sistema di controllo interno.\nLa maggior parte dei segnalatori di illeciti sono \"interni\" e rivelano l'illecito a un proprio collega o a un superiore all'interno dell'azienda o organizzazione. \u00c8 interessante esaminare in quali circostanze generalmente un segnalatore di illeciti decide di agire per porre fine a un comportamento illegale. C'\u00e8 ragione di credere che gli individui sono pi\u00f9 portati ad agire se appoggiati da un sistema che garantisce loro una totale riservatezza.\nAntecedenti storici.\nNell'antica Roma nel 331 a.C. fu celebrato il primo processo per avvelenamento seriale della Storia. Stando allo storico Tito Livio (Ab Urbe Condita, VIII, 18), in quell'epoca diversi patrizi romani maschi erano morti, in seguito a quella che sembrava un'epidemia sconosciuta. Una schiava and\u00f2 dal magistrato edile curule Quinto Fabio Massimo, spiegando che avrebbe rivelato la causa di quelle morti, solo se lui le avesse garantito l'incolumit\u00e0 per quella denuncia. Quinto Fabio Massimo ne inform\u00f2 i consoli, i quali chiesero l'approvazione del Senato. Il Senato quindi concesse l'immunit\u00e0 richiesta alla \"delatrice\".\nLa tutela giuridica nel mondo.\nLa protezione riservata ai segnalatori di illeciti varia da paese a paese e pu\u00f2 dipendere dalle modalit\u00e0 e dai canali utilizzati per le segnalazioni.\nUnione europea.\nIl 7 ottobre 2019 il Consiglio dell'Unione europea ha adottato una direttiva per la protezione dei whistleblower (Direttiva EU 2019/1937 riguardante la protezione delle persone che segnalano violazioni del diritto dell\u2019Unione). Il testo \u00e8 stato pubblicato in Gazzetta ufficiale il 26 novembre 2019: gli Stati Membri hanno tempo fino al 17 dicembre 2021 per recepire le nuove norme nel diritto nazionale.\nLa Direttiva introduce importanti misure per quanto riguarda la prevenzione e il contrasto della corruzione all'interno dell'Unione europea, e predispone standard minimi di protezione degli informatori.\nIn particolare, la Direttiva si applica sia al settore pubblico che a quello privato e copre quasi tutti i settori in cui l'Unione europea \u00e8 competente (Art. 2); fornisce tutela legale a un ampio numero di potenziali whistleblower (Art. 4) e stabilisce misure idonee a garantire la protezione degli informatori dalle ritorsioni (Art. 19 ss). Inoltre, impone la creazione di meccanismi idonei a tutelare e favorire le segnalazioni all'interno delle societ\u00e0/amministrazioni (Art. 8) e stabilisce l\u2019obbligo di rispondere e dare seguito alle segnalazioni degli informatori entro 3 mesi (Art. 9 e Art. 11).\nSebbene Transparency International e altre organizzazioni internazionali abbiano evidenziato alcune criticit\u00e0 (tra le quali un ambito di applicazione troppo vago e lacune nella protezione dei whistleblower), l'Art. 2 della Direttiva consente agli Stati Membri di estendere la protezione prevista dal diritto nazionale relativamente a settori o atti non contemplati.\nItalia.\nL'art. 1, comma 51 della legge 6 novembre 2012, n. 190 ha disciplinato per la prima volta nella legislazione italiana la figura del \"whistleblower\", con particolare riferimento al \"dipendente pubblico che segnala illeciti\", al quale viene offerta una parziale forma di tutela. Nell'introdurre un nuovo art. 54-bis al decreto legislativo 30 marzo 2001, n. 165, si \u00e8 infatti stabilito che, esclusi i casi di responsabilit\u00e0 a titolo di calunnia o diffamazione, ovvero per lo stesso titolo ai sensi dell'articolo 2043 del codice civile italiano, il pubblico dipendente che denuncia all'autorit\u00e0 giudiziaria italiana o alla Corte dei conti, ovvero riferisce al proprio superiore gerarchico condotte illecite di cui sia venuto a conoscenza in ragione del rapporto di lavoro, non pu\u00f2 essere sanzionato, licenziato o sottoposto a una misura discriminatoria, diretta o indiretta, avente effetti sulle condizioni di lavoro per motivi collegati direttamente o indirettamente alla denuncia.\nInoltre, nell'ambito del procedimento disciplinare, l'identit\u00e0 del segnalante non pu\u00f2 essere rivelata, senza il suo consenso, sempre che la contestazione dell'addebito disciplinare sia fondata su accertamenti distinti e ulteriori rispetto alla segnalazione. Si \u00e8 tuttavia precisato che, qualora la contestazione sia fondata, in tutto o in parte, sulla segnalazione, l'identit\u00e0 pu\u00f2 essere rivelata ove la sua conoscenza sia assolutamente indispensabile per la difesa dell'incolpato, con conseguente indebolimento della tutela dell'anonimato. L'eventuale adozione di misure discriminatorie deve essere segnalata al Dipartimento della funzione pubblica per i provvedimenti di competenza, dall'interessato o dalle organizzazioni sindacali maggiormente rappresentative nell'amministrazione nella quale le discriminazioni stesse sono state poste in essere. Infine, si \u00e8 stabilito che la denuncia \u00e8 sottratta all'accesso previsto dalla legge 7 agosto 1990, n. 241; tali disposizioni pongono inoltre delicate problematiche con riferimento all'applicazione del codice in materia di protezione dei dati personali.\nNel 2014 ulteriori rafforzamenti della posizione del segnalatore di illeciti sono stati discussi con iniziative parlamentari, nella XVII legislatura. In ordine alla possibilit\u00e0 di incentivarne ulteriormente l'emersione con premi, l'ordine del giorno G/1582/83/1 - proposto in commissione referente del Senato - \u00e8 stato accolto come raccomandazione; invece, \u00e8 stato dichiarato improponibile l'emendamento che, tra l'altro, puniva con una contravvenzione chi ne rivelasse l'identit\u00e0.. Nel 2016 la Camera dei deputati, nell'approvare la proposta di legge n. 3365-1751-3433-A, \u00abha scelto, tra l'altro, la tecnica della \"novella\" del decreto legislativo 30 marzo 2001, n. 165\u00bb per introdurre una disciplina di tutela degli autori di segnalazioni di reati o irregolarit\u00e0 di cui siano venuti a conoscenza nell'ambito di un rapporto di lavoro. Il testo pende al Senato come disegno di legge n. 2208 Il decreto legislativo 25 maggio 2017, n. 90 afferma che - a decorrere dal 4 luglio 2017, data di entrata in vigore del predetto decreto - i soggetti destinatari della disposizioni ivi contenute (tra i quali intermediari finanziari iscritti all'Albo Unico, societ\u00e0 di leasing, societ\u00e0 di factoring, ma anche dottori commercialisti, notai e avvocati) sono obbligati a dotarsi di un sistema di segnalazione di illeciti, l'istituto di derivazione anglosassone per le segnalazioni interne di violazioni.\nIl 14 dicembre 2017 \u00e8 stata pubblicata sulla Gazzetta Ufficiale n. 291 la Legge n. 179 del 30 novembre 2017 recante \u201cDisposizioni per la tutela degli autori di segnalazioni di reati o irregolarit\u00e0 di cui siano venuti a conoscenza nell'ambito di un rapporto di lavoro pubblico o privato\u201d la cui entrata in vigore \u00e8 avvenuta il 29 dicembre 2017 in ragione dell\u2019ordinario regime di \"vacatio legis\".\nStati Uniti d'America.\nNegli Stati Uniti la prima legge in tema fu il \"False Claims Act\" del 1863, che protegge i segnalatori di illeciti da licenziamenti ingiusti, molestie e declassamento professionale, e li incoraggia a denunciare le truffe assicurando loro una percentuale sul denaro recuperato. Del 1912 \u00e8 il \"Lloyd\u2013La Follette Act\", che garantisce agli impiegati federali il diritto di fornire informazioni al Congresso degli Stati Uniti d'America. Nel 1989 \u00e8 stato approvato il \"Whistleblower Protection Act\", una legge federale che protegge gli impiegati del governo che denunciano illeciti, proteggendoli da eventuali azioni di ritorsione derivanti dalla divulgazione dell'illecito.\nCasi famosi.\nMary L. Trump, unica nipote del presidente degli Stati Uniti d'America Donald Trump dal 2017 al 2018 trasmette al quotidiano The New York Times una serie di documenti fiscali sulla famiglia di Trump che provano le consistenti frodi fiscali all'origine dell'impero milionario del presidente. Come risultato di questa inchiesta, nel 2019 i giornalisti del New York Times David Barstow, Susanne Craig e Russ Buettner ricevono il Premio Pulitzer per il giornalismo investigativo."}
{"id": "3411828", "revid": "36426", "url": "https://it.wikipedia.org/wiki?curid=3411828", "title": "Al-Hamadhani", "text": ""}
{"id": "3411829", "revid": "599013", "url": "https://it.wikipedia.org/wiki?curid=3411829", "title": "Al-J\u0101hiz", "text": ""}
{"id": "3411835", "revid": "1305772", "url": "https://it.wikipedia.org/wiki?curid=3411835", "title": "Albero del drago", "text": ""}
{"id": "3411838", "revid": "599013", "url": "https://it.wikipedia.org/wiki?curid=3411838", "title": "Alc\u00e1zar", "text": ""}
{"id": "3411841", "revid": "1442080", "url": "https://it.wikipedia.org/wiki?curid=3411841", "title": "Munich WCT 1974 - Singolare", "text": "Il singolare del torneo di tennis Munich WCT 1974, facente parte della categoria World Championship Tennis, ha avuto come vincitore Frew McMillan che ha battuto in finale Niki Pilic 5-7, 7-6, 7-6."}
{"id": "3411852", "revid": "1516566", "url": "https://it.wikipedia.org/wiki?curid=3411852", "title": "Almirante Latorre", "text": ""}
{"id": "3411856", "revid": "1543377", "url": "https://it.wikipedia.org/wiki?curid=3411856", "title": "Coppa dei Campioni 1994-1995 (pallavolo femminile)", "text": "La Coppa dei Campioni di pallavolo femminile 1994-1995 \u00e8 stata la 35\u00aa edizione del massimo torneo pallavolistico europeo per squadre di club; iniziata con la fase ad eliminazione diretta a partire dal 5 novembre 1994, si \u00e8 conclusa con la final-four, il 12 marzo 1995. Alla competizione hanno partecipato 31 squadre e la vittoria finale \u00e8 andata per l'ottava volta, la seconda consecutiva, al Volejbol'nyj klub Uralo\u010dka."}
{"id": "3411857", "revid": "834", "url": "https://it.wikipedia.org/wiki?curid=3411857", "title": "Alsleben", "text": ""}
{"id": "3411861", "revid": "1305772", "url": "https://it.wikipedia.org/wiki?curid=3411861", "title": "Ama calma", "text": ""}
{"id": "3411864", "revid": "1340541", "url": "https://it.wikipedia.org/wiki?curid=3411864", "title": "Amica", "text": ""}
{"id": "3411865", "revid": "767487", "url": "https://it.wikipedia.org/wiki?curid=3411865", "title": "The Enemy Sex", "text": "The Enemy Sex \u00e8 un film muto del 1924 diretto da James Cruze. \u00c8 l'ultimo film girato da Pauline Bush.\nTrama.\nQuando la corista \"Dodo\" Baxter \u00e8 invitata al party organizzato dal milionario Albert Sassoon, incontra cinque uomini mondani e facoltosi che cercano in tutti i modi di aggiungerla al numero delle loro conquiste, ma lei elude i loro tentativi e declina le offerte di ricchezze e di aiuti per la sua carriera nel mondo dello spettacolo per dedicarsi invece ad aiutare un ubriacone, Gary Lindaberry, a recuperare la salute.\nProduzione.\nIl film fu girato a Hollywood, in Selma Avenue, prodotto dalla Paramount Pictures (con il nome Famous Players-Lasky Corporation)\nDistribuzione.\nDistribuito dalla Paramount Pictures, il film usc\u00ec nelle sale USA il 25 agosto 1924. In prima, era stato presentato a New York il 30 giugno 1924. Copia della pellicola (un positivo a 35\u00a0mm) viene conservata negli archivi della Library of Congress.\nDate di uscita.\nIMDb"}
{"id": "3411878", "revid": "287204", "url": "https://it.wikipedia.org/wiki?curid=3411878", "title": "Peat Inn", "text": "Peat Inn \u00e8 un piccolo villaggio agricolo del Fife, Scozia, Regno Unito, situato a circa km 11 sudest da Cupar e a km 10 sudovest da St Andrews.\nIl villaggio ha al centro un albergo e un ristorante dallo stesso nome."}
{"id": "3411885", "revid": "287204", "url": "https://it.wikipedia.org/wiki?curid=3411885", "title": "Mon Cheri", "text": ""}
{"id": "3411890", "revid": "16758", "url": "https://it.wikipedia.org/wiki?curid=3411890", "title": "Climbers Rovereto", "text": ""}
{"id": "3411891", "revid": "16758", "url": "https://it.wikipedia.org/wiki?curid=3411891", "title": "Climbers Predazzo", "text": ""}
{"id": "3411897", "revid": "4175", "url": "https://it.wikipedia.org/wiki?curid=3411897", "title": "BJ Botha", "text": "Biografia.\nProfessionista dal 2001, anno dell'esordio in Super Rugby con la \"franchise\" sudafricana degli , fece la sua prima apparizione internazionale con gli \"Springbok\" nel corso del Tri Nations 2006 contro la ; l'anno successivo fu presente alla in Francia, in cui il si laure\u00f2 campione del mondo.\nNel 2008 Botha si trasfer\u00ec in Europa nella \"franchise\" nordirlandese dell'Ulster in Celtic League.\nNel 2011, giunto alla terza stagione con il club di Belfast, prese la decisione di trasferirsi e, pi\u00f9 tardi nell'anno, fu ufficializzato il suo passaggio al .\nBotha vanta anche due inviti nei Barbarians, nel 2009, in occasione di due incontri di met\u00e0 anno contro i XV di e ."}
{"id": "3411904", "revid": "599013", "url": "https://it.wikipedia.org/wiki?curid=3411904", "title": "Aritatsu Ogi", "text": "Carriera.\nHa giocato per 11 anni con la squadra del Toyo Industries, l'attuale Sanfrecce Hiroshima. Con la nazionale ha partecipato alle\nOlimpiadi 1964, dove segner\u00e0 la rete del 3-2 che consegner\u00e0 la vittoria contro l'Argentina, e a quelle del 1968 vincendo, nella seconda edizione, la medaglia di bronzo."}
{"id": "3411911", "revid": "265038", "url": "https://it.wikipedia.org/wiki?curid=3411911", "title": "Coppa delle Coppe 1977-1978 (pallamano maschile)", "text": "La Coppa delle Coppe 1977-1978 \u00e8 stata la 3\u00aa edizione della omonima competizione europea di pallamano riservata alle squadre di club. Il torneo ha avuto inizio il 5 ottobre 1977 e si \u00e8 concluso il 4 maggio 1978. Il titolo \u00e8 stato conquistato dai tedeschi del per la prima volta nella loro storia sconfiggendo in finale gli jugoslavi del ."}
{"id": "3411917", "revid": "247222", "url": "https://it.wikipedia.org/wiki?curid=3411917", "title": "Francesco Hertz", "text": ""}
{"id": "3411919", "revid": "1543377", "url": "https://it.wikipedia.org/wiki?curid=3411919", "title": "Art'O. Cultura e politica delle arti sceniche", "text": "Art'O. Cultura e politica delle arti sceniche \u00e8 stata un'importante rivista italiana dedicata alle Performing arts. Nel 2011 la rivista vede una temporanea sospensione della versione cartacea e molti degli autori e collaboratori del progetto hanno continuato a scrivere per la rivista, oggi presente solo sul web.\nStoria.\n1998: Link project ed Art'O.\nPer tutta la seconda met\u00e0 degli anni '90 il centro di produzione culturale ed artistica Link Project, dislocato nella vecchia fabbrica di via Fioravanti a Bologna, rappresent\u00f2 uno dei luoghi e network che determinarono lo sviluppo di una parte importante della cultura in Italia, con un'assidua attivit\u00e0 di conferenze, mostre d'arte, performance art, spettacoli teatrali, concerti e dj set, creazione di riviste e spettacoli di ricerca.\n\u00c8 in questo contesto che nasce nel 1998 \"Art'O. Cultura e politica delle arti sceniche\", una pubblicazione quadrimestrale indipendente che vedeva la collaborazione di Silvia Fanti, Massimo Marino ed Elfi Reiter con Gianni Manzella, che della rivista fu anche il direttore.\nIl primo numero, che recava il titolo \"L'assalto al cielo\", era dedicato al Alfred Jarry, uno dei precursori delle avanguardie storiche, anche grazie all'allora recente tourn\u00e9e dell'artista sudafricano William Kentridge e del suo Ubu e allo spettacolo del Teatro delle Albe dal titolo \"I Polacchi\" ispirato anch'esso all'Ubu di Jarry. Tra gli articoli \"lo sguardo di Jerzy Grotowski\", \"teatro e infanzia alla scuola di Chiara Guidi\" ed un pezzo su \"Ur-Hamlet\", riscrittura in siciliano di Franco Scaldati del testo di William Shakespeare\nLa rivista vide fin dai primi momenti una distribuzione nazionale che comprendeva anche le librerie Feltrinelli.\nNel 2000 la rivista organizz\u00f2 nell'ambito della Festa dell'Unit\u00e0 di Bologna, una serie di conferenze dal titolo \"Il teatro senza teatro ovvero pratiche della comunicazione teatrale\", che si proponeva di riflettere su \"\"come le poetiche e le pratiche artistiche si confrontano con gli aspetti politico organizzativi del \"sistema teatrale\", con un approfondimento sul ruolo che svolgono i mezzi di comunicazione per la conoscenza e la promozione del teatro contemporaneo\"\".\n2004: Cambiamenti in redazione.\nSe fin qui la rivista bolognese si era avvalsa di una redazione composta da poche persone, alla quale si aggiungevano per\u00f2 la collaborazione di alcune importanti firme del panorama teatrale italiano, il 2004 segna la costituzione di un gruppo di lavoro, consolidando cos\u00ec un nucleo redazionale pi\u00f9 stabile, che vede al fianco di Manzella (direttore) l'ingresso di Annalisa Sacchi, che ne diviene caporedattrice, ed alla redazione Eleonora Felisatti, Viviana Gravano, Giulia Palladini, Monica Nannini, Enrico Pitozzi, Fabio Acca. La rivista da qui in poi si proporr\u00e0 come \"uno strumento di incontro e confronto con i nuovi linguaggi dell'arte: arti sceniche, visive, digital arts, sperimentazioni musicali e cinematografiche, e live media, con uno sguardo privilegiato agli artisti dell'ultima generazione\", pur dedicando sempre un occhio particolare alle arti performative. Parte delle esigenze del rinnovamento redazionale venivano, in quel periodo, anche dall'adesione di Art'O alla rete europea di riviste chiamata TEAM Network (Transdisciplinary European Art Magazines) che ancora oggi si propone di realizzare una mappatura delle realt\u00e0 presenti in questo ambito.\nIl 2004, anche a causa della riorganizzazione editoriale, vede l'uscita di un solo numero dal titolo \"Piet\u00e0 per il teatro\", dedicato alla memoria del regista Victor Garcia scomparso nel 1982, sul quale scrive un articolo Rodrigo Garc\u00eda. Vi sono poi recensioni degli spettacoli ispirati a Pier Paolo Pasolini di Motus e Neiwiller, la pubblicazione di opere di Gianluigi Toccafondo, e scritti di William Forsythe, Virgilio Sieni, Michele di Stefano e Thomas Richards\n2011: La sospensione della rivista cartacea.\nIl 21 dicembre 2011, \"Art'O. Cultura e politica delle arti sceniche\" organizz\u00f2 alla Galleria \"RAUM\" di Bologna la festa che sanc\u00ec la temporanea sospensione della rivista cartacea. A questo evento intervengono alcune figure importanti della critica, della performing art e del teatro di ricerca italiano come Fanny &amp; Alexander, Marco Martinelli ed Ermanna Montanari, Silvia Fanti, Bruna Gambarelli, Cristina Valenti, Mariangela Gualtieri, Giovanna Daddi e Dario Marconcini, Simona Bertozzi, Roberto Latini, Marinella Manicardi, Eva Geatti e Gianfranco Capitta.\nIl trentesimo numero comprendeva, oltre alla veste grafica di Monica Nannini illustrata da Stefano Ricci, contributi di Fabio Acca e Raffaella Giordano sullo spettacolo del Teatro Valdoca, e una riflessione dal taglio poetico di Danio Manfredini sulla figura di Caino in esso contenuta, una conversazione di Enrico Pitozzi con Marco Martinelli ed Ermanna Montanari su \"Il principio della forma\" ed interviste a Mario Martone e Pippo Delbono. Vi erano poi il saluto Renata Molinari a Franco Quadri scomparso poco prima. A lui era anche dedicato l'editoriale di Manzella, con un ringraziamento per le passate collaborazioni. La rivista vedeva poi allegata la traccia audio di \"\u201cPast Eve and Adam's\u201d\" di Leo de Berardinis, gentilmente concessa alla rivista dalla figlia Carola de Berardinis.\nLa redazione di Art'O, dopo 13 anni e 30 numeri pubblicati, in attesa di riprendere la versione cartacea, continua ancora oggi il suo lavoro nella versione online."}
{"id": "3411921", "revid": "729019", "url": "https://it.wikipedia.org/wiki?curid=3411921", "title": "II Corps (United States Army)", "text": "Il II Corps (United States Army) (II Corpo d'armata dell'Esercito degli Stati Uniti) fu un corpo d'armata dell'Esercito degli Stati Uniti e la prima formazione organica americana ad entrare in combattimento durante la seconda guerra mondiale sul teatro bellico europeo e africano.\nStoria.\nPrima guerra mondiale.\nIl II Corpo dell'Esercito degli Stati Uniti entr\u00f2 in azione per la prima volta sul Fronte occidentale durante la \"Grande Guerra\", nella Seconda battaglia della Somme, combattendo alle dipendenze della 3\u00aa Armata britannica; accanto ai reparti britannici, neozelandesi e australiani i soldati americani si distinsero nel mese di agosto 1918 marciando, dopo duri scontri, su Arras e Bapaume, costringendo le truppe tedesche a ripiegare sulle ultime posizioni della Linea Hindenburg.\nSeconda guerra mondiale.\nDisfatta e vittoria in Tunisia.\nNell'autunno dell'1942 il II Corpo, al comando del tenente generale Lloyd Fredendall sbarc\u00f2 ad Orano, in Algeria, nel quadro dell'operazione Torch, il grande sbarco alleato nel Nord Africa francese. Alle dipendenze del corpo erano principalmente la 1\u00aa Divisione corazzata e la 1\u00aa e la 34\u00aa Divisione fanteria americane che spinsero subito in avanti alcuni distaccamenti avanzati che proseguirono fino in Tunisia prima di essere respinti dal contrattacco delle forze tedesche frettolosamente sbarcate a Tunisi e Biserta. Il comando del II Corpo non diresse direttamente queste prime operazioni e venne attivato solo pi\u00f9 tardi per assumere il controllo del settore centro-meridionale del fronte tunisino.\nDal gennaio 1943 il generale Fredendall dovette affrontare con le sue divisioni la violenta controffensiva italo-tedesca che culmin\u00f2 con una serie di gravi sconfitte per il II Corpo statunitense. Troppo disperso e schierato malamente il II Corpo non riusc\u00ec a respingere gli attacchi e al contrario, scarsamente informato della situazione sul campo e sottovalutando gravemente il nemico venne sbaragliato a Sidi Bou Zid e a Kasserine. Solo l'intervento di importanti rinforzi britannici e francesi imped\u00ec la sconfitta completa del II Corpo che pales\u00f2 gravi difetti organizzativi e notevole inesperienza tattica e strategica; lo stesso Fredendall sub\u00ec violente critiche, a causa della sua lontananza dalla prima linea, della sua inettitudine e del suo scarso controllo della situazione, venendo infine sostituito dall'energico generale George Smith Patton.\nSotto il comando del nuovo generale il II Corpo fece indubbi progressi: la disciplina fu rafforzata, il morale risollevato dopo la serie di umilianti sconfitte, alcuni ufficiali furono sostituiti con uomini pi\u00f9 capaci e pi\u00f9 combattivi. Nonostante questi miglioramenti e la grande energia di Patton le forze americane mostrarono ancora carenze ed incertezze nell'azione offensiva (come durante la battaglia di El Guettar) mentre in difesa diedero prova di tenacia e di solida capacit\u00e0 di resistenza frustrando ulteriori attacchi nemici.\nNel mese di aprile la situazione sul fronte tunisino volse decisamente a favore degli alleati e il comando del 18\u00ba Gruppo d'armate del generale Alexander decise di modificare lo schieramento delle truppe per l'attacco finale alla testa di ponte italo-tedesca. Il II Corpo effettu\u00f2 a questo scopo un riuscito movimento di trasferimento portandosi sulla sinistra del fronte alleato pronto ad avanzare su Biserta; dopo aver portato a termine questa manovra il generale Patton venne richiamato ad Algeri per organizzare la nuova 7\u00aa Armata americana in vista della prevista invasione della Sicilia, ed il comando del II Corpo pass\u00f2 al tenente generale Omar Bradley che diresse le ultime fasi della battaglia.\nIl II Corpo, rafforzato anche dalla ottima 9\u00aa Divisione di fanteria, si distinse negli ultimi combattimenti della campagna tunisina; il generale Bradley dimostr\u00f2 abilit\u00e0 tattica e le truppe avanzarono con slancio verso Mateur e Biserta, che venne raggiunta il 7 maggio 1943. Il 13 maggio vennero sbaragliate le ultime resistenze nemiche e l'esercito alleato complet\u00f2 vittoriosamente la campagna nordafricana.\nDalla Sicilia alla Linea Gustav.\nDopo la vittoria in Tunisia, il II Corpo, sempre guidato dal generale Bradley e inquadrato nella nuova 7\u00aa Armata del generale Patton, prese parte allo sbarco in Sicilia, impiegando la 1\u00aa, la 3\u00aa, la 45\u00aa Divisione fanteria e la 2\u00aa Divisione corazzata (in un secondo tempo rinforzate anche dalla 9\u00aa Divisione fanteria). La campagna si rivel\u00f2 un grande successo per le forze americane che, a differenza dei reparti britannici, avanzarono velocemente verso l'interno. Il II Corpo guid\u00f2 la marcia nella parte occidentale della Sicilia e il 22 luglio le formazioni corazzate della 2nd \"Armored\" e la fanteria della 3\u00aa Divisione fanteria entrano a Palermo. Il 17 agosto le forze americane entrarono per prime anche a Messina concludendo la campagna, pur senza poter impedire la ordinata evacuazione delle forze italo-tedesche superstiti.\nIl II Corpo, dopo un breve periodo di riposo, rientr\u00f2 in azione nell'autunno 1943 nella penisola italiana, dopo lo sbarco di Salerno e la iniziale avanzata alleata fino alla linea Gustav. Il corpo, ora comandato dal maggiore generale Geoffrey Keyes dopo il ritorno in Gran Bretagna di Bradley in vista dell'Operazione Overlord, prese il comando della 34\u00aa e 36\u00aa Divisione fanteria e dovette impegnarsi, alle dipendenze della 5\u00aa Armata del generale Mark Wayne Clark, in duri scontri con le solide difese tedesche subendo alcuni scacchi sanguinosi nei suoi tentativi di sfondamento sul Rapido e sul Garigliano nell'inverno 1943-44.\nSolo a maggio 1944 le difese tedesche a sud di Roma vennero superate, principalmente per merito dei reparti francesi e polacchi, ed anche il II Corpo, ora alla testa della 85\u00aa e 88\u00aa Divisione fanteria, avanz\u00f2 sul litorale tirrenico per congiungersi con le forze americane nella testa di ponte di Anzio. Fu proprio la 88\u00aa Divisione ad entrare per prima il 4 giugno nella capitale italiana. Dopo una fase di rapida avanzata le forze alleate furono di nuovo bloccate sulla linea Gotica ed il II Corpo (sempre guidato dal generale Keyes) prese parte ai logoranti combattimenti con le divisioni assegnategli dal comando della 5\u00aa Armata (34\u00aa, 88\u00aa e 91\u00aa Divisione fanteria).\nFine della guerra.\nNell'aprile 1945 finalmente le eterogenee forze alleate in Italia sferrarono la grande offensiva finale per sconfiggere definitivamente l'Esercito tedesco nella penisola (Gruppo d'armate C del generale Heinrich von Vietinghoff); il II Corpo rimase agli ordini della 5\u00aa Armata, passata al comando del generale Lucian K. Truscott dopo la promozione di Clark, schierato sul fianco destro a contatto con l'8\u00aa Armata britannica. L'operazione \"Grapeshot\" (iniziata il 9 aprile), dopo una certa resistenza tedesca iniziale, si svilupp\u00f2 rapidamente e con totale successo; il II Corpo del generale Keyes, costituito dalla 88\u00aa, 34\u00aa, 91\u00aa Divisione fanteria, rafforzate dalla 6\u00aa Divisione corazzata sudafrica, avanz\u00f2 verso Bologna, quindi oltre il Po, spingendosi verso le Alpi.\nIl 3 maggio 1945 la 88\u00aa Divisione fanteria del II Corpo arriv\u00f2 a Vipiteno prendendo contatto con la 3\u00aa Divisione fanteria americana, appartenente alla 7\u00aa Armata del 6\u00ba Gruppo d'armate del generale Jacob Devers. Si concludeva in questo modo l'impegno bellico del II Corpo statunitense, caratterizzato da alcune infelici prove iniziali e da una serie di costosi e combattuti successi contro un nemico abile e deciso, in un fronte di guerra particolarmente difficile per le truppe alleate.\nIl II Corpo dell'Esercito degli Stati Uniti venne inattivato dopo la fine della guerra in Austria il 10 ottobre 1945."}
{"id": "3411932", "revid": "1442080", "url": "https://it.wikipedia.org/wiki?curid=3411932", "title": "Miss Terra 2001", "text": "Miss Terra 2001, prima edizione di Miss Terra organizzato dalla Carousel Productions, si \u00e8 tenuta presso il UP Theater di Quezon nelle Filippine il 28 ottobre 2001. L'evento \u00e8 stato presentato da Jaime Garchitorena, Asha Gill, Emma Suwanalat e trasmesso da RPN, ABS-CBN, Star World e The Filipino Channel. La danese Catharina Svensson \u00e8 stata incoronata Miss Terra 2001."}
{"id": "3411933", "revid": "599013", "url": "https://it.wikipedia.org/wiki?curid=3411933", "title": "K\u014dz\u014d Arai", "text": "Carriera.\nHa giocato per 10 anni con la squadra del Furukawa Electic, l'attuale JEF United. "}
{"id": "3411934", "revid": "123178166", "url": "https://it.wikipedia.org/wiki?curid=3411934", "title": "Supercoppa Sudamericana 1990", "text": "La Supercoppa Sudamericana 1990 \u00e8 stata la terza edizione del torneo. Alla manifestazione parteciparono 13 squadre, e il vincitore fu il Club Olimpia.\nFormula.\nLe squadre si affrontano in turni a eliminazione diretta."}
{"id": "3411940", "revid": "478814", "url": "https://it.wikipedia.org/wiki?curid=3411940", "title": "Architettura khmer", "text": ""}
{"id": "3411942", "revid": "767487", "url": "https://it.wikipedia.org/wiki?curid=3411942", "title": "Nobuo Kawakami", "text": "Carriera.\nHa giocato per diversi anni con la squadra dell'Hitachi FC, l'attuale Kashiwa Reysol. "}
{"id": "3411943", "revid": "385321", "url": "https://it.wikipedia.org/wiki?curid=3411943", "title": "Shanghainese", "text": ""}
{"id": "3411947", "revid": "385321", "url": "https://it.wikipedia.org/wiki?curid=3411947", "title": "Lingua shanghainese", "text": ""}
{"id": "3411948", "revid": "228587", "url": "https://it.wikipedia.org/wiki?curid=3411948", "title": "Diamante lei e luce lui", "text": "Diamante lei e luce lui \u00e8 un singolo della cantante italiana Annalisa, pubblicato il 7 marzo 2011 come primo estratto dal primo album in studio \"Nali\".\nLa canzone.\nIl brano \u00e8 stato scritto e composto da Roberto Casalino e prodotto da Dado Parisini, ed \u00e8 stato presentato per la prima volta dal vivo dalla cantante durante il serale della decima edizione del talent show \"Amici di Maria De Filippi\".\nLa cantante sul significato del brano ha dichiarato: \nDurante l'estate 2011, la canzone partecipa al sondaggio di MTV promosso dal sito Sky Italia \"MTV Top Summer Hits 2011\", classificandosi al quarto posto.\nIl brano \u00e8 stato inoltre inserito in tre compilation, la \"Wind Music Awards 2011\", la \"Radio Italia Top Estate 2011\" e la \"Radio Italia Donne in Musica\".\nVideo musicale.\nIl videoclip, per la regia di Serena Corvaglia e Marco Salom e presentato in anteprima sul sito web del \"Corriere della Sera\", \u00e8 successivamente stato inserito nel canale YouTube ufficiale della Warner Music Italy. Il video \u00e8 stato girato nei boschi vicino all'Aeroporto di Milano-Malpensa.\nIl videoclip ha ricevuto il Premio Emergenti al Premio Videoclip Italiano 2011 organizzato da Rockol. Il relativo premio \u00e8 stato ritirato dalla stessa Annalisa e dai registi."}
{"id": "3411949", "revid": "729019", "url": "https://it.wikipedia.org/wiki?curid=3411949", "title": "Miss International 2001", "text": "Miss International 2001, quarantunesima edizione di Miss International, si \u00e8 tenuta presso il Nakano Sun Plaza di Tokyo il 4 ottobre 2001. La polacca Ma\u0142gorzata Ro\u017cniecka \u00e8 stata incoronata Miss International 2001."}
{"id": "3411952", "revid": "599013", "url": "https://it.wikipedia.org/wiki?curid=3411952", "title": "Lonnie Mayne", "text": "Biografia.\nNato a Fairfax, California, Mayne crebbe a Salt Lake City, e si diplom\u00f2 al College of Southern Utah dove militava nella squadra di football americano della scuola. Il padre di Lonnie, Ken, era un wrestler professionista, e il figlio decise quindi di seguire le orme del padre tentando la carriera nel mondo della lotta.\nCarriera.\nLonnie vinse il primo dei suoi titoli NWA United States Heavyweight Championship \"(San Francisco version)\" sconfiggendo l'allora campione in carica Pat Patterson il 29 dicembre 1973 a San Francisco. All'epoca, Lonnie interpretava la parte del \"cattivo\" e Patterson invece era il favorito del pubblico. Sebbene i due abbiano avuto un lungo feud, arrivarono asnche a combattere in coppia vincendo le cinture di campioni NWA (San Francisco version) tag team. Ci\u00f2 accadde l'8 agosto 1975 a San Francisco quando i due sconfissero gli Invaders.\nMayne impersonava il classico personaggio \"heel\" fuori di testa, selvaggio ed incontrollabile, che talvolta ululava alla Luna. Spesso mangiava vetri durante le interviste in TV, gettava il contenuto di lattine di birra in faccia agli avversari (anni prima che lo facesse anche Stone Cold Steve Austin), e non si sapeva mai bene cosa aspettarsi da lui. Il personaggio interpretato da Mayne sar\u00e0 preso a modello in seguito per la creazione della stable dei Moondogs.\nDopo vari scontri titolati con Pedro Morales all'inizio degli anni settanta in WWWF, nei quali non riusc\u00ec per\u00f2 mai a prevalere, Moondog Mayne incapp\u00f2 in pesanti infortuni che ne minarono la carriera sul ring. Durante il periodo trascorso nell'Oregon, Apache Bull Ramos ruppe un braccio a Mayne, causandogli la fuoriuscita di un osso dalla pelle.\nMorte.\nMayne mor\u00ec in un incidente d'auto il 13 agosto 1978 nel sud della California. All'epoca del decesso era il campione in carica NWA United States Heavyweight Champion \"(San Francisco version)\", cintura che aveva vinto per la terza volta."}
{"id": "3411954", "revid": "46291", "url": "https://it.wikipedia.org/wiki?curid=3411954", "title": "Tarchonantheae", "text": "Tarchonantheae \u00e8 una trib\u00f9 di piante spermatofite dicotiledoni appartenenti alla famiglia delle Asteraceae e presenti soprattutto in Africa.\nDescrizione.\nLe specie di questa trib\u00f9 hanno un habitus tipico degli alberi (o eventualmente arbustivo) senza lattice. Sono specie dioiche: gli organi riproduttivi maschili (stami) e femminili (pistillo) sono portati su due piante distinte.\nLe foglie lungo il caule normalmente sono a disposizione alternata e sono brevemente picciolate. La forma delle lamine varia da ellittica a ovata con bordi che possono essere continui o dentati. All'apice possono essere trilobate. Le stipole sono assenti.\nLe infiorescenze sono composte da piccoli capolini terminali o ascellanti raccolti in formazioni di panicoli, racemi o tirsoidi. I capolini, unisessuali (raramente con pochi fiori bisessuali), discoidi o discifomi, sono formati da un involucro a forma campanulata, emisferica o obconica composto da brattee (o squame) all'interno delle quali un ricettacolo fa da base ai fiori. Le brattee disposte in 1 - 5 serie in modo embricato e scalate hanno delle forme da ovate a lanceolate o ellittiche, glabre o densamente bianco-tomentose, fimbriati o lacerati. Il ricettacolo, piatto, \u00e8 glabro o ricoperto da lunghi peli setosi.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori, da 30 a 90, sono unisessuali, actinomorfi e fertili (quelli femminili).\nI frutti sono degli acheni con pappo. La forma dell'achenio (solo nei fiori femminili) in genere \u00e8 fusiforme (pu\u00f2 essere piatto) con coste e superficie densamente setosa. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente. Il carpoforo (o carpopodium - il ricettacolo alla base del gineceo) \u00e8 anulare. I pappi sono assenti (o ridotti nei fiori maschili) o sono formati da una serie (raramente due) di setole barbate, decidue o persistenti, sono direttamente inseriti nel pericarpo o connati in un anello parenchimatico posto sulla parte apicale dell'achenio.\nDistribuzione e habitat.\nLa distribuzione di questa trib\u00f9 \u00e8 relativa all'Africa tropicale (parte orientale compresa l'isola di Madagascar) e Sudafrica. Una specie \u00e8 presente anche nella Penisola Araba.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa posizione della sottofamiglia, da un punto di vista filogenetico, \u00e8 compresa tra la sottofamiglia Pertyoideae e la sottofamiglia Dicomoideae ed \u00e8 caratterizzata con portamenti da erbacei a piccoli alberi, piante monoiche, stile gonfio all'apice con rami corti e apici arrotondati e carpopodium anulare. Le specie sono per lo pi\u00f9 endemiche dell'Africa.\nIn base ad analisi filogenetiche di tipo bayesiano la trib\u00f9 delle Tarchonantheae \u00e8 monofiletica e insieme alla trib\u00f9 Oldenburgieae forma un \u201cgruppo fratello\u201d.\nLa posizione tassonomica dei due unici generi nella trib\u00f9 \u00e8 molto recente. Inizialmente erano assegnati alla trib\u00f9 Inuleae, quindi in base agli studi sul polline sono stati trasferiti alla trib\u00f9 Mutisieae. Successivi studi di tipo filogenetico hanno dimostrato la non appartenenza a quest'ultima trib\u00f9. Infine recenti studi filogenetici riconoscono a questi due generi caratteristiche originali che ne giustificano la inclusione nella nuova trib\u00f9 delle Tarchonantheae e in una nuova sottofamiglia.\nI caratteri diagnostici per questo gruppo sono:\nIl periodo di separazione della sottofamiglia varia da 41 a 27 milioni di anni fa.\nComposizione della trib\u00f9.\nLa trib\u00f9 comprende due soli generi con 16 specie."}
{"id": "3411956", "revid": "767487", "url": "https://it.wikipedia.org/wiki?curid=3411956", "title": "Maciste imperatore", "text": "Maciste imperatore \u00e8 un film del 1924 diretto da Guido Brignone.\nTrama.\nNel regno di Sardegna, il reggente Stanos utilizza vari intrighi di deporre il legittimo erede al trono, principe Ortis. Maciste e il suo compagno Saetta sono gettati a caso in questo regno travagliato e Maciste finisce per essere dichiarato imperatore al posto dell'idiota messo l\u00ec dal reggente."}
{"id": "3411957", "revid": "1543377", "url": "https://it.wikipedia.org/wiki?curid=3411957", "title": "Jurema Ferraz", "text": "In qualit\u00e0 di rappresentante ufficiale della propria nazione all'edizione del 2010 di Miss Universo trasmesso dal vivo da Las Vegas il 23 agosto. Tuttavia Jurema Ferraz non \u00e8 riuscita a classificarsi nella rosa delle quindici finaliste del concorso, fra le quali in seguito \u00e8 stata scelta la vincitrice, Ximena Navarrete del Messico."}
{"id": "3411967", "revid": "1543377", "url": "https://it.wikipedia.org/wiki?curid=3411967", "title": "Takaji Mori", "text": "Carriera.\nHa giocato per diversi anni con la squadra del Mitsubishi Motors, l'attuale Urawa Red Diamonds. Con la nazionale ha partecipato alle Olimpiadi 1964 e a quelle del 1968 vincendo la medaglia di bronzo.\n\u00c8 morto il 17 luglio 2011 dopo essere stato colpito da un ictus improvviso."}
{"id": "3411969", "revid": "767487", "url": "https://it.wikipedia.org/wiki?curid=3411969", "title": "Maciste nella gabbia dei leoni", "text": "Maciste nella gabbia dei leoni \u00e8 un film del 1926, diretto da Guido Brignone.\nTrama.\nQuesta volta Maciste viene mandato in Africa con l'inganno da un gruppo di tirapiedi comandati da un certo Strasser. L'incarico dell'eroe \u00e8 di trovare e catturare un gruppo di leoni per il Circo Pommer e nell'impresa s'innamora anche della bella Seida. Quando ritorna scopre che Strasser ha ordito un complotto per impadronirsi del circo."}
{"id": "3411981", "revid": "767487", "url": "https://it.wikipedia.org/wiki?curid=3411981", "title": "Barison", "text": "I Barison (talvolta anche Barizani) furono una famiglia patrizia veneziana, annoverata fra le cosiddette \"Case Nuove\".\nStoria.\nLa tradizione vuole che i Barison fossero originari di Tolemaide di Siria.\nIncerte sono le notizie sulla data d'aggregazione di questo casato al patriziato veneto: secondo alcune fonti, furono ammessi al Maggior Consiglio prima della serrata, nel 1296; secondo altre nel 1310 o nel 1317. Questa aggregazione \"in ritardo\", sfasata rispetto alle altre date di cooptazione di nuove famiglie al corpo patrizio, potrebbe essere spiegata con il fatto che i Barison, all'epoca della serrata, si trovavano a San Giovanni d'Acri, e furono ufficialmente accolti in Maggior Consiglio soltanto al loro rientro a Venezia. \nQuesto casato si sarebbe estinto nella prima met\u00e0 del secolo XV, forse nel 1421, in un Alessandro Barison, officiale al Fontego dei Tedeschi, o, secondo pi\u00f9 recenti ipotesi, nel 1414.\nAlcune cronache riportano un'altra famiglia con questo nome (non \u00e8 chiaro se si tratti di un ramo secondario della stessa), proveniente da Candia e aggregato, nel 1381, nella persona di un certo Raffaello Barison da San Zulian, in virt\u00f9 dell'appoggio garantito da quest'ultimo alla Repubblica durante la guerra di Chioggia contro Genova: questa casa si estinse in lui stesso, nel 1426."}
{"id": "3411983", "revid": "454575", "url": "https://it.wikipedia.org/wiki?curid=3411983", "title": "Le Po\u00e8me de l'extase", "text": "Le Po\u00e8me de l'extase (\"Il Poema dell'estasi\"), Op. 54, \u00e8 un poema sinfonico scritto da Aleksandr Nikolaevi\u010d Skrjabin tra il 1905 ed il 1908, periodo in cui si trovava sotto l'influenza della societ\u00e0 teosofica. Il compositore considerava la musica come la pi\u00f9 evoluta delle arti e l'emozione dell'estasi la pi\u00f9 evoluta delle emozioni umane. \"Il Poema dell'estasi\" amalgama questi principi estetici.\nInizialmente Skrjabin consider\u00f2 il poema la sua \"Quarta sinfonia\" (nonostante non fu pubblicato come tale e la sua struttura non sia analoga alla tradizionale forma sinfonica). Il nome previsto era \"Poema orgiastico\".\nIl \"Poema dell'estasi\" consiste in un unico movimento in forma sonata, basato su otto motivi. La sua durata \u00e8 di circa 20 minuti.\nSkrjabin scrisse una lunga poesia ad accompagnare la composizione."}
{"id": "3411984", "revid": "633110", "url": "https://it.wikipedia.org/wiki?curid=3411984", "title": "Giacinto Carini (cacciatorpediniere)", "text": "Il Giacinto Carini \u00e8 stato un cacciatorpediniere della Regia Marina. L'unit\u00e0 \u00e8 dedicata al politico e patriota garibaldino Giacinto Carini.\nStoria.\nUna volta in servizio, la nave fu assegnata alla IV Squadriglia Cacciatorpediniere, di base a Brindisi. \nIl 10 marzo 1918 appoggi\u00f2 \u2013 insieme agli esploratori \"Mirabello\", \"Rossarol\", \"Poerio\" e \"Riboty\", al cacciatorpediniere \"Pilade Bronzetti\" ed alla squadriglia cacciatorpediniere francese \u00abCasque\u00bb \u2013 un'azione dei \"MAS 99\" e \"100\", trainati rispettivamente dai cacciatorpediniere \"Nievo\" e \"Mosto\", contro il naviglio austriaco a Portorose: l'operazione, rimandata per via del maltempo, fu nuovamente interrotta il 16 marzo sempre per il tempo avverso e nuovamente l'8 aprile perch\u00e9 la ricognizione aerea aveva accertato che il porto di Portorose era vuoto.\nNella notte tra il 9 ed il 10 aprile 1918, mentre, assieme ad altri 6 o 7 cacciatorpediniere italiani e francesi, scortava le tre corazzate della II Divisione Navale da Brindisi a Taranto, il \"Carini\" speron\u00f2 accidentalmente il gemello \"Cairoli\": mentre il \"Cairoli\", irrimediabilmente danneggiato, affond\u00f2 al largo di Santa Maria di Leuca, il \"Carini\" pot\u00e9 rientrare il porto ma ebbe la prua completamente distrutta. \nAppena un'ora prima della collisione tra \"Carini\" e \"Cairoli\" altri due cacciatorpediniere appartenenti alla stessa formazione, i francesi \"Mangini\" e \"Faulx\", erano entrati in collisione con l'affondamento di quest'ultimo.\nStante la gravit\u00e0 dei danni il \"Carini\" trascorse la rimanente parte della guerra ai lavori.\nNella sera del 30 agosto 1923, durante la crisi di Corf\u00f9, il \"Carini\" fece parte \u2013 insieme ai cacciatorpediniere \"Cascino\", \"Montanari\", \"La Farina\" e \"Medici\", alle corazzate \"Cesare\" e \"Cavour\", agli incrociatori corazzati \"San Giorgio\" e \"San Marco\", alle torpediniere \"50 OS\" e \"53 AS\", ai MAS \"401\", \"404\", \"406\" e \"408\" ed ai sommergibili \"Provana\" e \"Barbarigo\" \u2013 della squadra che bombard\u00f2 ed occup\u00f2 l\u2019isola in questione.\nNel periodo interbellico il \"Carini\" fu impiegato intensamente sia in Mediterraneo che in Mar Rosso.\nDal 28 giugno al 23 dicembre 1916 comand\u00f2 la nave il capitano di corvetta (poi capitano di fregata) Carlo Bergamini.\nNel 1929 l'unit\u00e0 fu declassata a torpediniera.\nIl 16 luglio 1931 assunse nuovamente il comando dell'unit\u00e0, mantenendolo sino al 24 marzo 1932, il capitano di fregata Bergamini, che speriment\u00f2 sulla \"Carini\" un nuovo tipo di centrale di tiro da lui ideata, la \u00abGalileo-Bergamini\u00bb.\nNei primi mesi del 1940 comand\u00f2 la nave il capitano di corvetta Lorenzo Bezzi.\nAll'ingresso dell'Italia nella seconda guerra mondiale, il 10 giugno 1940, la \"Carini\" apparteneva alla XVI Squadriglia Torpediniere (\"Curtatone\", \"Castelfidardo\", \"Calatafimi\", \"Monzambano\", \"Giuseppe La Masa\") con base a La Spezia. \nDurante il secondo conflitto mondiale la nave oper\u00f2 principalmente in missioni di scorta.\nTra il 9 ed il 15 giugno 1940 \"Carini\", \"Curtatone\" ed una terza torpediniera, la \"Sirio\", scortarono i posamine \"Fasana\", \"Crotone\", \"Orlando\" e \"Gasperi\" intenti ad effettuare la posa di campi minati nelle acque dell'isola d'Elba.\nDopo il 1940 l'unit\u00e0 fu sottoposta a lavori di modifica che videro la rimozione di due cannoni da 102 mm, la sostituzione dei pezzi da 76 mm con 6 mitragliere da 20 mm e l'eliminazione di due tubi lanciasiluri da 450 mm.\nNell'aprile 1941 venne installato a bordo dell'unit\u00e0 la versione definitiva del radar EC3/ter \u00abGufo\u00bb, realizzato all'inizio dello stesso anno, che nelle prove effettuate rilev\u00f2 un bersaglio a 12 km ed un aereo a 8 km di distanza.\nL'11 novembre 1942 entr\u00f2 in collisione, nel porto di Genova, con il motoveliero/vedetta foranea \"V 208 Araldo\".\nIl 21 settembre 1943, in seguito alla proclamazione dell'armistizio, la \"Carini\" e la gemella \"Fabrizi\" si consegnarono agli Alleati a Malta. Il 5 ottobre le due vetuste unit\u00e0, insieme alle ben pi\u00f9 moderne torpediniere \"Aliseo\", \"Animoso\", \"Ardimentoso\", \"Fortunale\" ed \"Indomito\", lasciarono l'isola e rientrarono in Italia.\nLa \"Carini\" continu\u00f2 a prestare servizio, in missioni svolse per conto degli Alleati, anche durante la cobelligeranza (1943-1945).\nNel 1953 l'ormai obsoleta e consunta \"Carini\" venne declassata a dragamine meccanico costiero, assumendo la sigla di \"M 5331\".\nRadiata nel 1958, fu riclassificata come pontone con sigla \"GM 517\" ed adibita all'addestramento degli allievi delle scuole CEMM (Corpo Equipaggi Militari Marittimi) alla Maddalena per alcuni anni, dopo di che fu avviato alla demolizione, che ebbe inizio nel maggio 1963."}
{"id": "3411988", "revid": "1305772", "url": "https://it.wikipedia.org/wiki?curid=3411988", "title": "Barowari", "text": "Il termine barowari si riferisce ad una organizzazione pubblica creata per l'organizzazione di feste religiose o anche civili, principalmente nel Bengala occidentale in India. Questo tipo di organizzazione \u00e8 molto attiva nel Durga Puja. \nStoria.\nIl termine \"barowari\" deriva dal lemma \"baro\" (che significa 12) e da \"yari\" (amici). Nel 1790, 12 amici Brahmini a Guptipara, Hooghly, decisero di istituire una comunit\u00e0 Puja. Fecero una sottoscrizione presso i vicini allo scopo di organizzare una Durga Puja. Da qui si cre\u00f2 il neologismo baro-yari o Barowari Puja in Bengala che \u00e8 andato poi guadagnando popolarit\u00e0 in tutta l'India. Inizialmente la Durga Puja era una manifestazione riservata ai ricchi di Kolkata ma successivamente divenne un'organizzazione collettiva che consent\u00ec di coinvolgere ogni strato sociale della popolazione. \nIn tempi recenti, il termine \"barowari\" \u00e8 stato sostituito da \"sarbajanin\" (dal significato di tutto compreso). Una festa \"browari\" \u00e8 l'opposto di una festa individuale organizzata privatamente, ma spesso consente la partecipazione anche degli esterni all'associazione. Queste feste vengono organizzate utilizzando fondi provenienti da sottoscrizioni fra il pubblico e con donazioni da parte di aziende.\nEtimologia.\nLa prima Durga Puja organizzata in maniera pubblica venne tenuta a Guptipara, quando i dodici bramini citati sopra non vennero invitati ad una festa privata. Essi costituirono un comitato ed organizzarono una Puja barowari. Vi \u00e8 discordanza sulla data iniziale che risponde al 1761 o al 1790.\nPuja private.\nVi sono numerose puja private, particolarmente Durga Puja, in varie zone del Bengala. Generalmente consentono la partecipazione di estranei ma i costi di organizzazione sono a carico della famiglia che le organizza. \nLa famiglia Sabarna Roy Choudhury ha organizzato famose Durga Puja dal 1610 nella sua casa di Barisha. Questa \u00e8 probabilmente la pi\u00f9 antica festa nella regione di Kolkata. Oggi, i componenti della famiglia, organizzano sette Durga Puja. Di queste sei ea Barisha mentre la settima si svolge a Birati. Le puja che si svolgono a Barisha sono quelle di - Aatchala, Baro Bari, Mejo Bari, Bari Benaki, Kalikingkar Bhawan e Majher Bari. Oltre alla Durga Puja, la famiglia organizza Chandi Puja, Jagadhatri Puja, Dol Yatra e Rath Yatra Utsav.\nEsistono poi numerose altre manifestazioni private a Kolkata.\nBarowari Durga Puja.\nIl XX secolo ha visto emergere organizzazioni pubbliche e comunit\u00e0 per l'organizzazione delle Durga Puja. La prima barowari Durga Puja \u00e8 stata organizzata a Calcutta da Bhowanipore Sanatan Dharmotsahini Sabha nel 1910 a Balaram Basu Ghat Road, Bhowanipore e poi altri seguirono, come Shyampukur Adi Sarbojanin, Sikdarbagan nei dintorni di Shyambazar nel 1913, Nebubagan, che dopo divenne Baghbazar sarbojanin nel 1919 e Simla Byam Samiti nel 1926.\nBarowari Durga Puja vengono celebrate in oltre 2.000 pandal a Kolkata."}
{"id": "3411995", "revid": "74801", "url": "https://it.wikipedia.org/wiki?curid=3411995", "title": "Eugenio Beccegato", "text": "Biografia.\nFormatosi nella diocesi di Treviso, dal 1897 al 1911 fu direttore spirituale del seminario locale. Nel 1911 divenne pro-vicario generale della sede trevigiana.\nFu nominato amministratore apostolico di Ceneda il 19 maggio 1917, in seguito al trasferimento di monsignor Rodolfo Caroli. Poco dopo fu ordinato vescovo titolare di Sinope, insediandosi ufficialmente a Ceneda il 29 agosto.\nEssendo nel 1917 consigliere comunale di Trebaseleghe, adott\u00f2 nel suo emblema vescovile lo stemma civico con delle minime variazioni.\nIl suo episcopato si caratterizz\u00f2 per una profonda riorganizzazione della diocesi. Il 16 aprile 1926 papa Pio XI le univa la pieve di Sacile, smembrandola dall'arcidiocesi di Udine. Lo stesso vescovo istitu\u00ec ventitr\u00e9 nuove parrocchie, senza contare le riconsacrazioni dei templi distrutti durante la Grande Guerra. Il 13 maggio 1939, infine, la sede cambiava denominazione divenendo l'odierna diocesi di Vittorio Veneto.\nMuore all'et\u00e0 di 80 anni il 17 novembre 1943 a Vittorio Veneto.\nGenealogia episcopale.\nLa genealogia episcopale \u00e8:"}
{"id": "3412003", "revid": "530184", "url": "https://it.wikipedia.org/wiki?curid=3412003", "title": "Garrett Donovan e Neil Goldman", "text": ""}
{"id": "3412012", "revid": "767487", "url": "https://it.wikipedia.org/wiki?curid=3412012", "title": "Jone o Gli ultimi giorni di Pompei", "text": "Jone o Gli ultimi giorni di Pompei \u00e8 un film del 1913, diretto da Ubaldo Maria Del Colle e Giovanni Enrico Vidali. \u00c8 la terza trasposizione cinematografica del romanzo \"Gli ultimi giorni di Pompei\" (1834) di Edward Bulwer-Lytton. Il nome \"Jone\" \u00e8 un riferimento all'opera del 1858 \"Jone, ossia L'ultimo giorno di Pompei\" in quattro atti di Errico Petrella su libretto di Giovanni Peruzzini, sempre tratta dal romanzo.\nTrama.\n79 dopo Cristo. Nella citt\u00e0 di Pompei il giovane Glauco ama la bella Jone, seppure sia corteggiato da Giulia e amato segretamente dalla sua schiava cieca Nidia.\nUn giorno Glauco viene ingiustamente accusato di omicidio dal sacerdote di Iside, Arbace, il quale vuole sposare Jone e compiacere Giulia.\nGlauco viene condannato ad essere divorato dai leoni nell'arena della citt\u00e0, a proprio quel giorno il Vesuvio erutta."}
{"id": "3412020", "revid": "838137", "url": "https://it.wikipedia.org/wiki?curid=3412020", "title": "STAR World", "text": "STAR World \u00e8 un'emittente televisiva asiatica in lingua inglese che trasmette i propri programmi via cavo e via satellite ed \u00e8 di propriet\u00e0 delle societ\u00e0 Star TV e Fox International Channels, filiali di News Corporation. Il canale ha preso il posto di STAR Plus, una sussidiaria della News Corporation.\nStar World trasmette numerosi programmi televisivi degli Stati Uniti d'America, del Regno Unito ed in alcune occasioni dell'Australia, e si rivolge agli spettatori di lingua inglese dell'India, del Medio Oriente, delle Filippine e dell'Asia meridionale. In tutte le nazioni che la ricevono, la programmazione di STAR World \u00e8 la medesima, bench\u00e9 in alcuni casi viene variato il palinsesto della prima serata."}
{"id": "3412044", "revid": "155634", "url": "https://it.wikipedia.org/wiki?curid=3412044", "title": "Pallamano Trieste 2000-2001", "text": "Questa pagina raccoglie i dati riguardanti la Pallamano Trieste nelle competizioni ufficiali della stagione 2000-2001."}
{"id": "3412047", "revid": "105826", "url": "https://it.wikipedia.org/wiki?curid=3412047", "title": "Barizani", "text": ""}
{"id": "3412059", "revid": "466539", "url": "https://it.wikipedia.org/wiki?curid=3412059", "title": "Governatorato di Curlandia", "text": "Il governatorato di Curlandia, era una gubernija dell'Impero russo.\nStoria.\nIstituito nel 1795 dopo la terza spartizione della Polonia, il capoluogo era Mitau (oggi: Jelgava)."}
{"id": "3412062", "revid": "28592", "url": "https://it.wikipedia.org/wiki?curid=3412062", "title": "Gubernija di Curlandia", "text": ""}
{"id": "3412081", "revid": "1865216", "url": "https://it.wikipedia.org/wiki?curid=3412081", "title": "Episodi di Justice League Unlimited (prima stagione)", "text": "La prima stagione della serie animata Justice League Unlimited, \u00e8 andata in onda negli Stati Uniti d'America dal 31 luglio 2004 al 29 gennaio 2005 sul canale Cartoon Network. \u00c8 stata prodotta dalla Warner Bros. Animation.\nIn Italia \u00e8 stata trasmessa nel 2008 sul canale DeA Kids, mentre in chiaro su Italia 1 dal 24 agosto 2013.\nUn nuovo arrivo.\nTrama.\nPassato circa un anno dall'invasione Thanagariana, la Justice League si \u00e8 espansa reclutando circa trenta altri membri e ricostruendo una \"Torre di controllo\" venti volte pi\u00f9 grande. L'ultimo membro ad essere reclutato \u00e8 il contestatore Freccia Verde, il quale \u00e8 spinto a declinare l'invito ritenendo che la lega non abbia bisogno di un eroe come lui, privo di superpoteri, tuttavia il suo senso dell'onore lo spinge a partecipare ad una missione in Corea assieme a Lanterna Verde, Supergirl e Capitan Atom per fermare un gigantesco robot nucleare.\nNonostante ci\u00f2 ritiene comunque di non volersi arruolare nella lega, cambiando idea solo dopo aver visto la bella Black Canary.\nPer un uomo che ha gi\u00e0 tutto.\nTrama.\nBatman e Wonder Woman fanno visita a Superman nella sua fortezza della solitudine, tuttavia lo trovano catturato dal perfido Mongul, il quale lo ha attaccato ad un simbionte alieno che gli sta succhiando la vita lentamente mostrandogli le immagini di una sua vita felice ed idilliaca su Krypton. La storia \u00e8 un adattamento animato alla famosa graphic novel di Alan Moore and Dave Gibbons (gli autori di Watchmen).\nStorie di bimbi.\nTrama.\nMordred prende il potere della madre ed esilia ogni adulto dalla realt\u00e0 spedendoli in una dimensione di nulla assoluto; Morgana allora offre alla lega la possibilit\u00e0 di tornare nella realt\u00e0 per sventare i piani del figlio tramutandoli in bambini di otto anni. Una Justice league infantile nell'aspetto e nel comportamento si trova dunque a dover sventare la presa di potere del giovane stregone. La comicit\u00e0 dell'episodio \u00e8 data dalla cotta di Wonder Girl per Batboy che la ignora (esattamente come da adulti) e dal fatto che Etrigan sia un neonato.\nIl falco e la colomba.\nTrama.\nWonder Woman collabora con i fratelli supereroi Hawk e Dove per sventare i piani di Ares, il quale servendosi di una macchina da guerra senziente mira a far scoppiare una guerra in centro Europa.\nPiccolo Maialino.\nTrama.\nLa strega millenaria Circe, trasforma Wonder Woman in un maialino per ripicca contro sua madre Hyppolita. Batman lavora dunque in coppia con la vecchia fiamma Zatanna per trovare la strega e riportare l'amazzone alla normalit\u00e0; riuscitici Circe impone come prezzo per ridare fattezze umane a Diana che Batman canti per lei nel suo nightclub. \u00c8 famosa in questo episodio la scena in cui Batman canta \"Am'I Blue?\" di fronte a un pubblico entusiasta e le due maghe commosse.\nSimmetria spaventosa.\nTrama.\nFreccia Verde, Supergirl e The Question indagano sui misteriosi incubi della kryptoniana, arrivando cos\u00ec a scoprire che il Progetto Cadmus ha realizzato un clone della ragazza, invecchiato artificialmente fino all'et\u00e0 adulta chiamato Galatea (visibilmente ispirata a Power Girl).\nUna grande storia.\nTrama.\nLa Justice league si raccoglie al completo per affrontare una minaccia apocalittica. Ma l'episodio non parla di questo, \u00e8 solo la cornice; difatti mentre la battaglia avviene, Booster Gold, supereroe commerciale e poco considerato volutamente lasciato indietro dagli altri membri della lega, salver\u00e0 un'\u00e9quipe di scienziati da un loro progetto tramutatosi in buco nero, dimostrando cos\u00ec di essere un vero eroe.\nIl ritorno.\nTrama.\nLex Luthor viene rilasciato di prigione su condizionale; in quel momento per\u00f2 fa ritorno sulla terra Amazo, giunto per interrogare il miliardario sulla grandezza e sul destino.\nUltimatum.\nTrama.\nLa Justice League fa la conoscenza di un gruppo di supereroi molto popolare di nome Ultimates, che sono al servizio del governo USA. Essi tuttavia scoprono di essere stati creati artificialmente ed in grande scala per essere continuamente rimpiazzati, avendo un ciclo vitale di pochi giorni; sconvolti si ribellano ai propri creatori e la Lega tenta di riportarli alla ragione. L'episodio \u00e8 un tributo a I superamici, difatti tra gli Ultimates ci sono molti personaggi originari dello show.\nCuore scuro.\nTrama.\nLa lega affronta l'invasione di un gruppo di Nanobot alieni; essi tuttavia si rivelano in grado di autoripararsi e non possono dunque essere semplicemente distrutti, tocca quindi a Atom trovare il modo di fermarli.\nIl risveglio.\nTrama.\nUn gruppo di studenti universitari tramite un incantesimo effettuato quasi per gioco finisce per resuscitare Solomon Groundy dalla morte, pi\u00f9 potente di prima ma privo di ricordi ed incapace di ragionare. Mentre il mostro semina il panico in citt\u00e0, Shayera decide di tornare ad impugnare la Mazza e prendersi la responsabilit\u00e0 del suo vecchio amico; dunque torna a fare i conti con un mondo ostile che la disprezza dopo aver passato l'ultimo anno a meditare nella torre invisibile del Dottor Fate; dopo averlo combattuto, Shayera sar\u00e0 costretta ad uccidere l'amico per farlo smettere di soffrire, Superman, colpito dal suo gesto la perdoner\u00e0 e le offrir\u00e0 la possibilit\u00e0 di tornare tra i membri fondatori della Lega, Shayera scoprendo che anche tra gli uomini c'\u00e8 qualcuno che crede ancora in lei, accetta.\nRitorno al passato.\nTrama.\nBatman, Wonder Woman e Lanterna Verde seguono Chronos in un viaggio nel tempo, trovandosi cos\u00ec nel vecchio West a collaborare con gli eroi DC di quell'epoca per far fronte ad un gruppo di banditi che grazie a Chronos (il quale sta disgregando il tempo provocandovi paradossi) sono dotati di armi ipertecnologiche; dopo la sconfitta dei briganti i tre seguono nuovamente Chronos, stavolta nel futuro, dove incontrano la Justice League del 2041, e si scopre che Warhawk (comparso in Batman Beyond) altri non \u00e8 che il futuro figlio di John Stewart e Shayera Hol.\nRitorno al futuro.\nTrama.\nBatman, Wonder Woman e Lanterna Verde si trovano nella Gotham City di Batman Beyond e collaborano con Terry McGinnis (il nuovo Batman) e la Justice League del futuro (o meglio i reduci dopo che Chronos \u00e8 arrivato in quell'epoca uccidendone gli eroi) per contrastare la minaccia del cronauta e dei Jokers; Il gruppo riesce ad intrappolare Chronos nel tempo e riportare l'universo alla sua normalit\u00e0. L'episodio \u00e8 un omaggio al crossover DC \"Crisi sulle terre infinite\"."}
{"id": "3412082", "revid": "72396", "url": "https://it.wikipedia.org/wiki?curid=3412082", "title": "Barison (disambigua)", "text": ""}
{"id": "3412084", "revid": "373458", "url": "https://it.wikipedia.org/wiki?curid=3412084", "title": "Era Wad\u014d", "text": ""}
{"id": "3412086", "revid": "2149408", "url": "https://it.wikipedia.org/wiki?curid=3412086", "title": "12 Ore di Sebring 2011", "text": "L'edizione 2011 della 12 Ore di Sebring, corsa il 19 marzo sul circuito di Sebring, \u00e8 stata la cinquantanovesima dell'evento. Essa \u00e8 stata anche la prima gara delle stagioni 2011 di American Le Mans Series e Intercontinental Le Mans Cup.\nContesto.\nLa gara segna il debutto stagionale delle vetture Sport Prototipo realizzate secondo i nuovi regolamenti tecnici della categoria Le Mans Prototype volti al contenimento delle prestazioni, che si confrontano con le concorrenti costruite in base al vecchio regolamento, che sono ancora ammesse in gara per il 2011, ma che per poter scendere in pista devono sottostare a particolari restrizioni tecniche, tali de garantire l'equilibrio delle prestazioni tra le due tipologie di vetture.\nAlla prima categoria appartengono la Peugeot 908, mentre reduci dalla stagione 2010 sono la Peugeot 908 HDi FAP e la Audi R15 TDI plus.\nI vincitori.\nLa gara \u00e8 stata vinta dal team Oreca con i piloti Nicolas Lapierre, Lo\u00efc Duval e Olivier Panis. La categoria LMPC ha visto la vittoria del team \"Genoa Racing\" con i piloti Jens Peterson, Dane Cameron e Michael Guasch. La categoria GT ha visto la vittoria del team BMW Motorsport con i piloti Dirk M\u00fcller, Joey Hand e Andy Priaulx. La categoria GTE AM ha visto la vittoria del team \"Krohn Racing\" con i piloti Tracy Krohn, Niclas J\u00f6nsson e Michele Rugolo. La categoria LMP2 ha visto la vittoria del team \"Level 5 Motorsports\" con i piloti Scott Tucker, Ryan Hunter-Reay e Luis D\u00edaz. La categoria GTC ha visto la vittoria del team \"Black Swan Racing\" con i piloti Tim Pappas, Damien Faulkner e Sebastiaan Bleekemolen.\nRisultati.\nI team che non hanno completato almeno il 70% della distanza di gara del vincitore non sono classificati."}
{"id": "3412088", "revid": "713168", "url": "https://it.wikipedia.org/wiki?curid=3412088", "title": "Ventimiglia del Maro", "text": "I Ventimiglia del Maro sono una ramificazione, molto complessa e tuttora esistente, dei conti di Ventimiglia e della valle del Maro, localit\u00e0, quest'ultima, sita nell'antico comitato di Albenga. Dal 1218, con Enrico I conte di Ventimiglia, i del Maro entrarono nella Compagna del Comune di Albenga e successivamente assunsero la cittadinanza pur della Repubblica di Genova, 'Regina del Tirreno'. Almeno dal 1258 si insediarono nel Regno di Sicilia, con il conte Enrico II fautore del partito di Manfredi di Svevia.\nStoria.\nL'origine.\nIn realt\u00e0, i signori di Garessio e Ormea, cond\u00f2mini e stretti parenti dei Ventimiglia del Maro, sono presenti in Sicilia almeno sin dall'anno 1094, affiancando i Normanni \u2013 di esiguo numero - nel processo cultural-religioso ed economico di latinizzazione dell'Isola. Nel 1095, inoltre, marchesa di Torino e diretta signora feudale dei Conti di Ventimiglia e del Maro diveniva Costanza di Sicilia - figlia del Gran Conte Ruggero I d'Altavilla - moglie di Corrado di Lorena. Ruggero I d'Altavilla, nel 1087, si sposava con Adelaide del Vasto - figlia di Manfredi, fratello di Bonifacio, marchese di Savona - e due sorelle di Adelaide si accasavano con due figli del gran conte, mentre il fratello Enrico sposava Flandina, altra figlia del sovrano siciliano.\nGli stessi del Vasto sembrano imparentati con i conti di Ventimiglia, per il matrimonio, intorno all'anno 1033 di Otto/Teuto - padre di Bonifacio del Vasto e di Manfredi - con Elena di Ventimiglia. Questi molteplici canali politici e dinastici saldavano sin dall'XI secolo i conti di Ventimiglia con l'ambiente normanno. Ovvero, Elena di Ventimiglia, figlia di Corrado II conte di Ventimiglia, sarebbe bisnonna di Ruggero II re di Sicilia e antenata della successiva discendenza regale normanno-sveva.\nGli storici calcolano che dalla Liguria e sud Piemonte, nel Basso Medioevo, si trapiantarono in Sicilia circa duecentomila coloni detti \u00abLombardi\u00bb. Costoro formarono una sorta di \u00e9nclave franco-latina tra le popolazioni orientali del Messinese \u2013 Val Demone a forte impronta greco-bizantina - e la zona occidentale del Palermitano e Val di Mazara, di consistente insediamento berbero-musulmano. L'ampia signoria territoriale dei Ventimiglia del Maro, fra i Nebrodi, le Madonie assorb\u00ec pur i centri urbani, in particolare la \"capitale\" madonita di Polizzi - una popolosa cittadina di 10.000 anime, in buona parte lombarde - e poi gli importanti scali commerciali di Cefal\u00f9 e Termini, sulla costa tirrenica. I Conti di Ventimiglia e del Maro, ereditarono dunque, sviluppandola, la vocazione antropico-culturale latina delle popolazioni liguri che colonizzarono il territorio e la loro signoria.\nI Ventimiglia del Maro, pur avendo spostato il baricentro della loro politica nel Mediterraneo centrale, mantennero nel tardo Duecento importanti interessi economici nella citt\u00e0 di Genova, dove gestivano la gabella di una porta cittadina e prelevavano i redditi di una quota delle 'Compere del Sale', ossia del commercio a pi\u00f9 alto valore capitalistico nel Medioevo. Nondimeno, nel corso del Trecento, dai porti siciliani in loro possesso i Ventimiglia esportavano annualmente circa 22.000 salme di grano \u2013 delle quali 10.000 prodotte nelle loro terre \u2013 pari a circa cinquemila tonnellate. Il commercio era diretto principalmente verso Genova \u2013 che sfruttava particolari secolari privilegi daziari \u2013 e rese l'economia siciliana specializzata e 'bloccata' sulla monocoltura granaria all'interno del sistema produttivo mediterraneo. Nel 1300, il conte Enrico II Ventimiglia - come ambasciatore del re di Sicilia Federico III d'Aragona - stipul\u00f2 con Genova un trattato che prevedeva il pagamento a Genova di mezzo milione di libbre d'oro in dieci anni, un'esenzione decennale dai dazi dei porti siciliani per quarantamila mine di grano, e l'alleanza nella guerra contro Carlo II d'Angi\u00f2, escludendo una pace separata sino alla consegna del castello di Monaco a Genova da parte degli Angioini. Sempre nel Trecento, i conti Ventimiglia del Maro impiantarono un banco in Porto Maurizio, nel comitato di Albenga, sviluppando il commercio a ampio raggio in tutto il Mediterraneo.\nIl ramo siciliano mantenne i possedimenti liguri sino al XV secolo, quando la famiglia baronale, al suo apogeo economico-politico, assunse la leadership della politica aragonese nel Mediterraneo centrale, in particolare con Giovanni I di Ventimiglia, marchese di Geraci, che ottenne i viceregni di Sicilia, Napoli e Atene e i governi del Despotato di Epiro e del Principato di Durazzo. Un ruolo politico-militare non indifferente dello stesso Giovanni fu disimpegnato come condottiero di ventura, operante da Lugano allo Stato della Chiesa, dal Ducato di Milano alla Repubblica di Venezia.\nLa contea di Bussana e la Marca di Albenga alle origini della signoria del Maro.\nNella donazione di Guido Guerra al monastero provenzale di L\u00e9rins, risalente molto probabilmente all'anno 1147, il signore di Ventimiglia nomina \u2013 tra gli altri eredi - il terzogentito Rolando/Robaldo \u201cfuturo conte in Bussana e nei monti di Caravonica\u201d (\"in Lusana/Susana et montibus Carfanbanae\", come si legge nell'orribile trascrizione che sino a oggi ha provocato negli storiografi gravi equivoci e incomprensioni). Il conte Guido Guerra si definisce pure \u201cmarchese di Albenga e Marittima\u201d, come il cugino Anfosso/Alfonso \u201cmarchese di Albenga\u201d - forse figlio dello zio Anfosso gi\u00e0 defunto - nonch\u00e9 \u201cpreside/presidio dell\"'honor\" imperiale nel Piemonte\u201d (il trascrittore inventa l'inesistente titolo di \"marchio Alpium Maritimae\"/marchese delle Alpi Marittime). Albenga, per antica tradizione \u2013 con Sezzadio e Savona - erano tre delle 28 corti \u201cpiemontesi/pedemontane\u201d appartenenti alla mensa imperiale, e questo potrebbe spiegare la diretta relazione dei conti di Ventimiglia con gli \"honores\" imperiali della Marittima, anche per il matrimonio di Guido Guerra con Ferraria, dama molto probabilmente da identificare con l'omonima unica erede dei marchesi di Sezzadio e Albisola.\nNondimeno, che Guido Guerra abbia ricevuto il titolo imperiale di margravio sembra confermato da un diploma autentico di Federico I Barbarossa, che gli storiografi, sino a oggi, non son riusciti a spiegare. L'atto del 23 aprile 1167 consiste nell'investitura ai marchesi Enrico e Ugolino di Ponzone, due aleramici acerrimi nemici dei conti di Ventimiglia, della \u201cMarca del fu Guido marchese... e di tutte le cose che allo stesso marchese furono da noi investite, con ogni diritto, \"honor\" e utilit\u00e0...,ovvero con castelli, borghi, villaggi e luoghi, e con tutte le pertinenze colte e incolte, vie e passaggi, monti e pianure, boschi, prati, pascoli, vigneti, cacce, pesche, placiti, distretti e con le altre utilit\u00e0...\u201d. Negli anni a seguire \u00e8 confermato il possesso di Albisola e Sezzadio da parte dei marchesi di Ponzone; cosa che fa intuire che queste signorie costituissero la cosiddetta 'Marca di Guido'. Ma nessun marchese aleramico porta in quegli anni il nome di Guido, per cui \u00e8 lecito concludere che il privilegio imperiale faccia riferimento a Guido Guerra di Ventimiglia, marito di Ferraria marchesa di Albisola nel Savonese.\nQuesta conclusione, che aprirebbe uno scenario in gran parte ignorato dalla storiografia, \u00e8 confermata da Otto III, conte di Ventimiglia, fratello molto pi\u00f9 giovane del fu Guido, che al 5 settembre 1177 cede l'alta sovranit\u00e0 di Bussana e Dolceacqua a Genova, ricevendone in cambio l'investitura feudale, impegnandosi inoltre a fornire l'ausilio militare alla Repubblica \u201cin tutta la Marittima, da Albenga a Nizza\u201d, citt\u00e0 quest'ultima di cui i Ventimiglia erano consignori per un quarto. Un altro atto che indica il \"ressort\" feudale dei conti \u00e8 l'alleanza con Genova dello stesso Otto, anche a nome dei figli Guglielmo e Enrico I, risalente al 4 marzo 1193, in cui i conti di Ventimiglia si impegnano a fornir oste e cavalcata da \u201cAlbisola a Monaco, a nostre spese per tutta la nostra Terra, ovvero oltre [la nostra Terra] a spese del Comune [di Genova]...\u201d. Un'altra testimonianza, ancor pi\u00f9 cogente, \u00e8 l'accordo tra Genova e i marchesi aleramici del 1140 \u2013 allo scopo di eliminare la signoria dei conti di Ventimigia ormai troppo potente - in cui \u00e8 descritta la medesima situazione del documento di Guido del 1147. I Genovesi si spartiscono con i marchesi le future sperate conquiste \u201cda Arma in gi\u00f9, e ci\u00f2 che \u00e8 pertinente al comitato di Bussana...concediamo ai marchesi la propriet\u00e0 dei conti, in pace e concordia, quello che hanno da Arma fino a Finale e dal giogo al mare, eccetto Bussana come \u00e8 sopra scritto, e della propriet\u00e0 di Anfosso, che \u00e8 da Arma a Finale e dal giogo al mare, concediamo met\u00e0 ai marchesi e met\u00e0 a Giovanni Barca\u201d. Essendo quest'ultimo il genero genovese di Anfosso, conte e marchese di Ventimiglia e Albenga, poich\u00e9 Arma e Finale segnavano i limiti occidentale e orientale dell'intera Marca d'Albenga.\nGli storici intuiscono l'esistenza di un'investitura imperiale ai conti di Ventimiglia, ma senza individuarne l'oggetto:\nNel documento del 1131, infatti, si pone precisa e chiara distinzione tra la contea di Ventimiglia e il feudo imperiale di Anfosso - tra Arma e Finale ossia la Marca di Albenga -. L'investitura sarebbe risalita al nonno di Anfosso, probabilmente a Corrado III conte di Ventimiglia, vissuto all'epoca di Enrico III imperatore (1039-1056), figlio di Agnese di Svevia - cugina dei conti di Ventimiglia? - e di Corrado II il Salico.\nFilippo I e l'insediamento di Enrico II in Sicilia.\nFilippo I all'11 luglio 1228 stipula un'alleanza offensiva e difensiva, a nome dei fratelli e vassalli di Valle Oneglia, con il Comune di Saorgio. Il 2 dicembre 1242 trasforma le imposizione degli abitanti di Poggialto e Aurigo in una tassa forfettaria di 15 lire annue, garantendoli da ogni imposizione dei collettori imperiali, salvo l'obbligo del servizio militare (la tassa surroga albergaria, spulum, amaxerium, agnelaticium, postalicum, montanaticum). Defunti i fratelli, il conte Filippo I divide la signoria con il nipote Raimondo di Otto IV. A Raimondo tocca la quota della castrellania di Maro, e la met\u00e0 di Prel\u00e0/Pietralata, che trasmise ai figli Otto V, Umberto e Manfredi. Nel 1263 Filippo incardina i diritti dotali della moglie Aldisia sui beni di Lucinasco, a seguito della vendita della sua dote, consistente nella signoria di Carr\u00f9.\nFilippo I acquisisce la castellania di Lucinasco, con l'altra met\u00e0 di Prel\u00e0. Intorno al 1255 suo figlio Enrichetto II, insieme ai cugini Otto V, Umberto e Manfredi passa al servizio del re Manfredi di Svevia, nelle lande siciliane. Nel 1258 Enrichetto ottiene la signoria siciliana delle due Petralie, sulle Madonie, gi\u00e0 sede di una contea \u2013 all'inizio del XIII secolo -. Ma soltanto tre anni appresso si ha notizia di Enrichetto con il titolo 'siciliano' di conte d'Ischia \u2013 l'isola partenopea \u2013 come si legge in due istrumenti notarili rogati a Tolentino, nelle Marche, e conservati nella curia vescovile di Albenga.\nNei due rogiti risalenti al 1261, i cugini Otto e Umberto \u2013 anche in rappresentanza del fratello Manfredi - cedono i loro diritti sul castello e distretto di Maro, che il padre Raimondo aveva ipotecato al vescovo di Albenga, per certa somma di denaro. Enrichetto fa fortuna in Sicilia tanto da prestare trecento lire anche al padre Filippo I. Intorno al 1260, Otto V di Ventimiglia \"del Bosco\", figlio di Raimondo cugino di Enrico II, sposa l'ereditiera Giovanna Abate, e si insedia in Trapani, dove dar\u00e0 vita a altro ramo della famiglia - quello dei del Bosco - conti di Alcamo nel XIV secolo, e poi Principi di Cattolica, Duchi di Misilmeri ecc."}
{"id": "3412092", "revid": "1543377", "url": "https://it.wikipedia.org/wiki?curid=3412092", "title": "Williams F107", "text": "Il Williams F107 (inizialmente sviluppato come WR19) \u00e8 un piccolo motore turbofan sviluppato e costruito dalla statunitense Williams International per essere installato su missili da crociera quali l'AGM-86 ALCM ed il BGM-109 Tomahawk cos\u00ec come sul velivolo sperimentale a decollo verticale Williams X-Jet.\nStoria.\nSviluppo.\nNel 1962 Sam Williams costru\u00ec un piccolo turbogetto (il WR2) da appena 311 Newton di spinta. Utilizzando il generatore di gas (il complesso di compressore, camera di combustione e turbina) di quel motore, costru\u00ec e prov\u00f2 al banco nel 1967 la pi\u00f9 piccola turboventola al mondo, la WR19.\nIl 7 aprile del 1969 il pilota sperimentale della Bell, Robert Courter, comp\u00ec il suo primo volo con la Jet Flying Belt, una cintura a reazione spinta da un WR19.\nTecnica.\nIl WR19 era costituito da un fan a due stadi seguito da un compressore assiale di bassa pressione (sempre di due stadi) seguito da uno stadio di compressore centrifugo. La camera di combustione era di tipo anulare, la turbina di alta pressione era a stadio singolo mentre quella di bassa pressione era a due stadi.\nLa serie F107, invece, pur condividendo il generatore di gas del WR19, si caratterizza per il fan a quattro stadi al posto della configurazione 2+2 del WR19.\nIl motore \u00e8 un turboventola con un rapporto di diluizione di 1:1 con due alberi controrotanti e combustore anulare. Si caratterizza per la leggerezza e la compattezza nelle dimensioni, qualit\u00e0 necessarie per l'installazione su missili da crociera. Utilizza carburante JP-10, miscelato ad additivi che ne migliorano le caratteristiche di immagazzinamento per lunghi periodi di tempo in condizioni ambientali aggressive.\nVersioni.\nFonte dei dati "}
{"id": "3412105", "revid": "228587", "url": "https://it.wikipedia.org/wiki?curid=3412105", "title": "Barisone", "text": ""}
{"id": "3412106", "revid": "986213", "url": "https://it.wikipedia.org/wiki?curid=3412106", "title": "Francisco de Borja \u00c1lvarez de Toledo", "text": "Biografia.\nEra il figlio di Antonio \u00c1lvarez de Toledo, e della seconda moglie di quest'ultimo, Maria Antonia Gonzaga. Eredit\u00f2 il marchesato di Villafranca alla morte dello zio, Jos\u00e9 Mar\u00eda \u00c1lvarez de Toledo.\nCarriera.\nIntraprese la carriera militare. Nel 1782 divenne sergente delle guardie reali raggiungendo, nel 1797 il grado di colonnello. Nel 1798 \u00e8 stato nominato Maresciallo e nel 1803 \u00e8 stato gentiluomo da camera del re.\nDurante l'invasione francese, Francisco tenne come titolo principale quello di Marchese di Los V\u00e9lez. \u00c8 stato Comandante Generale e Governatore della regno di Murcia (1809-1814) e vice procuratore in questa regione.\nSuccesse al fratello Giuseppe Maria, che non aveva avuto figli dalla moglie Maria Teresa Cayetana de Silva. \nFu Marchese di Martorell dal 1763 al 1821.\nInvestito del ducato di Bivona il 3 novembre 1796, Francesco Borgia fu l'ultimo duca ad esercitare la signoria feudale sulla cittadina agrigentina.\nDopo l'ascesa al trono di Ferdinando VII, raggiunse il grado di tenente generale (1816) e capitano generale della Murcia (1817).\nMatrimonio.\nA Madrid spos\u00f2, il 29 gennaio 1798, Mar\u00eda Tomasa de Palafox (7 marzo 1780-14 ottobre 1835), figlia di Felipe de Palafox. Ebbero sei figli:\nMorte.\nMor\u00ec nel suo palazzo di Madrid il 12 febbraio 1821."}
{"id": "3412108", "revid": "76963", "url": "https://it.wikipedia.org/wiki?curid=3412108", "title": "Barry Humphries", "text": "Biografia.\nNoto per l'interpretazione di Claire Otoms in \"Ally McBeal\", vive a Cremorne e ha quattro figli: Tessa e Emily dalla seconda moglie; Oscar e Rupert dalla terza moglie. Si spos\u00f2 quattro volte: il primo matrimonio con la ballerina Brenda Wright dur\u00f2 dal 1955 al 1957; il secondo matrimonio con la ballerina Rosalind Tong dur\u00f2 dal 1959 al 1970 e dalla quale ebbe due figli; il terzo matrimonio con la sceneggiatrice e direttrice Diane Millstead dur\u00f2 dal 1979 al 1989 dalla quale ebbe due figli; il quarto matrimonio con l'attrice Lizzie Spender dura tuttora.\nDoppiatori italiani.\nNelle versioni in italiano dei suoi film, Barry Humphries \u00e8 stato doppiato da:\nDa doppiatore \u00e8 sostituito da:"}
{"id": "3412111", "revid": "742538", "url": "https://it.wikipedia.org/wiki?curid=3412111", "title": "Dalle Boccole", "text": "I dalle Boccole furono una famiglia patrizia veneziana.\nStoria.\nNella cronaca attribuita a Pietro Giustinian (XIV secolo) i dalle Boccole compaiono tra le \"Proles nobilium venetorum\", ma non si accenna al luogo di origine, n\u00e9 alle loro caratteristiche distintive. A giudicare dai documenti storici, inoltre, la loro attivit\u00e0 politica era inconsistente prima della serrata del Maggior Consiglio (1297). Sulla base di ci\u00f2, si pu\u00f2 concludere che fossero una casata di nobilt\u00e0 recente, contemporanea o di poco successiva alla serrata.\nLa loro entrata ufficiale nel ceto patrizio non \u00e8 documentata (solo nel 1351 un Nicoletto veniva citato come \"nobilis vir\"), ma appare evidente come la loro affermazione sia dovuta alle grandi ricchezze accumulate e alla generosit\u00e0 con cui le prestavano agli esponenti dell'aristocrazia, con i quali riuscirono a creare una fitta rete di legami, anche di parentela.\nIl primo a distinguersi in campo economico fu Giovanni dalle Boccole il quale, fra l'altro, aveva acquistato un quantitativo di seta del valore di 6.723 lire. Nel suo testamento, don\u00f2 3.000 lire alla fabbrica della chiesa dei Santi Giovanni e Paolo, mentre negli anni venti del Trecento gli amministratori di un altro suo lascito distribuivano grosse somme di denaro da investire in prestiti, destinati perlopi\u00f9 a uomini d'affari del ceto nobiliare. Nel 1369 Francesca, vedova di Marino dalle Boccole e madre dei fratelli Nicoletto, Giovanni e Bastardo, otteneva una dote di 1.000 lire dall'eredit\u00e0 del marito. Nell'estimo del 1379-1380 un Francesco dalle Boccole (un quarto fratello?) risultava centodiciassettesimo nella lista dei veneziani pi\u00f9 ricchi.\nI primi esponenti politici compaiono alla met\u00e0 del Trecento: nel 1350 Giovanni dalle Boccole era nominato podest\u00e0 di Valle in Istria, mentre l'anno successivo un Nicol\u00f2 (che potrebbe essere il gi\u00e0 citato Nicoletto) veniva nominato avvocato alla curia del procurator. La famiglia raggiunse l'apogeo nel 1381, quando Francesco dalle Boccole divenne membro del consiglio ducale.\nIl rapido successo economico e politico raggiunto dai dalle Boccole aliment\u00f2 certamente il risentimento di alcune vecchie famiglie del patriziato e potrebbe essere all'origine dell'increscioso episodio accaduto a Giovanni dalle Boccole (forse il gi\u00e0 citato podest\u00e0 di Valle) nel 1388, quando sua moglie e sua suocera furono oggetto di ingiurie da parte di Marco Loredan e Alvise Venier, quest'ultimo figlio del doge regnante Antonio Venier.\nNonostante tutto, la loro storia recente imped\u00ec ai dalle Boccole di raggiungere le posizioni delle famiglie pi\u00f9 prestigiose e antiche. Ci\u00f2 che per\u00f2 ne decret\u00f2 la fine fu invece la loro scarsa numerosit\u00e0: la casata si estinse il 5 agosto 1483 quando l'ultimo suo membro, Francesco di Antonio, mor\u00ec per i trascorsi di una bastonata inflittagli qualche giorno prima dal falegname Luigi Gofritto."}
{"id": "3412113", "revid": "1543377", "url": "https://it.wikipedia.org/wiki?curid=3412113", "title": "Mario Valabrega", "text": "\u00c8 entrato nella storia della musica leggera come autore di canzoni per molti cantanti degli anni trenta e quaranta come il Trio Lescano, Alberto Rabagliati ed il Quartetto Cetra. La sua canzone pi\u00f9 nota \u00e8 \"C'\u00e8 una casetta piccina\", su musica di Carlo Prato.\nBiografia.\nFiglio di Emilio Valabrega, effettu\u00f2 il servizio militare come bersagliere, e durante questo periodo scrisse insieme al commilitone Pedro Fuentes (ufficiale di completamento del 4\u00ba Reggimento) l'inno \"Piume al vento\"; con Fuentes scrisse anche la canzone \"Il reggimento di pap\u00e0\".\nVisse ed oper\u00f2 a Torino, lavorando all'Eiar come autore di testi per canzoni; occasionalmente esegu\u00ec anche traduzioni.\nFu anche autore di commedie musicali, di cui le pi\u00f9 note sono \"Ecco pap\u00e0\", rappresentata dalla Compagnia Comica Siletti-Valpreda-Alessio Bacot, con Dirce Marella, al \"Teatro Balbo\" di Torino a partire dall'8 settembre 1933 ed \"Ondulazione permanente\", rappresentata dalla Compagnia Dialettale di Nestore Aliberti al \"Teatro Romano\" di Torino a partire dal 18 novembre 1935, entrambe con musiche di Carlo Prato.\nAl 1941 risale il suo pi\u00f9 grande successo, \"C'\u00e8 una casetta piccina (sposi)\", con musica di Carlo Prato, incisa da Alberto Rabagliati.\nNel 1942 collabora con il Quartetto Cetra, che si trova per qualche tempo nel capoluogo piemontese.\nMor\u00ec prematuramente nel 1950, un anno dopo la scomparsa del suo collega di lavoro Carlo Prato."}
{"id": "3412121", "revid": "547034", "url": "https://it.wikipedia.org/wiki?curid=3412121", "title": "Help Is on the Way", "text": "Help Is on the Way \u00e8 un singolo del gruppo musicale statunitense Rise Against, il primo estratto dal loro sesto album in studio \"Endgame\", pubblicato il 25 gennaio 2011.\nLa canzone \u00e8 presente nella colonna sonora del videogioco del 2013 \"Watch Dogs\".\nVideo musicale.\nIl video musicale del brano \u00e8 stato messo in anteprima sul sito della band il 22 marzo 2011. Il video si concentra sugli effetti che provoca l'Uragano Katrina su una famiglia. Nel video sono presenti scene reali dell'uragano, in pi\u00f9, per la prima volta, nel video non compaiono mai i componenti della band, proprio per concentrare il video sul tema catastrofico."}
{"id": "3412122", "revid": "1149807", "url": "https://it.wikipedia.org/wiki?curid=3412122", "title": "Dungeons", "text": "Dungeons \u00e8 un videogioco strategico di simulazione sviluppato dalla Realmforge Studios, pubblicato da Kalypso Media, e messo in commercio il 27 gennaio 2011 in Germania e il 10 febbraio 2011 in Nord America.\nHa avuto due seguiti, \"Dungeons 2\" e \"Dungeons 3\", pubblicati rispettivamente nel 2015 e nel 2017.\nTrama.\nAl disotto del mondo di superficie si estende l'Inframondo, un sistema di luoghi sotterranei e segrete. Un giorno, il consigliere del pi\u00f9 potente Signore del Male (\"Dungeonlord\" nell'originale) si reca dal padrone con la cattiva notizia che la sua fidanzata Calypso intende usurpare il trono. Inizialmente il consigliere non viene creduto, ma poco dopo Calypso apre tutte le entrate della segreta, consentendo a numerosi eroi di sciamare all'interno e costringendo il Signore del Male a una precipitosa fuga. In seguito egli dovr\u00e0 affrontare una serie di missioni per ricostruire da zero il proprio potere, prendendo il controllo dei tre livelli dell'Inframondo, progressivamente pi\u00f9 pericolosi e difficili: le catacombe, i templi sotterranei e l'inferno. Nella sua scalata il Signore del Male viene ostacolato anche da altri Signori delle segrete, come il Re Zombi, a cui inizialmente deve obbedienza e per il quale svolge le prime missioni, ma che in seguito diventa un avversario da spodestare. L'obiettivo finale \u00e8 la vendetta per il tradimento di Calypso e la riconquista del Trono di Cristallo quale supremo Signore del Male.\nModalit\u00e0 di gioco.\nIn \"Dungeons\" il giocatore veste i panni di un Signore del Male ed \u00e8 chiamato a progettare, espandere e gestire la sua segreta. A differenza di \"Dungeon Keeper\", che secondo la critica rappresenta il modello seguito da \"Dungeons\", in quest'ultimo l'attenzione \u00e8 incentrata sugli eroi che entrano nella segreta e non sui mostri. Infatti gli eroi non sono soltanto dei nemici da cui difendersi, ma anche e soprattutto una fonte di \"energia dello spirito\", una risorsa-chiave del gioco. Quando un eroe soddisfa il proprio desiderio di avventura, sviluppa una correlativa quantit\u00e0 di energia dello spirito. Una volta che l'eroe viene sconfitto e trascinato in prigione, la sua energia dello spirito viene estratta. Esistono diverse necessit\u00e0 degli eroi, ad esempio ricchezza, equipaggiamento, conoscenza, combattimento contro i mostri o aiuto agli altri eroi. Per assicurarsi che gli eroi siano soddisfatti il Signore del Male dovr\u00e0 quindi predisporre tesori, armerie, biblioteche, pentagrammi in grado di evocare mostri e altri marchingegni. A differenza di \"Dungeon Keeper\", il giocatore dispone anche di un avatar sullo schermo, che pu\u00f2 muoversi nella segreta per sconfiggere gli eroi e teletrasportare i loro corpi nelle prigioni affinch\u00e9 l'energia dello spirito venga estratta. Inoltre nella modalit\u00e0 campagna l'avatar del Signore del Male permette al giocatore di spostarsi sulla mappa per compiere varie missioni individuali, simili a quelle di un gioco di ruolo. Se l'avatar viene sconfitto, si rigenerer\u00e0 a spese dei punti salute del cuore della segreta. \nAccoglienza.\nNel complesso il gioco ha ricevuto dalla critica una valutazione modesta, con 65 punti su 100 secondo Metacritic. GameSpot lo stronca per la sua \"modalit\u00e0 di gioco alienante, ripetitiva\", PC Gamer invece lo considera \"una divertente variazione sul tema\" di \"Dungeon Keeper\", di cui rievoca bene lo spirito portando al tempo stesso idee nuove."}
{"id": "3412124", "revid": "76963", "url": "https://it.wikipedia.org/wiki?curid=3412124", "title": "Bill Hunter (attore)", "text": "\u00c8 apparso in pi\u00f9 di sessanta film ed ha vinto due Australian Film Institute Awards.\n\u00c8 stato sposato con l'attrice Rhoda Roberts dal 1993 al 1999\n\u00c8 morto il 21 maggio 2011 per un cancro al fegato."}
{"id": "3412160", "revid": "149727", "url": "https://it.wikipedia.org/wiki?curid=3412160", "title": "Dalkey railway station", "text": ""}
{"id": "3412200", "revid": "599013", "url": "https://it.wikipedia.org/wiki?curid=3412200", "title": "Shea Neary", "text": "Carriera.\nShea Neary nacque a Liverpool nel quartiere di Kensington da genitori irlandesi.\nSoprannominato \"The Shamrock Express\", inizi\u00f2 a praticare pugilato all'et\u00e0 di 15 anni quando alcuni suoi amici lo invitarono all'Imperial, palestra sotto la guida di Tony Silvano. Inizi\u00f2 cos\u00ec la sua carriera dilettantistica, durante la quale partecip\u00f2 a 21 incontri, registrando solamente 3 sconfitte.\nIl suo primo incontro da professionista avvenne all'et\u00e0 di 24 anni contro il debuttante Simon Ford, all'Everton Park Sports Centre di Liverpool, dove vinse al primo round. Dopo questa vittoria ne avrebbe collezionate altre 15 di fila, di cui 11 per KO. Con questo record, verso la fine del 1996, sfid\u00f2 Darryl Tyson per il titolo WBU di pesi welter leggeri, allora vuoto. Fu in quell'occasione che si afferm\u00f2 campione, vincendo per punti in un incontro lungo 12 riprese, svoltosi nella stessa arena dove aveva disputato il suo primo incontro da professionista.\nDifese il titolo prima contro Jeremiah Malinga, nel 1997, mettendolo al tappeto al terzo round, poi contro Andy Holligan, nel 1998, in un avvincente incontro durato 17 minuti e conclusosi al sesto round per KO tecnico in favore di Neary. L'incontro si svolse in un'arena costruita apposta per l'occasione sullo Stanley Park di Liverpool, in grado di ospitare 5500 spettatori. Fu in quest'occasione che Neary pronunci\u00f2 la celebre frase: \u00abI'm a nobody. I'm nothing. Yet five and a half thousand people turned up to watch me\u00bb (Non sono nessuno. Non sono niente. Eppure cinquemilacinquecento persone sono venute a guardarmi). Neary difese il titolo per altri due anni, battendo Naas Scheepers, Juan Villareal e Mike Griffiths, prima di affrontare, nel 2000, il suo incontro pi\u00f9 arduo, quello contro Micky Ward, chiamato \"Irish\".\nNeary inizi\u00f2 bene, ma fu presto sottomesso dalla potenza dei colpi di Ward e sconfitto all'ottavo round per KO tecnico (l'unico KO della sua carriera), perdendo cos\u00ec il titolo di campione WBU di pesi welter leggeri che aveva difeso per quattro anni. L'incontro \u00e8 stato reso celebre nel 2010 dal film \"The Fighter\", nel quale Neary \u00e8 interpretato da Anthony Molinari.\nNeary torn\u00f2 quattro mesi pi\u00f9 tardi vincendo contro Alan Bosworth, ma si ritir\u00f2 definitivamente dopo aver perso contro Eamonn Magee a causa di una discutibile assegnazione di punti, in un incontro valido per il titolo Commonwealth di pesi welter leggeri."}
{"id": "3412201", "revid": "122198249", "url": "https://it.wikipedia.org/wiki?curid=3412201", "title": "Clubul Sportiv al Armatei Steaua Bucure\u0219ti", "text": "Il Clubul Sportiv al Armatei Steaua Bucure\u0219ti \u00e8 una societ\u00e0 polisportiva con sede a Bucarest gestita dal Ministero della difesa rumeno.\nStoria.\nLa societ\u00e0 \u00e8 stata fondata il 7 giugno 1947 col nome \"Asocia\u0163ia Sportiv\u0103 a Armatei Bucure\u0219ti\" (Associazione sportiva dell'esercito Bucarest).\nIl decreto che ne sanc\u00ec la nascita fu firmato dal generale Mihail Lasc\u0103r e furono create sette discipline: calcio, tiro a segno, atletica leggera, tennis, scherma, pallavolo e boxe. Il primo presidente fu il generale Oreste Alexandrescu (gi\u00e0 presidente della Federazione calcistica della Romania) e in quell'anno arriv\u00f2 il primo titolo nazionale grazie al tennista Gheorghe Viziru\nA seguito del passaggio dalla monarchia alla repubblica e con la salita al potere del Partito Comunista Rumeno la polisportiva cambi\u00f2 nome il 5 giugno 1948 in \"Clubul Sportiv Central al Armatei\" (Club sportivo centrale dell'esercito) e il simbolo divenne una stella rossa in un disco blu. Nel marzo del 1950 il CSCA divenne CCA (\"Casa Central\u0103 a Armatei\", casa centrale dell'esercito) e infine nel 1961 l'attuale \"Clubul Sportiv al Armatei Steaua\".\nIl 9 aprile 1974 venne inaugurato il centro sportivo \"Complexul Sportiv Steaua\" consistente nello stadio di calcio, altri 6 campi da gioco e residenze per gli atleti.\nNel corso degli anni vennero introdotte sezioni di altri sport. Le pi\u00f9 vincenti in campo europeo sono quelle della pallamano (due volte campione europeo) e del calcio (una volta vincitore della coppa dei campioni)\nSezioni.\nCalcio.\nFondata contemporaneamente alla polisportiva, la sezione calcistica vanta 25 titoli nazionali (di cui 6 consecutivi negli anni 1980) e la Coppa dei Campioni 1985-1986, che ne fanno il club rumeno pi\u00f9 titolato. \nNel 1998 la sezione \u00e8 stata separata dalla polisportiva e costituita nel club autonomo denominato Fotbal Club Steaua Bucure\u0219ti, sotto l'egida dell'imprenditore e faccendiere Gigi Becali. Tale transazione \u00e8 stata tuttavia successivamente contestata dall'esercito, che tra il 2014 e il 2017 ha ottenuto (previo ricorso all'Alta corte di cassazione e giustizia) la sua invalidazione: il club autonomo ha cos\u00ec perso il diritto di utilizzare il nome Steaua (dovendo pertanto mutarlo in \"Fotbal Club FCSB\"), i marchi e i trofei storici (che sono stati riavocati alla polisportiva militare). Il CSA Steaua ha cos\u00ec ricostituito la propria sezione calcistica, iscrivendola a una divisione minore rumena; n\u00e9 l'UEFA n\u00e9 la FRF riconoscono tuttavia questa sezione rifondata come continuatrice della tradizione della Steaua, ritenendo che essa resti in capo al FCSB di Becali.\nPallamano.\nFondato nel 1947, il club CSA Steaua Bucure\u0219ti vinse la coppa dei campioni nel 1967-68 e nel 1976-77 e la challenge cup nel 2005-06. \u00c8 il club di pallamano nazionale pi\u00f9 titolato con 28 campionati vinti.\nHockey su ghiaccio.\nLa sezione di hockey su ghiaccio fu fondata nel 1951. Il CSA Steaua Rangers ha una gestione autonoma dal 2004 pur appartenendo ancora alla polisportiva. \u00c8 il club di hockey pi\u00f9 vincente di Romania, nel suo palmar\u00e8s figurano 39 scudetti (oltre a 4 scudetti juniores)\nRugby.\nFondato nel 1948, ha vinto 24 scudetti. Non partecipa alle competizioni europee per inferiorit\u00e0 tecnica nei confronti dei club delle nazioni partecipanti al Sei nazioni, tuttavia il club \u00e8 il principale fornitore di atleti per la nazionale rumena e diversi giocatori prendono parte alla European Challenge nella squadra del Bucure\u0219ti Rugby.\nPallacanestro.\nLa squadra di pallacanestro inizi\u00f2 la propria attivit\u00e0 nel 1952, vincendo 21 scudetti. Dopo la rivoluzione del 1989 fu il primo club di basket ad essere privatizzato ma fall\u00ec dopo pochi anni e la polisportiva mantenne il settore giovanile col nome \"Clubul Sportiv \u0218colar Steaua Bucure\u0219ti\". La prima squadra venne ricreata comprando il titolo sportivo del Baschet Club T\u00e2rgovi\u015fte\nPallavolo.\nLa squadra di pallavolo, fondata nel 1947, ha vinto 16 scudetti. Nella sua storia ha disputato due finali della Coppa dei Campioni nel 1968-69 e nel 1978-79 e tre finali di Coppa delle Coppe. Infatti in questa disciplina il team dominante \u00e8 il CS Dinamo Bucarest.\nPallanuoto.\nIl CSA Steaua Stirom Bucure\u0219ti \u00e8 una delle 4 societ\u00e0 rumene di pallanuoto professionistiche.\nAltri sport.\nGli atleti della polisportiva partecipano alle competizioni nazionali e internazionali di nuoto, ginnastica, scherma, pugilato, canottaggio, tennis, ciclismo, judo e atletica leggera."}
{"id": "3412220", "revid": "339392", "url": "https://it.wikipedia.org/wiki?curid=3412220", "title": "Teleradio Padre Pio", "text": ""}
{"id": "3412223", "revid": "767487", "url": "https://it.wikipedia.org/wiki?curid=3412223", "title": "Roberto Montorsi", "text": "Carriera.\nDopo aver dati i primi calci al pallone nella Juvenilia e nella Fulgor, formazioni minori della sua zona d'origine, approd\u00f2 alle giovanili del dove comp\u00ec tutta la trafila sino a esordire in Serie B, il 28 dicembre 1969, agli ordini del suo mentore Gustavo Giagnoni, trovando subito il gol dell'1-0 che decise la sfida interna contro il .\nLasci\u00f2 i virgiliani nel 1970, da promettente diciannovenne, per accasarsi alla dove and\u00f2 a ricoprire, nelle gerarchie della squadra, il ruolo di riserva di Helmut Haller.\nRimarr\u00e0 tuttavia una meteora della storia bianconera, patendo eccessivamente la lontananza dal suo maestro Giagnoni e ritrovandosi spaesato dall'impatto con una diversa e pi\u00f9 grande realt\u00e0: gioc\u00f2 un'unica partita di campionato l'11 aprile 1971, un pareggio 1-1 contro il , disputando nell'unica stagione trascorsa a Torino anche una sfida in Coppa Italia contro il terminata sul 2-2, il 6 novembre 1970, e due match internazionali di Coppa delle Fiere, senza mai trovare la rete.\nDopo un solo anno in Piemonte torn\u00f2 quindi a Mantova ma, senza pi\u00f9 Giagnoni nel frattempo migrato al , non riusc\u00ec a ripetere quanto di buono fatto in passato con i biancobandati finendo per collezionare sei sole presenze in campo.\nNella prima parte degli anni 1970 seguirono quindi le esperienze al , al (l'unica destinazione dove riusc\u00ec a giocare con continuit\u00e0) e al , tutte conclusesi negativamente. A met\u00e0 del decennio diede quindi il prematuro addio al calcio giocato, appena ventiquattrenne."}
{"id": "3412226", "revid": "1543377", "url": "https://it.wikipedia.org/wiki?curid=3412226", "title": "Robert Parsons", "text": "Biografia.\nAnche se si conosce poco sulla vita di Robert Parsons, e probabile che da giovane sia stato un cantore, poich\u00e9 fino al 1561 fu assistente di Richard Bower, direttore del coro di voci bianche della Cappella reale.\nParsons venne nominato \"gentleman\" della cappella reale il 17 ottobre 1563. Le sue opere sono costituite da un gruppo di composizioni vocali di musica sacra e profana, compresa un'Ave Maria, oltre ad alcuni pezzi di musica strumentale. Si crede sia morto nel gennaio del 1571 o del 1572 quando cadde nel fiume Trent in piena ed anneg\u00f2. Potrebbe essere stato un insegnante, o almeno potrebbe aver avuto una qualche influenza su William Byrd alla cattedrale di Lincoln. Byrd gli successe come Gentiluomo della Cappella reale."}
{"id": "3412227", "revid": "105826", "url": "https://it.wikipedia.org/wiki?curid=3412227", "title": "Agnusdei", "text": ""}
{"id": "3412228", "revid": "118110073", "url": "https://it.wikipedia.org/wiki?curid=3412228", "title": "Agnusdio", "text": "Gli Agnusdio (talvolta anche Agnusdei) furono una famiglia patrizia veneziana, annoverata fra le cosiddette \"Case Nuove\".\nStoria.\nLa tradizione vuole che gli Agnusdio fossero originari di Altino, successivamente giunti in laguna in et\u00e0 medievale.\nSecondo la leggenda, furono i fondatori della chiesa dei Santi Biagio e Cataldo alla Giudecca (dove oggi sorge il Molino Stucky). Alcune cronache antiche, confermate peraltro da pi\u00f9 recenti studi, affermano che questo casato si estinse prima della serrata del Maggior Consiglio; altre fonti, invece, suggeriscono che si fosse esaurito soltanto un ramo della famiglia, e che l'ultimo esponente di questa casa, aggregata al corpo patrizio nel 1297, fu un Chiario Agnusdio, residente in campo San Basso e morto nella seconda met\u00e0 del secolo XIV, che \u00abfu nel numero di quelli Notabili, che fecero fazione nell'estimo l'anno 1379\u00bb."}
{"id": "3412236", "revid": "125476157", "url": "https://it.wikipedia.org/wiki?curid=3412236", "title": "Gaslighting", "text": "Il gaslighting, o manipolazione psicologica maligna in italiano, \u00e8 una forma di manipolazione psicologica violenta e subdola nella quale vengono presentate alla vittima false informazioni con l'intento di farla dubitare della sua stessa memoria e percezione. Pu\u00f2 anche essere semplicemente il negare da parte di chi ha commesso qualcosa che gli episodi siano mai accaduti, o potrebbe essere la messa in scena di eventi bizzarri con l'intento di disorientare la vittima. \"Gaslighting\" \u00e8 una parola di origine colloquiale e la sua etimologia \u00e8 spiegata di seguito, ma il termine \u00e8 stato anche usato nella letteratura clinica.\nEtimologia.\nIl termine deriva dall'opera teatrale del 1938 \"Gaslight\" (inizialmente nota come \"Angel Street\" negli Stati Uniti) del drammaturgo britannico Patrick Hamilton, e dagli adattamenti cinematografici del 1940 e 1944 (quest'ultimo conosciuto in Italia come \"Angoscia\"). Nella storia, un marito cerca di portare la moglie alla pazzia manipolando piccoli elementi dell'ambiente, per esempio affievolendo le luci delle lampade a gas. La moglie nota questi cambiamenti, ma il marito insiste nell'affermare che sia lei a ricordare male o inventarsi le cose. Questo porta la moglie a dubitare sempre di pi\u00f9 delle sue sensazioni e diventare sempre pi\u00f9 emotivamente instabile.\nTest per autodiagnosi.\nSecondo Ramani Durvasula, quando si sente la necessit\u00e0 di registrare o mettere per iscritto le conversazioni che si hanno con una determinata persona, per essere sicuri di non essersi inventati tutto, \u00e8 un campanello d'allarme importante del fatto che si \u00e8 molto probabilmente vittime di \"gaslighting\".\nAlcune frasi tipiche del \"gaslighting\" sono:\n\"Gaslighting\" e introiezione.\nIn un influente articolo intitolato \"Some Clinical Consequences of Introjection: Gaslighting\" (\"Alcune conseguenze cliniche dell'introiezione: Gaslighting\"), gli autori argomentano come il \"gaslighting\" coinvolga la proiezione e l'introiezione dei conflitti psichici del perpetratore sulla sua vittima: \"questa imposizione \u00e8 basata su un tipo molto particolare di transfert... di conflitti mentali dolorosi e potenzialmente dolorosi\".\nGli autori esplorano una variet\u00e0 di ragioni che spiegano perch\u00e9 la vittima pu\u00f2 avere \"una tendenza a incorporare e assimilare quello che gli altri esternalizzano e proiettano su di loro\", e concludono che il \"gaslighting\" pu\u00f2 essere \"una configurazione molto complessa e altamente strutturata che coinvolge contributi da molti elementi dell'apparato psichico\"."}
{"id": "3412239", "revid": "1318658", "url": "https://it.wikipedia.org/wiki?curid=3412239", "title": "Sydney Opera House Grand Organ", "text": "Il grande organo a canne del Teatro dell'opera di Sydney (in inglese: \"Sydney Opera House Grand Organ\") \u00e8 un organo a canne tra i pi\u00f9 grandi mai stati costruiti. \u00c8 stato realizzato dall'organaro australiano Ronald William Sharp ed \u00e8 situato nella Concert Hall della Sydney Opera House sin dal 1979.\nCostruzione.\nIl contratto per la costruzione dell'organo \u00e8 stato stipulato nel 1969, mentre l'Opera era ancora in costruzione, e venne ultimato solo nel 1979, sei anni dopo la fine dei lavori al teatro.\nL'organo \u00e8 costato 1,2 milioni di dollari, sforando ampiamente il preventivo originale di $400000.\n\u00c8 stato consegnato all'Opera House il 30 maggio 1979 e fu suonato per la prima volta in pubblico il 17 giugno dello stesso anno; fu inaugurato con il celebre brano di Johann Sebastian Bach \u201cToccata e Fuga in Re minore\u201d.\nNel 2001 l'organo \u00e8 stato interessato da una revisione generale, in cui \u00e8 stata aggiornata la trasmissione elettrica.\nDescrizione.\nL'organo della Sydney Opera House, ispirato alle caratteristiche foniche degli organi tedeschi, ha un totale di 10.154 canne divise fra i 131 registri delle cinque tastiere (\"R\u00fcckpositiv\", \"Hauptwerk\", \"Oberwerk\", \"Brustwerk\", \"Kronwerk\"), ognuna di 61 note, e la pedaliera, di 32 note. L'organo ha un sistema di trasmissione misto: meccanico per le tastiere e la pedaliera, elettrico per i registri, le unioni, gli accoppiamenti e le combinazioni. La consolle si trova al centro della facciata dell'organo, sopra un palco rialzato. Intorno ad essa, vi sono varie canne; quelle pi\u00f9 alte appartengono al registro di \"Prinzipal 32\"' del Pedale."}
{"id": "3412246", "revid": "599013", "url": "https://it.wikipedia.org/wiki?curid=3412246", "title": "Angelo Ferrara", "text": "Carriera.\nFece il suo esordio con la Juventus contro l' il 20 aprile 1924 in un pareggio per 2-2, mentre la sua ultima partita fu contro il Derthona il 12 luglio 1925 in una vittoria per 2-1. Nelle sue due stagioni \"bianconere\" collezion\u00f2 3 presenze senza segnare."}
{"id": "3412248", "revid": "591237", "url": "https://it.wikipedia.org/wiki?curid=3412248", "title": "Rogo di libri", "text": "Il rogo di libri (anche biblioclastia, o bibliolitia) \u00e8 la pratica, spesso promossa da autorit\u00e0 politiche o religiose, in cui si distruggono libri o altro materiale scritto. Questa condotta \u00e8 legata al fanatismo ideologico e di solito accompagna molti conflitti bellici. La pratica \u00e8 generalmente pubblica, e accompagnata da forme cerimoniali, ed \u00e8 motivata da obiezioni, contingenze e convenienze morali, politiche o religiose nei confronti del materiale pubblicato.\nIn epoca contemporanea sono divenute vittima di questa pratica altre forme di conservazione e diffusione dell'informazione, come registrazioni, dischi in vinile, CD, DVD, videocassette.\nVisione d'insieme.\nMolti considerano la pratica del rogo dei libri come offensiva per diverse ragioni: per alcuni, \u00e8 una formula di censura che i leader politici e religiosi applicano contro chi si oppone alle loro idee.\nPer altre persone, il rogo pubblico di libri produce una pubblicit\u00e0 gratuita il cui effetto \u00e8 attrarre attenzione sui libri che in altra maniera forse non avrebbero raggiunto una notoriet\u00e0 ampia. Per questo alcune autorit\u00e0 preferiscono la distruzione privata dei libri.\nL'attuale tendenza nel settore delle comunicazioni e archivi digitali ha portato che cataloghi di lavori scritti siano memorizzati e conservati in mezzi digitali. Quando questi lavori vengono soppressi con fini epurativi si pu\u00f2 pensare in una forma di rogo digitale. Attualmente l'espressione \"libri al rogo\" si associa alla censura di massa di una pubblicazione, effettuata davanti all'impossibilit\u00e0 di un'eliminazione sistematica di informazioni nell'era digitale.\nDate importanti nella storia del rogo di libri.\nIl rogo di libri e la distruzione di biblioteche furono pratiche piuttosto comuni nel passato, causati spesso da guerra, censura o pi\u00f9 semplicemente dalla necessit\u00e0 di cancellare informazioni o idee pericolose per il contesto storico in cui furono attuati. Questi sono alcuni degli eventi documentati:"}
{"id": "3412254", "revid": "1442080", "url": "https://it.wikipedia.org/wiki?curid=3412254", "title": "New Orleans WCT 1974 - Singolare", "text": "Il singolare del torneo di tennis New Orleans WCT 1974, facente parte della categoria World Championship Tennis, ha avuto come vincitore John Newcombe che ha battuto in finale Jeff Borowiak 6-4, 6-2."}
{"id": "3412259", "revid": "123877157", "url": "https://it.wikipedia.org/wiki?curid=3412259", "title": "Besso (Lugano)", "text": "Besso \u00e8 un quartiere di 5 132 abitanti del comune svizzero di Lugano, nel Canton Ticino (distretto di Lugano).\nGeografia fisica.\nBesso \u00e8 situato in alto sul colle sovrastante la stazione di Lugano della ferrovia del Gottardo.\nStoria.\nIl nome Besso potrebbe derivare dall'aggettivo \"basso\", a indicare una zona che anche se si trova in alto rispetto al borgo, \u00e8 in basso rispetto alle localit\u00e0 collinari di Montarina, Moncucco, Soldino e Coremmo.\nUn'altra ipotesi sull'origine del nome vuole che gli abitanti lo abbiano dedicato all'omonimo San Besso martire (III secolo \u2013 IV secolo). Soldato della legione Tebea. Ebbe fama di grande taumaturgo, autore di innumerevoli miracoli, protettore dei soldati contro i pericoli della guerra.\nLa crescita di Besso come zona residenziale risale alla fine dell'Ottocento ed \u00e8 legata all'apertura della Ferrovia del San Gottardo (1882) e alla costruzione della stazione di Lugano, sulla spianata della collina di San Lorenzo.\nInizialmente, lo sviluppo del quartiere avviene tramite insediamenti residenziali e alberghieri lungo Via Basilea (gi\u00e0 Via Circonvallazione, 1891), tracciata nel 1893 per collegare Besso con la stazione e il centro citt\u00e0.\nNel 1900 viene realizzata la Clinica di Moncucco e nel 1909 la scuola elementare, mentre l'asilo comunale viene aperto nel 1926.\nNel 1926 si inaugura il tunnel di Besso e viene aperto un sottopassaggio pedonale.\nPer dare un centro ordinato al quartiere, nel 1943 viene realizzato il Piazzale di Besso, collegato con il passaggio pedonale e con il tunnel stradale.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "3412260", "revid": "1442080", "url": "https://it.wikipedia.org/wiki?curid=3412260", "title": "Monte Carlo Open 1974 - Singolare", "text": "Il singolare del torneo di tennis Monte Carlo Open 1974, facente parte della categoria World Championship Tennis, ha avuto come vincitore Andrew Pattison che ha battuto in finale Ilie N\u0103stase 5-7, 6-3, 6-4."}
{"id": "3412262", "revid": "33689", "url": "https://it.wikipedia.org/wiki?curid=3412262", "title": "Action-adventure", "text": ""}
{"id": "3412264", "revid": "599013", "url": "https://it.wikipedia.org/wiki?curid=3412264", "title": "Romolo Boglietti", "text": "Era noto come Boglietti II per distinguerlo dai fratelli Ernesto o Boglietti I ed Ottavio o Boglietti III.\n\u00c8 scomparso nel 1955 all'et\u00e0 di 60 anni.\nCarriera.\nInizi\u00f2 la carriera agonistica nella Juventus, con cui fece il suo esordio contro la Libertas il 12 ottobre 1913 in una vittoria per 3-1, mentre la sua ultima partita in \"bianconero\" fu contro il Genoa il 21 marzo 1915 in una sconfitta per 5-2. Nelle sue due stagioni \"bianconere\" collezion\u00f2 24 presenze e 3 reti.\nDurante la Grande Guerra si trasfer\u00ec al Genoa, con cui disput\u00f2 la Coppa Federale 1915-1916, chiusa al quarto posto delle finali nazionali, e la Coppa Liguria 1917, vinta dai \"rossoblu\".\nNel 1919 passa al che lascia dopo una sola stagione per giocare con l'US Torinese.\nNell'US Torinese militer\u00e0 sino al 1923, eccetto un breve ingaggio tra il gennaio del 1922 e la seguente sessione di mercato al Savona"}
{"id": "3412265", "revid": "1543377", "url": "https://it.wikipedia.org/wiki?curid=3412265", "title": "Fellagha", "text": "Il termine Fellagha (che letteralmente significa \"bandito\" in arabo) si riferisce a gruppi di militanti armati collegati con i movimenti anti-colonialisti del Nordafrica francese. Nella maggior parte dei casi viene utilizzato per definire i nazionalisti algerini che, attraverso la lotta armata, scacciarono i francesi da quella che ai tempi era una loro colonia. Durante la Guerra d'Algeria i \"Fellagha\" combatterono agli ordini del Front de Lib\u00e9ration Nationale.\nFonti.\nRevolt of the Fellagha , \"Time magazine\", 26 dicembre 1955"}
{"id": "3412273", "revid": "599013", "url": "https://it.wikipedia.org/wiki?curid=3412273", "title": "Ernesto Boglietti", "text": "Era noto come Boglietti I per distinguerlo dai fratelli Romolo o Boglietti II ed Ottavio o Boglietti III.\nCarriera.\nInizia la carriera nella Juventus dove esord\u00ec nella partita contro la Libertas il 12 ottobre 1913 in una vittoria per 3-1, mentre la sua ultima partita fu contro il Genoa il 21 marzo 1915 in una sconfitta per 5-2. Nelle sue due stagioni \"bianconere\" collezion\u00f2 35 presenze e 22 reti.\nDopo la Grande Guerra \u00e8 tra le file del , dove gioca con i due fratelli, esordendo in maglia \"granata\" il 12 ottobre 1919 nella vittoria dei suoi per 9-2 contro la . Con i torinisti raggiunge il quarto posto del girone C della Semifinali nazionali della Prima Categoria 1919-1920.\nSuccessivamente milita nell'US Torinese, Savona e nuovamente nell'US Torinese.\nTornato in Argentina a fine carriera, mor\u00ec verso la fine degli anni cinquanta."}
{"id": "3412275", "revid": "1442080", "url": "https://it.wikipedia.org/wiki?curid=3412275", "title": "WCT Orlando Classic 1974 - Singolare", "text": "Il singolare del torneo di tennis WCT Orlando Classic 1974, facente parte della categoria World Championship Tennis, ha avuto come vincitore John Newcombe che ha battuto in finale Jaime Fillol 6-2, 3-6, 6-3."}
{"id": "3412283", "revid": "114993231", "url": "https://it.wikipedia.org/wiki?curid=3412283", "title": "Imposta sul reddito delle persone giuridiche", "text": "L'imposta sul reddito delle persone giuridiche (IRPEG) era una imposta italiana di tipo proporzionale disciplinata dal testo unico delle imposte sui redditi (Decreto del presidente della Repubblica 22/12/1986 n. 917).\nDal 1\u00ba gennaio 2004 l'Irpeg \u00e8 stata sostituita dall'IRES, al fine di disciplinare il regime fiscale dei capitali e delle imprese seguendo il modello prevalente nei Paesi membri dell'Unione europea.\nIl citato testo unico del 1986 \u00e8 stato pertanto profondamente modificato a seguito dell'emanazione del decreto legislativo 12 dicembre 2003, n. 344 \"Riforma dell'imposizione sul reddito delle societ\u00e0, a norma dell'articolo 4 della legge 7 aprile 2003, n. 80\"."}
{"id": "3412284", "revid": "525454", "url": "https://it.wikipedia.org/wiki?curid=3412284", "title": "Lorenzo Ratti", "text": "Note biografiche.\nLe notizie su Lorenzo Ratti riguardano principalmente la sua attivit\u00e0 lavorativa: studi\u00f2 con lo zio, il compositore Vincenzo Ugolini e dal 1599 al 1601 fu putto cantore presso la Cappella Giulia di Roma. Dal 1\u00ba maggio 1614 al giugno 1616 lavor\u00f2 come organista della cattedrale di Perugia; dal 1616 sino almeno al 1617 fu maestro di cappella del Seminario Romano. Fra il 17 giugno 1619 e luglio 1620 svolse il medesimo incarico presso il Collegio Germanico e dal 1\u00ba agosto 1620 al febbraio 1623 anche a S. Luigi dei Francesi. Torn\u00f2 al Collegio Germanico di nuovo come maestro, probabilmente dalla fine di marzo 1623 sino a circa il 1\u00ba dicembre 1629. Fu maestro della musica per l'Oratorio del SS. Crocifisso durante i cinque venerd\u00ec di quaresima del 1629. Il 15 dicembre dello stesso anno successe ad Antonio Cifra come maestro di cappella della Santa Casa di Loreto, ma, a causa di una malattia, fu costretto a lasciare l'incarico il 30 luglio 1630. Fu ordinato sacerdote poco pi\u00f9 di un mese prima della morte.\nLe \"Sacrae modulationes\" sono ritenute la sua opera pi\u00f9 importante: si tratta di composizioni policorali sui testi dell'offertorio e del graduale, insieme a mottetti per l'Elevazione di tutte le domeniche liturguche dell'anno; sei degli offertori sono sostituiti da brevi dialoghi in latino su testo evangelico, con funzione di servizio liturgico."}
{"id": "3412285", "revid": "767487", "url": "https://it.wikipedia.org/wiki?curid=3412285", "title": "Japan Open Tennis Championships 1974 - Singolare", "text": "Il singolare del torneo di tennis Japan Open Tennis Championships 1974, facente parte della categoria Grand Prix, ha avuto come vincitore John Newcombe che ha battuto in finale Ken Rosewall 3-6, 6-2, 6-3."}
{"id": "3412297", "revid": "729019", "url": "https://it.wikipedia.org/wiki?curid=3412297", "title": "Hans von Greiffenberg", "text": "Biografia.\nDi famiglia nobile della Pomerania, intraprese la carriera militare; partecip\u00f2 alla prima guerra mondiale come tenente del \"Quattordicesimo Reggimento di Fanteria Graf Schwerin\", distinguendosi in diverse azioni sul fronte occidentale.\nDopo la fine della guerra entr\u00f2 nella Reichswehr deciso a continuare la sua carriera militare nonostante la caduta dell'impero; fu aiutante di campo e intendente dei generali Kurt von Hammerstein-Equord ed Erich von dem Bussche-Ippenburg sempre in alcuni battaglioni di fanteria; nell'aprile 1925 venne promosso capitano (\"Hauptmann\"); dal 1925 al 1926 ricopr\u00ec alcuni incarichi al ministero della guerra e fu ausiliario negli eserciti finlandese e spagnolo. Nel 1931 venne nominato \"Kompanienchef\" del reggimento di stanza a Deutsch Krone.\nDal 1932 al 1933 ebbe il comando della scuola militare di \"Fort Leavenworth\" e pochi anni dopo fu promosso colonnello; aggregato allo stato maggiore partecip\u00f2 alla campagna di Polonia e nel 1940 divenne maggior generale.\nCapo di Stato Maggiore della 12\u00aa armata in Grecia, il 18 maggio 1941 fu insignito della Croce del cavaliere e assegnato come capo di stato maggiore nell'Heeresgruppe B nell'armata centrale del feldmaresciallo Fedor von Bock in Russia. Fu poi sotto List in Caucaso e gravemente ferito nel 1943 fu assegnato ad un gruppo di riserva. In quello stesso anno fu nominato addetto militare nella Budapest di Mikl\u00f3s Horthy; dopo la caduta di Budapest si rifugi\u00f2 in Austria e si consegn\u00f2 spontaneamente alle truppe americane; scont\u00f2 due anni di prigione, e, liberato nel 1947, fece per qualche tempo parte dell\"Historical Division\" dell'esercito americano."}
{"id": "3412298", "revid": "767487", "url": "https://it.wikipedia.org/wiki?curid=3412298", "title": "Bisceglie Calcio a 5 2010-2011", "text": "Nel 2010-11 il Bisceglie disputa il campionato di Serie A di calcio a 5.\nMaglie e Sponsor.\nLo sponsor tecnico per la stagione 2010-2011 \u00e8 Joma, mentre quello ufficiale \u00e8 RAMS 23.\nStatistiche.\n\"Statistiche aggiornate al 16 maggio 2011\""}
{"id": "3412299", "revid": "1442080", "url": "https://it.wikipedia.org/wiki?curid=3412299", "title": "Johannesburg Indoor 1974 - Singolare", "text": "Il singolare del torneo di tennis Johannesburg Indoor 1974, facente parte della categoria World Championship Tennis, ha avuto come vincitore Andrew Pattison che ha battuto in finale John Alexander 6-3, 7-5."}
{"id": "3412305", "revid": "767487", "url": "https://it.wikipedia.org/wiki?curid=3412305", "title": "L'eterno femminino (film 1924)", "text": "L'eterno femminino (\"The Fast Set\") \u00e8 un film muto del 1924 diretto da William C. deMille. La sceneggiatura di Clara Beranger si basa sul lavoro teatrale \"Spring Cleaning\" di Frederick Lonsdale, andato in scena a Broadway con buon successo all'Eltinge 42nd Street Theatre. La commedia rest\u00f2 in cartellone dal 9 novembre 1923 al giugno 1924 per un totale di 251 recite.\nTrama.\nIl romanziere Richard Sones ama passare il tempo in mezzo ai libri e in compagnia dei suoi amici intellettuali. La moglie Margaret, al contrario - donna moderna in piena sintonia con l'et\u00e0 del jazz - si sente trascurata dal marito. Chi ne vuole approfittare, \u00e8 Ernest Steele, fascinoso seduttore che, nel suo carnet, conta molte mogli insoddisfatte. Richard, rendendosi conto del pericolo che sta correndo, cerca di correre ai ripari chiedendo a Mona di accompagnarlo a uno dei ricevimenti di Margaret. Quest'ultima decide di divorziare dal marito. Ma Steele, colto dal timore - se Margaret otterr\u00e0 il divorzio - di poter perdere la libert\u00e0, far\u00e0 di tutto per riconciliare i due coniugi.\nProduzione.\nIl film fu prodotto dalla Famous Players-Lasky Corporation\nDistribuzione.\nIl copyright del film, richiesto dalla Famous Players-Lasky Corp., fu registrato il 22 ottobre 1924 con il numero LP20699.\nDistribuito dalla Paramount Pictures, il film usc\u00ec nelle sale statunitensi il 20 ottobre 1924. Il 17 maggio 1926 fu distribuito anche in Finlandia.\nNon si conoscono copie ancora esistenti della pellicola che viene considerata presumibilmente perduta."}
{"id": "3412312", "revid": "1442080", "url": "https://it.wikipedia.org/wiki?curid=3412312", "title": "Denver Open 1974 - Singolare", "text": "Il singolare del torneo di tennis Denver Open 1974, facente parte della categoria World Championship Tennis, ha avuto come vincitore Roscoe Tanner che ha battuto in finale Arthur Ashe 6-2, 6-4."}
{"id": "3412314", "revid": "1632387", "url": "https://it.wikipedia.org/wiki?curid=3412314", "title": "Master (album)", "text": "Master \u00e8 il primo album in studio del gruppo musicale statunitense omonimo, pubblicato per l'etichetta discografica Nuclear Blast Records nel 1990."}
{"id": "3412315", "revid": "149466", "url": "https://it.wikipedia.org/wiki?curid=3412315", "title": "Santa Elisabetta di Sch\u00f6nau", "text": ""}
{"id": "3412319", "revid": "599013", "url": "https://it.wikipedia.org/wiki?curid=3412319", "title": "Pierino Sodano", "text": "Carriera.\nFece il suo esordio con la Juventus il 4 ottobre 1914 contro la Valenzana in una vittoria per 9-0, dove segno anche due reti, mentre il suo ultimo incontro fu contro il Genoa il 10 gennaio 1915 in una sconfitta per 4-0. Nella sua unica stagione \"bianconera\" collezion\u00f2 9 presenze e 11 reti.\nDurante la Grande Guerra milita nel Legnano, club con cui raggiunge il terzo posto nel girone finale della Coppa Lombardia 1917 e con cui vince la Coppa Mauro 1919.\nNel primo dopo guerra Sodano \u00e8 sempre tra le file \"lilla\" e disput\u00f2 con il club lombardo tra le varie partite l'incontro contro il del 26 giugno 1921, spareggio valido per il raggiungimento delle semifinali del campionato nazionale della stagione 1920-1921, sospeso per lo sfinimento dei giocatori al minuto 158 sul punteggio di 1 a 1, dato che all'epoca erano previsti i tempi supplementari ad oltranza. L'incontro non venne ripetuto, cosa che caus\u00f2 l'eliminazione di entrambi i club, per volont\u00e0 delle stesse societ\u00e0. Nel campionato 1919-20 di Prima Categoria ha disputato 17 partite e realizzato 9 reti, in quello successivo di Prima Categoria 1920-21 ha giocato con i lilla 22 partite e realizzato 8 reti, nel 1921-22 nel campionato di Prima Divisione Nord ha giocato 19 partite con una rete all'attivo."}
{"id": "3412321", "revid": "287204", "url": "https://it.wikipedia.org/wiki?curid=3412321", "title": "Bisceglie Calcio a 5 2009-2010", "text": "Nel 2009-10 il Bisceglie disputa il campionato di Serie A di calcio a 5."}
{"id": "3412325", "revid": "767487", "url": "https://it.wikipedia.org/wiki?curid=3412325", "title": "Loreto (Lugano)", "text": "Loreto \u00e8 un quartiere di 3\u00a0187 abitanti del comune svizzero di Lugano, nel Canton Ticino (distretto di Lugano).\nStoria.\nLa Villa Florida in via Mazzini, costruita nel 1911-1913 dall'architetto Giuseppe Bordonzotti su commissione di Gerolamo Battista Gargantini, con un giardino a due livelli costruito negli anni Venti del XX secolo, venne demolita nel 1977 .\nNel quartiere di Loreto era inoltre situata la storica Villa La Tanzina, oggi demolita, dal nome del primo proprietario, il nobiluomo milanese Franco Edler von Tanzi. La villa, acquisita da Sara Levi Nathan, divenne centro di un raffinato salotto letterario e rifugio di molti esuli italiani durante il Risorgimento. Lo stesso Mazzini era abitualmente ospite a Villa Tanzina.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "3412335", "revid": "92723", "url": "https://it.wikipedia.org/wiki?curid=3412335", "title": "Nicola Fabrizi (cacciatorpediniere)", "text": "Il Nicola Fabrizi \u00e8 stato un cacciatorpediniere della Regia Marina.\nStoria.\nIl 3 novembre 1918 il \"Fabrizi\" salp\u00f2 da Venezia insieme ai cacciatorpediniere \"Audace\", \"Missori\" e \"La Masa\" (cui poi si aggiunsero le torpediniere \"Climene\" e \"Procione\", partite da Cortellazzo) e fece rotta per Trieste, dove la formazione giunse alle 16.10 sbarcando 200 carabinieri ed il generale Carlo Petitti di Roreto, che, tra la folla acclamante, proclam\u00f2 l'annessione della citt\u00e0 all'Italia.\nNel 1929 l'unit\u00e0 fu declassata a torpediniera.\nIl 10 giugno 1940, data dell'ingresso dell'Italia nella seconda guerra mondiale, la \"Fabrizi\" faceva parte della VII Squadriglia Cacciatorpediniere di base a Brindisi, che formava insieme alle gemelle \"Medici\", \"Bassini\" e \"Cosenz\".\nDurante il secondo conflitto mondiale la nave oper\u00f2 principalmente in missioni di scorta in mare Adriatico.\nAssegnata alle \u00abForze Speciali\u00bb destinate ad un previsto sbarco a Corf\u00f9, salp\u00f2 il 31 ottobre 1940 insieme al resto di tale forza (i vecchi cacciatorpediniere \"Mirabello\" e \"Riboty\", i vecchi incrociatori leggeri \"Bari\" e \"Taranto\", le anziane torpediniere \"Curtatone\", \"Monzambano\", \"Castelfidardo\" e \"Calatafimi\", \"Confienza\", \"Solferino\", \"Prestinari\", \"Medici\", \"Cantore\", \"Stocco\", gli incrociatori ausiliari \"Ramb III\", \"Capitano Cecchi\", \"Lago Tana\" e \"Lago Zuai\", 4 MAS della XIII Flottiglia e tre navi cisterna classe Sesia), ma l'indomani l'operazione fu annullata e le navi sbarcarono le truppe a Valona.\nAlle 22:30 dell'11 novembre 1940 la \"Fabrizi\", al comando del tenente di vascello di complemento Giovanni Barbini, lasci\u00f2 Valona per scortare in Italia, insieme all'incrociatore ausiliario \"RAMB III\", un convoglio di 4 mercantili (piroscafi merci \"Premuda\", \"Capo Vado\", \"Antonio Locatelli\", motonave passeggeri \"Catalani\"). Il convoglio, che procedeva ad 8 nodi, fu avvistato all'1:15 dalla 7\u00aa Divisione incrociatori britannica (incrociatori leggeri \"Orion\", \"Ajax\" e \"Sydney\" e cacciatorpediniere \"Nubian\" e \"Mohawk\"), inviata nel canale d'Otranto per attaccare convogli italiani come azione diversiva e complementare al contemporaneo attacco aerosilurante alla base di Taranto, nello stesso momento anche le navi italiane avvistarono quelle inglesi, ma la disparit\u00e0 di forze era enorme. Avvenne quindi la battaglia del Canale d'Otranto: verso l'1:25 le navi britanniche aprirono il fuoco ed in breve tutti e quattro i trasporti furono affondati od incendiati. Mentre il \"RAMB III\", dopo aver sparato 17 colpi, si allontanava per evitare la distruzione, la \"Fabrizi\" si port\u00f2 decisamente al contrattacco, venendo ripetutamente colpita, soprattutto dall\u2019\"Orion\"; nonostante i danni, si port\u00f2 a breve distanza per cercare di lanciare i propri siluri, ma gli apparati per il lancio dei siluri si rivelarono inutilizzabili per i colpi ricevuti. Nonostante ci\u00f2 il comandante Barbini \u2013 frattanto gravemente ferito ad una gamba \u2013 decise di continuare l'attacco ed apr\u00ec il fuoco con i cannoni da 102\u00a0mm per tentare di distrarre le navi britanniche; in un estremo tentativo di distogliere le unit\u00e0 nemiche dall'attacco al convoglio, giunse a portare la propria nave verso i campi minati difensivi situati a ridosso della costa albanese, tentando di farsi inseguire dalle navi inglesi, portandole in tal modo a saltare sulle mine. Tuttavia la 7\u00aa Divisione, avendo ormai completato, all'1:53, l'annientamento del convoglio, non bad\u00f2 alla nave italiana, e si allontan\u00f2 a tutta velocit\u00e0. Alla malconcia torpediniera, pesantemente danneggiata ed incendiata, non rimase che rientrare a Valona. Nel combattimento erano rimasti uccisi 11 uomini dell'equipaggio della \"Fabrizi\", mentre altri 17 erano stati feriti gravemente. Al comandante Barbini, che aveva rifiutato di essere medicato fino al termine del combattimento, ed aveva mantenuto il comando della torpediniera sino all'attracco in porto, fu conferita la Medaglia d'oro al valor militare.\nPer quanto gravemente danneggiata, la nave pot\u00e9 essere riparata.\nDopo il 1940 l'unit\u00e0 fu sottoposta a lavori di modifica che videro la rimozione di due cannoni da 102\u00a0mm, la sostituzione dei pezzi da 76\u00a0mm con 6 mitragliere da 20\u00a0mm e l'eliminazione di due tubi lanciasiluri da 450\u00a0mm.\nIl 7 settembre 1941 scort\u00f2 da Napoli a Messina i mercantili \"Spezia\" e \"Livorno\".\nIl 21 settembre 1943, in seguito alla proclamazione dell'armistizio, la \"Fabrizi\" e la gemella \"Carini\" si consegnarono agli Alleati a Malta. Il 5 ottobre le due vetuste unit\u00e0, insieme alle ben pi\u00f9 moderne torpediniere \"Aliseo\", \"Animoso\", \"Ardimentoso\", \"Fortunale\" ed \"Indomito\", lasciarono l'isola e rientrarono in Italia.\nLa \"Fabrizi\" continu\u00f2 a prestare servizio, in missioni di scorta od anche di altro tipo nelle acque dell'Italia meridionale, anche durante la cobelligeranza (1943-1945).\nNel 1953 l'ormai vecchia e logorata \"Fabrizi\" venne declassata a dragamine e ricevette la sigla identificativa \"M 5333\".\nRadiata nel 1957, fu demolita."}
{"id": "3412343", "revid": "287204", "url": "https://it.wikipedia.org/wiki?curid=3412343", "title": "Bisceglie Calcio a 5 2007-2008", "text": "Nel 2007-08 il Bisceglie disputa il campionato di Serie A di calcio a 5."}
{"id": "3412345", "revid": "1442080", "url": "https://it.wikipedia.org/wiki?curid=3412345", "title": "Miami Open 1973 - Singolare", "text": "Il singolare del torneo di tennis Miami Open 1973, facente parte della categoria World Championship Tennis, ha avuto come vincitore Rod Laver che ha battuto in finale Dick Stockton 7-6, 6-3, 7-5."}
{"id": "3412346", "revid": "767487", "url": "https://it.wikipedia.org/wiki?curid=3412346", "title": "Goliath contro i giganti", "text": "Goliath contro i giganti \u00e8 un film del 1961 diretto da Guido Malatesta.\nTrama.\nGoliath \u00e8 un baldo eroe alle prese con leoni nei giochi al Colosseo, perfidi tiranni nella citt\u00e0 e mostruosi giganti."}
{"id": "3412350", "revid": "287204", "url": "https://it.wikipedia.org/wiki?curid=3412350", "title": "Bisceglie Calcio a 5 2006-2007", "text": "La voce raccoglie i dati riguardanti il Bisceglie Calcio a 5, squadra di calcio a 5 militante in serie A, nelle competizioni ufficiali del 2006-2007."}
{"id": "3412351", "revid": "287204", "url": "https://it.wikipedia.org/wiki?curid=3412351", "title": "Bisceglie Calcio a 5 2005-2006", "text": "Nel 2005-06 il Bisceglie disputa il campionato di Serie A2 di calcio a 5."}
{"id": "3412355", "revid": "767487", "url": "https://it.wikipedia.org/wiki?curid=3412355", "title": "Plattenberg", "text": "Il Plattenberg (3.041\u00a0) \u00e8 una montagna della Catena Medel-Terri nelle Alpi dell'Adula.\nDescrizione.\nSi trova in Svizzera tra il Canton Ticino ed il Canton Grigioni. La montagna si colloca tra il Pizzo di Cassimoi (a sud) ed il Piz Terri (a nord). Ad ovest del monte si trova la diga del Luzzone.\nSalita alla vetta.\nSi pu\u00f2 salire sulla vetta partendo dalla diga del Luzzone in alta val di Blenio."}
{"id": "3412359", "revid": "110157", "url": "https://it.wikipedia.org/wiki?curid=3412359", "title": "LaFee (album)", "text": "LaFee \u00e8 il primo album in studio della cantante tedesca LaFee.\nProdotto da Bob Arnz (che scopr\u00ec LaFee nel 2004) e registrato tra luglio e ottobre 2005, \u00e8 stato pubblicato in Germania e Austria il 23 giugno 2006 per la Capitol, un'etichetta discografica legata alla EMI.\nTracce.\nSpecial Edition.\nBonus DVD\nBravo Edition.\nLa \"Bravo Edition\" non contiene la traccia \"Wo bist du (Mama)\" (Heavy Mix)."}
{"id": "3412360", "revid": "552314", "url": "https://it.wikipedia.org/wiki?curid=3412360", "title": "Raimondo Borrell III di Barcellona", "text": ""}
{"id": "3412368", "revid": "39417747", "url": "https://it.wikipedia.org/wiki?curid=3412368", "title": "Poema dell'estasi op. 54", "text": ""}
{"id": "3412369", "revid": "767487", "url": "https://it.wikipedia.org/wiki?curid=3412369", "title": "Thomas Whythorne", "text": "Biografia.\nNato nel Somerset (Whythorne era la dizione di allora, in Somerset, del cognome \"Whitehorn\") in una ricca famiglia, Whythorne frequent\u00f2 il Magdalen College di Oxford. Tuttavia non eredit\u00f2 abbastanza per vivere una vita di agi e dovette trovare un impiego come insegnante di musica di alcuni membri della piccola nobilt\u00e0. \nUmiliato dal trattamento di alcuni suoi datori di lavoro che lo trattavano come un servo, Whythorne cerc\u00f2 un mecenate che gli consentisse di concentrarsi sulla composizione. I suoi manoscritti musicali indicano che verso la fine della sua vita trov\u00f2 un mecenate in Francis Hastings, ma poco si sa di questo rapporto, nonostante il lungo racconto di Whythorne.\nWhythorne attravers\u00f2 tutta l'Europa e trascorse sei mesi in Italia, imparando la lingua e la musica che vi si componeva. Ritorn\u00f2 in Inghilterra nel 1555, impressionato dal rispetto con cui erano trattati in Europa i musicisti e la loro musica, rispetto che era assente in Inghilterra. In seguito inve\u00ec contro gli \"idioti e stupidi\" d'Inghilterra che non riuscivano ad apprezzare la musica. Whythorne scrisse un libro sui suoi viaggi in Italia, nessuna copia del quale \u00e8 pervenuta a noi.\nDopo il ritorno in Inghilterra, Whythorne fu totore di musica a Cambridge e Londra, dove riusc\u00ec a sopravvivere all'epidemia di peste bubbonica del 1563 che mise a morte alcuni membri della sua famiglia. Nel 1571, venne nominato maestro della musica della Cappella dell'arcivescovo Parker e pubblic\u00f2 76 \"Songes for Three, Fower, and Five voyces\", le uniche composizioni conosciute di musica profana inglese pubblicate dal 1530 al 1588.\nIntorno al 1576 Whythorne raccolse le sue canzoni e poesie collegandole con brani autobiografici sulla sua vita e le situazioni che lo aveva portato a scrivere ciascuna delle canzoni. Il libro intitolato \"Booke of songs and sonetts with longe discourses sett with them\", si dice che sia la prima superstite autobiografia inglese e una delle canzoni incluse, \"Buy New Broom\", \u00e8 considerata il primo esempio scritto di musica per voce con accompagnamento strumentale.\nOltre alla sua importanza musicale, l'autobiografia di Whythorne rivela molto circa le abitudini sociali del XVI secolo. Sulle vedove, per esempio, Whythorne scrive: \"Colui che corteggia una vedova non deve portare delle anguille nelle sue brache\" (cio\u00e8: non deve avere fretta) e \"Colui che sposa una vedova con due figli, avr\u00e0 a che fare con tre ladri.\"\nWhythorne mor\u00ec nel 1596 e rimase sconosciuto fino al 1925 quando il compositore Peter Warlock pubblic\u00f2 uno studio intitolato \"Thomas Whythorne, An Unknown Elizabethan Composer\". Un manoscritto con l'autobiografia di Whythorne venne scoperto nel 1955 in uno scatolone di carte del Major Foley di Hereford ed \u00e8 oggi custodito nella Bodleian Library, mentre \"The Autobiography of Thomas Whythorne\" \u00e8 stata pubblicata due volte dalla Oxford University Press, la prima nel 1961 nel testo del tempo e poi in inglese moderno nel 1962."}
{"id": "3412371", "revid": "155634", "url": "https://it.wikipedia.org/wiki?curid=3412371", "title": "Tennis ai Giochi della XXV Olimpiade - Singolare maschile", "text": "Il torneo di singolare maschile ai Giochi olimpici di Barcellona 1992 si \u00e8 svolto dal 28 luglio all'8 agosto al Tennis de la Vall d'Hebron su campi in terra rossa. I match si sono svolti al meglio dei tre set su cinque. Non \u00e8 previsto il tiebreak nei set finali."}
{"id": "3412373", "revid": "118649991", "url": "https://it.wikipedia.org/wiki?curid=3412373", "title": "Tomba romana del Carmine", "text": "La tomba romana del Carmine \u00e8 un edificio funerario monumentale di epoca romana databile alla seconda met\u00e0 del II secolo d.C. e situato a Catania all'interno dell'ex Convento del Carmine, oggi sede del Centro Documentale Esercito di Catania \"Antonio Santangelo Fulci\".\nSi tratta del pi\u00f9 grande monumento funerario della Catania romana. Nella bibliografia \u00e8 alle volte erroneamente indicato come \"la tomba di Stesicoro\".\nInquadramento topografico.\nLa tomba fu edificata nella zona immediatamente a nord-est dell'antica citt\u00e0, o meglio a nord-est dei resti dell'Anfiteatro romano di Catania (met\u00e0 del II secolo d.C.) il quale, a sua volta, fu costruito all'estremo limite nord della citt\u00e0. La sua collocazione appare del tutto canonica; cio\u00e8 la costruzione si trovava appena fuori dalla citt\u00e0 posta lungo la principale via che collegava Catania con Acis (probabilmente nella zona dell'odierna Acireale) e che proseguiva verso Messina. A conferma di ci\u00f2, nell'area di Piazza Stesicoro viene localizzata da sempre un'antica porta della citt\u00e0 chiamata principalmente Porta di Aci. Inoltre a nord e ad est dell'anfiteatro, l'indagine archeologica, nel XIX e XX secolo, ha messo in luce numerose aree di sepoltura individuando e datando sia necropoli gi\u00e0 in uso in epoca greca, sia necropoli di epoche pi\u00f9 tarde. Come ben sappiamo nell'antichit\u00e0 esse nascevano per l'appunto a ridosso dell'abitato, fuori dalle mura cittadine e lungo le principali vie di comunicazione.\nStoria degli studi.\nNon si ha notizia di fonti classiche che citino specificatamente questo grande edificio funerario romano del Carmine; n\u00e9 si ha notizia di fonti successive che indichino con sicurezza le vicissitudini o le evidenti riutilizzazioni di questa tomba. Unico fatto certo \u00e8 che, con l'insediamento dei frati carmelitani, l'edificio funerario (forse gi\u00e0 trasformato in luogo di culto) fu annesso alle strutture del cenobio. I resti della struttura dovevano essere ancora ben visibili nel 1832 se l'architetto Sebastiano Ittar ne tracci\u00f2 il perimetro tratteggiato nella sua rappresentazione cartografica ortogonale di Catania post-terremoto (quindi dopo il 1693). Andando a ritroso nel tempo, altre fonti post-classiche, pur se incerte, confuse e di difficile interpretazione, sembrerebbero testimoniare l'esistenza di strutture murarie antiche all'interno del convento carmelitano. In particolare, in alcuni scritti del XVII e del XVIII secolo, si fa menzione di antichi resti di spessi muri (\"parietines\", \"ruinae veteres\") all'interno del Convento del Carmine, che vengono messe in relazione con la figura di San Leone II il Taumaturgo, vescovo di Catania nell'VIII secolo. Queste fonti purtroppo non forniscono riscontri probanti sul piano della documentazione storico-archeologica; si tratta per\u00f2 di notizie che, anche se ci pervengono da eruditi o \u201cscrittori di storia patria\u201d che citano a loro volta leggende o tradizioni popolari, costituiscono utili testimonianze soprattutto nelle parti in cui vengono trascritte le personali descrizioni degli autori. Tra tali scritti annoveriamo il resoconto della visita fatta dal Vescovo di Catania nel 1475 al beneficio di Costantia de Richiari esistente nel convento (\"intus convento\"). La notizia pi\u00f9 antica e circostanziata (da sottoporre per\u00f2 a verifica archeologica) ci viene data dallo storico Giovan Battista De Grossis. Nel 1654 egli scrive nel suo \"Catana sacra\" che il tempio che il vescovo Leone II edific\u00f2 in onore di Santa Lucia \u00e8 lo stesso che si trova presso il Convento dei Carmelitani, che \u00e8 intitolato a Maria Santissima Annunziata e che il portico \u00e8 contiguo e posto intorno al vestibolo della stessa chiesa; infine scrive che, entrando in chiesa, a destra si incontrano, anche non volendo, i ruderi sporgenti del predetto tempio. Il filosofo e storico francescano Francesco Privitera scrive nel 1690 \u201c...ivi fu eretta la chiesa all'invitta martire S. Lucia e si rimirano le ruderi di un piccolo tempio sotterraneo a volta innanzi al sacro tempio predetto della B. Vergine.\u201d e inoltre \u201c \u2026 per l'antichi segni e cappella del santo vescovo che sono nel convento [\u2026] si suppone avere ivi stanzato e fatta la sua segreta dimora quando era in Catania, essendo per ordinario, il suo stanzare sulle appendici del Mongibello\u2026\u201d. L'abate Vito Maria Amico, teologo benedettino e regio storiografo, cita, prima del 1740, un vetusto tempio dedicato a San Leone dentro il Convento carmelitano e successivamente tra il 1757 e il 1760 scrive nel suo \"Lexicon Topographicum Siculum\" a proposito dei \u201c [\u2026] frati di S. Maria di Monte Carmelo donati del tempio fuori porta Stesicorea, poi nominata di Aci [\u2026] Comprendesi nei loro chiostri l'antichissima chiesuola di S. Leone, ancora esistente, dove venne da gran tempo conservato in un sepolcro il corpo di S. Agata.\u201d Tranne qualche piccolo accenno dovuto all'ingegnere Carmelo Sciuto Patti non troviamo pi\u00f9, fino alle citazioni dell'archeologo Guido Libertini, nessuna notazione che descriva de visu i resti dell'edificio funerario del Carmine. Ma perch\u00e9 il grande edificio funerario del Carmine \u00e8 stato scambiato per il sepolcro del poeta Stesicoro? Nel 1925 Guido Libertini, pubblicando la fondamentale edizione critica aggiornata dell'opera \"Catania antica\" dello storico Adolf Holm, port\u00f2 i resti di tale monumento (limitatamente a quanto egli stesso osserv\u00f2 dal chiostro dell'ex convento trasformato in caserma) all'attenzione degli studiosi, mettendoli in relazione con le notizie delle fonti letterarie classiche connesse al sepolcro del poeta greco Stesicoro. Egli inizialmente, in un articolo del 1922, accetta la tradizione che localizza la tomba di Stesicoro nella chiesetta di Santa Maria di Bethlem; poi nel 1925, in una sua nota aggiunta nella traduzione di Catania antica dell'Holm, ricordando la presenza a Catania del sepolcro eretto dai catanesi in onore del poeta greco Stesicoro, la mette in relazione con i resti della costruzione funeraria, che l'archeologo stesso osserva all'interno di quella che allora era gi\u00e0 la sede della caserma Lucchesi Palli. In tale occasione Libertini, da un canto scrive che \u201ctopograficamente risponderebbe abbastanza al sito che gli antichi indicano di quei monumenti (v. per es. Tommaso Fazello)\u201d, ma dall'altro fa notare che \u201cforma ed aspetto non concordano con le descrizioni\u201d. Da allora quei resti incastonati all'interno della caserma furono unanimemente indicati e citati come Tomba di Stesicoro. Successivamente sono stati pochi gli studiosi che hanno preso in esame il monumento funerario, non facilmente accessibile al pubblico, decisamente a causa della sua particolare ubicazione all'interno di una struttura militare. Peccato per\u00f2 che l'attribuzione fatta da Libertini nel '25 non \u00e8 suffragata dalla fonte che egli stesso cita; infatti il Fazello (teologo e storico domenicano che fu a Catania nel 1541), nel suo \"De Rebus Siculis\", afferma a proposito di Catania: \"\u201cClaruit olim, &amp; illustrium virorum sepulchris, utpote Stesichori Poetae Himerensis, cui huc profugo, defunctoque primo extra urbem lapide, orientem versus, ad portam, quae ad Acin oppidum ducit, quaeque ab ejus tum nomine fuit insignita, sepulchrum octo gradibus, octo cingulis, totidemque columnis elevatum \u00e0 terra Catanenses voverunt: ut L. Pollux, Suidas, et Pausanias scriptum reliquerunt. Cujus Sepulchri non long\u00e8 \u00e0 porta Acidis in aede Betheleem, in hortis Nicolai Leontini (qui apud veteres sepulchrorum erat locus) adhuc extat memoria.\u201d\"; ed inoltre \"\u201cAgens autem annos quinque supra octoginta Olympiade 38. Catanae, quo profugerat, extremum diem obiit, ut Lucianus in Macrobiis refert. Cui Catanenses monumentum (cujus in Catana memini) magnificentissimum extruxerunt, &amp; portam civitatis, qua illud petebatur, Stesichoream appellarunt.\u201d\". Nella considerazione che nella met\u00e0 del Cinquecento il convento carmelitano era gi\u00e0 stato edificato nello stesso luogo dove poi fu ricostruito l'attuale, dopo il Terremoto del 1693, appare singolare il fatto che, se il Fazello avesse dovuto fare riferimento ai resti esistenti dentro questo cenobio, indicandoli come sepolcro di Stesicoro, abbia invece collocato il presunto monumento funerario dell'artista greco in \"aede Betheleem, in hortis Nicolai Leontini\" e non abbia citato appunto il Convento carmelitano stesso che sarebbe stato di certo un riferimento preminente. A Libertini comunque resta il merito di aver dato ampia notizia dell'esistenza dei resti del monumento all'interno della citata caserma e di aver dunque contribuito a fermare, anche se solo in parte, le manomissioni praticate sull'antico edificio che in realt\u00e0 si trova a cavallo tra la propriet\u00e0 demaniale militare e la propriet\u00e0 dell'Ordine Carmelitano subendo, anche inconsapevolmente, manomissioni e destinazioni d'uso non consoni con la sua importanza. Infine, nel 1990, Roger J. A. Wilson nel suo \"Sicily under the Roman Empire\", ne ha dato una breve ma precisa descrizione. I lavori per riportare alla luce tutta la parete sud del monumento descritto da Wilson per\u00f2 sono stati eseguiti nel 1992.\nDescrizione.\n\u00c8 in parte visibile nell'angolo nord ovest dell'ex chiostro conventuale con i muri rivestiti esternamente da un paramento in opera quadrata di pietra lavica, i cui blocchi sono disposti in modo pseudo-isodomo. Le pareti sono state realizzate con la tecnica del muro a sacco e quindi con il nucleo in \"opus c\u00e6menticium\". La porzione visibile del monumento si presenta attorniata e sormontata dalla struttura settecentesca del convento e da altre superfetazioni moderne che ormai da tempo impediscono la visione d'insieme della struttura e la percezione della sua volumetria originaria. Si tratta di un edificio funerario a camera. Il suo interno infatti era costituito da un unico ambiente di circa 53\u00a0m\u00b2 (circa 600 piedi quadrati). All'esterno, la superficie occupata \u00e8 di quasi 100\u00a0m\u00b2. Il prospetto mancante, e quindi anche l'ingresso, erano rivolti a nord; mentre la parete rivolta a sud, pur essendo il retro della tomba, era in origine perfettamente rifinita. L'edificio funerario, all'epoca in cui fu costruito, si presentava eretto su una piccola altura, per chi l'osservava percorrendo la vicina via pubblica. Appariva anche rivestito interamente da un nero paramento di pietra lavica del tutto simile a quello delle grandi opere pubbliche della citt\u00e0 di Catania. Anche la modanatura, che ancora oggi lo decora a coronamento del timpano e delle pareti laterali, ha lo stesso tipo di profilo di quella dell'anfiteatro. \u00c8 probabile che il monumento funerario fosse isolato o quantomeno visibile da tutti i lati. La volta della camera era a botte (con profilo a tutto sesto); s'imposta su due potenti muri spessi\u00a0m 1,48 ciascuno e, apparentemente, sembra che in origine sia stata realizzata con un'unica gettata di calcestruzzo pieno e omogeneo. Le fondazioni della parete sud sono \u201cimmediate\u201d, cio\u00e8 non esiste \u201cscavo di fondazione\u201d, in quanto la struttura si poggia direttamente sul banco di lava e la base \u00e8 costituita da un unico filare di blocchi di pietra lavica squadrata. Sempre nella parete sud si aprivano, secondo una nostra ipotesi, quattro finestrelle che, data l'esposizione dalla parte di Austro, permettevano ai raggi del sole d'illuminare il vano interno durante quasi tutto il giorno. La tomba \u00e8 particolarmente degna di nota sia per le dimensioni (\u00e8 la pi\u00f9 grande fra quelle di cui si hanno notizie finora a Catania), sia per l'accuratezza nella realizzazione del paramento in opera quadrata (rifiniture cos\u00ec accurate della parte posteriore, nel panorama degli edifici funerari di questo tipo, risultano presenti in quelli di una certa importanza). Le sue misure in pianta sono le seguenti: larghezza: 10,44\u00a0m; lunghezza: 9\u00a0m circa; Spessore delle murature: parete sud: 1,10\u00a0m; pareti est e ovest: 1,49\u00a0m. L'altezza massima dalla risega di fondazione al vertice del tetto:\u00a0m 6,54.\nDa recente l'Accademia di belle arti di Catania ha portato a termine un progetto per il recupero e la valorizzazione della Tomba romana del Carmine (la parte demaniale). I lavori si sono svolti tra il 28 ottobre 2013 e il 15 marzo 2014. Il progetto di recupero e restauro, che \u00e8 stata anche una occasione per svolgere attivit\u00e0 didattica a favore degli allievi dell'Accademia, consisteva nel liberare dalle superfetazioni moderne la parete est e quindi renderla interamente visibile. \u00c8 stato anche aperto un precedente ingresso tamponato a parte della cella funeraria. Durante lo scavo della pavimentazione esterna alla tomba sono emersi i resti di un'altra sepoltura romana pi\u00f9 piccola e ad un livello pi\u00f9 basso."}
{"id": "3412383", "revid": "767487", "url": "https://it.wikipedia.org/wiki?curid=3412383", "title": "Plateau basaltico", "text": "Un plateau basaltico \u00e8 una vasta porzione della crosta terrestre ricoperta da ampie colate di lava molto fluida, e quindi molto mobile, in grado di espandersi sopra una vasta area pianeggiante e che solidifica quindi in livelli di basalto di spessore metrico. Per la loro maggior resistenza all'erosione, queste zone ricoperte dal basalto danno luogo ad altopiani.\nQuasi sempre un plateau \u00e8 composto dal sovrapporsi di pi\u00f9 livelli di colate, originate da varie eruzioni succedutesi nel corso della attivit\u00e0 vulcanica presente nell'area.\nUno tra gli esempi pi\u00f9 famosi al mondo \u00e8 l'Altopiano del Deccan, in India."}
{"id": "3412386", "revid": "33689", "url": "https://it.wikipedia.org/wiki?curid=3412386", "title": "Salse di Nirano", "text": ""}
{"id": "3412391", "revid": "123178171", "url": "https://it.wikipedia.org/wiki?curid=3412391", "title": "Supercoppa Sudamericana 1991", "text": "La Supercoppa Sudamericana 1991 \u00e8 stata la quarta edizione del torneo. Alla manifestazione parteciparono 14 squadre, e il vincitore fu il Cruzeiro.\nFormato.\nLe squadre si affrontano in turni a eliminazione diretta."}
{"id": "3412394", "revid": "179980", "url": "https://it.wikipedia.org/wiki?curid=3412394", "title": "Carlos Augusto Jos\u00e9 de Lira", "text": ""}
{"id": "3412397", "revid": "125347529", "url": "https://it.wikipedia.org/wiki?curid=3412397", "title": "Furseo", "text": "Biografia.\nNato in Irlanda, figlio di una nobile famiglia, Fursa ricevette fin da piccolo un\u2019educazione religiosa che lo spinse a divenire con fervore e passione uno dei tanti Scotti del suo tempo, ovvero monaci itineranti di origine insulare che compivano \"peregrinationes\" in Inghilterra e sul continente con lo scopo di evangelizzare le popolazioni ancora pagane ed edificare nuove comunit\u00e0 monastiche.\nLe fonti agiografiche che possediamo ci raccontano che in giovane et\u00e0, dopo essersi dedicato ad uno studio approfondito delle Scritture, lasci\u00f2 la famiglia e fond\u00f2 il suo primo monastero in Irlanda; fece, poi, ritorno a casa, per diffondere anche fra i suoi parenti il medesimo ardore religioso e qui, nel 627 circa, ebbe le sue \"visiones\": fenomeni mistici grazie ai quali la sua anima si narra che pot\u00e9, in due diverse occasioni, abbandonare il corpo e sperimentare un viaggio nell\u2019aldil\u00e0, attraverso paradiso e inferno, guidata dagli angeli. Le \"visiones\" accrebbero e consolidarono la sua spiritualit\u00e0 e la sua fede, tanto da spingerlo a dieci anni di predicazione itinerante per l\u2019Irlanda, inizialmente, e poi in Inghilterra. In Irlanda, infatti, attir\u00f2 su di s\u00e9 invidie ed odi e perci\u00f2, anche a causa delle costanti incursioni barbariche che devastarono l\u2019isola, dovette lasciare la terra natia, accompagnato solo da pochi fedeli; si rifugi\u00f2 dapprima su un\u2019isoletta al largo della costa e in seguito in Inghilterra.\nGiunse in Inghilterra intorno al 631 circa e qui fu ospite presso il re dell\u2019Anglia orientale, Sigeberto, che ne divenne protettore e sostenitore e che gli concesse la terra per edificare il monastero di Cnobbetsburg (oggi Burgh Castle, nel Suffolk). In seguito, intorno al 642, il suo spirito irrequieto, nonch\u00e9 nuove incursioni barbariche e la morte di Sigeberto, lo spinsero ad abbandonare anche l\u2019Inghilterra e, affidato il monastero di Cnobbetsburg al fratello Foillan, si rec\u00f2 in Gallia, per portare avanti la sua opera di predicazione presso i Franchi; qui trov\u00f2 nuovi protettori in Ercanwaldo, maggiordomo di Neustria, e nel re Clodoveo II e fond\u00f2 un nuovo monastero, \"Latiniacum\" (oggi Lagny-sur-Marne, nell\u2019\u00cele-de-France) di cui fu abate.\nMor\u00ec di malattia nel 649, mentre si trovava in viaggio al seguito del re e del suo maggiordomo. Fu sepolto a P\u00e9ronne, in Piccardia, dove era stata da poco edificata una nuova basilica; i suoi resti furono sepolti e conservati come reliquie e quando, quattro anni pi\u00f9 tardi, il corpo fu riesumato per essere traslato in una piccola cappella \"ad hoc\", fu ritrovato intatto.\nSi decise cos\u00ec di fondare nel luogo della sepoltura un monastero che divenne un importante centro religioso e spirituale di riferimento per gli irlandesi sul continente: attir\u00f2, infatti, moltissimi pellegrini e altrettanti monaci che a lungo lo popolarono, conferendo alla localit\u00e0 il soprannome di \"Peronna Scottorum\" (\u201cP\u00e9ronne degli irlandesi\u201d); c\u2019\u00e8 chi ipotizza che sia stato proprio uno di questi monaci, forse proprio in occasione della traslazione, a comporre la \"Vita Fursei\" nel 653/654 circa.\nLa data liturgica in cui viene celebrato \u00e8 il 16 gennaio.\nFonti biografiche: \"Vita Fursei\" e successive riprese.\nPossediamo pochi dati precisi inerenti la cronologia biografica e la genealogia del santo, alcuni derivanti da Annali irlandesi, come gli Annali dell'Ulster, altri da fonti collaterali come l\u2019\"Additamentum Nivalense\", ampliamento alla \"Vita Fursei\" che narra del martirio di uno dei monaci fratelli di Fursa, Foillan, o la \"Vita sanctae Geretrudis\", entrambi risalenti alla seconda met\u00e0 del VII sec.; notizie supplementari possono essere ricavate, ancora, da genealogie e martirologi irlandesi o da altre \"Vitae\" di santi originari dell\u2019isola.\nTuttavia la fonte principale di cui disponiamo e che risulta essere decisamente attendibile e precisa nei suoi dati storici, confrontabili e verificabili con altre fonti indipendenti, \u00e8 la \"Vita Fursei\", un\u2019opera composta a breve distanza dalla morte del santo, presso P\u00e9ronne, luogo di sepoltura del santo. La vicinanza cronologica e geografica del biografo, appartenente al medesimo ambiente monastico del santo, lo rendono una fonte importante, tanto che \u00e8 stato addirittura ipotizzato ch\u2019egli conoscesse personalmente Fursa. L\u2019opera, oltre a ripercorrere la vita e l\u2019attivit\u00e0 missionaria di Fursa, narra anche le \"visiones\" che egli ebbe, ancora giovane, prima di lasciare l\u2019Irlanda e nelle quali intraprese un viaggio mistico nell\u2019aldil\u00e0, guidato da alcuni angeli; questa sezione della \"Vita\", conosciuta meglio come \"Visio Fursei\", ebbe grande presa sui lettori dell\u2019epoca, tanto che gli stessi manoscritti che ci tramandano la \"Vita\" spesso la evidenziano per mezzo di rubricature, titoli o veste grafica differente. La \"Visio\", inoltre, prese a circolare anche separatamente dal resto dell\u2019opera, come testo a s\u00e9 stante.\nQuest\u2019antica \"Vita\", nella sua versione ampliata dell\u2019\"Additamentum\", fu ripresa anche da Beda il Venerabile nel III libro della sua \"Historia ecclesiastica gentis Anglorum\" (731 ca.), dove, narrando dei regnanti dell\u2019Anglia orientale e in particolare di re Sigeberto, egli racconta anche di san Fursa, riferendo di trarre le sue notizie da un \"libellus\", identificabile con la \"Vita Fursei\".\nLa \"Vita Fursei\" \u00e8 stata poi in seguito diverse volte ripresa, ampliata e riscritta nel corso dei secoli: oltre al gi\u00e0 citato \"Additamentum Nivalense\", possediamo anche le \"Virtutes Fursei\" (IX sec., Gallia), un\u2019\"Alia Vita\" (XII sec.) e una \"Vita\" in lingua irlandese (XIII sec.), anche se questa parrebbe essere nient\u2019altro che una traduzione dell\u2019adattamento di Beda e non fornisce informazioni supplementari.\nL\u2019\"Alia vita\", anonima, con prefazione dell\u2019abate Arnolfo, venne composta intorno al 1100 a Lagny-sur-Marne, monastero fondato dallo stesso Fursa durante il suo soggiorno in Gallia, e fornisce, in aggiunta alle altre fonti biografiche, anche alcune interessanti notizie circa la genealogia di san Fursa, ossia le origini e i destini dei suoi antenati; essa attinge, molto probabilmente, le sue notizie da diverse fonti pregresse, in particolare, la \"Vita Fursei\" per ci\u00f2 che concerne l\u2019attivit\u00e0 del santo in Irlanda, le \"Virtutes\" in relazione al periodo trascorso in Gallia, e, infine, una fonte irlandese piuttosto antica da cui trae le informazioni inerenti proprio alla genealogia: tale fonte \u00e8 per noi oggi non identificabile e quasi certamente perduta, ci\u00f2 non di meno le tracce che lascia nell\u2019\"Alia Vita\" sono estremamente importanti.\nLa genealogia di Fursa, infatti, \u00e8 quanto mai problematica e difficile da ricostruire, poich\u00e9 le diverse fonti sono tra loro discordanti, sia per quanto riguarda i nomi e le ascendenze dei genitori del santo, sia per quanto concerne la regione irlandese di cui sarebbe originaria la sua famiglia; le due ipotesi concorrenti, circa questo secondo punto, sono quella che vorrebbe Fursa originario della regione di Munster (sostenuta anche dall\u2019\"Alia Vita\" stessa), contrapposta a quella che lo vedrebbe invece discendere da una famiglia dell\u2019Ulster. Ci\u00f2 che invece possiamo concludere con sufficiente sicurezza \u00e8 ch\u2019egli fosse di famiglia nobile, ma non reale, ossia probabilmente discendente di una \"fort\u00faatha\" decaduta e che provenga da un \"t\u00faath\", ovvero un territorio tribale dell\u2019Irlanda, diverso da quello dove fond\u00f2 il suo primo complesso monastico sull\u2019isola.\nDa ricordare, infine, che san Fursa passa attraverso Usuardo (\u2020 875 ca.) nei martirologi, dove viene celebrato il 16 di gennaio.\nTradizione manoscritta.\nLa fama del santo in area insulare e il successo dell'opera che ne narrava la vita e le \"visiones\", portarono con molta probabilit\u00e0 ad un proliferare di trascrizioni, a cui diede nuovo impulso e vitalit\u00e0 la ripresa che ne fece Beda. Questo ha dato vita ad una tradizione manoscritta dell'opera piuttosto ampia; \u00e8 possibile trovarne un \"conspectus\" piuttosto esauriente nell'edizione critica di Krusch; Maria Pia Ciccarese fa per\u00f2 notare come esso non sia del tutto completo e come l'analisi che ne \u00e8 fornita non sia sufficientemente approfondita, considerando anche che Krusch esamin\u00f2 e diede edizione critica solo dell'inizio e della conclusione dell'opera, tralasciando la sezione inerente alla \"visio\".\nIn particolare Krusch individu\u00f2 tre gruppi all'interno della tradizione (A, B, C), a seconda della maggior o minor vicinanza dei manoscritti all'originale: i manoscritti A sono quelli pi\u00f9 fedeli all'originale, quelli appartenenti al gruppo C, invece, quelli che maggiormente se ne distaccano, i \"deteriores\"; i manoscritti sono nominati in successione progressiva mediante numeri e lettere minuscole e secondo il gruppo di appartenenza (ex. A1, A2, C2a, C2b). Solo gli appartenenti al gruppo A sono ritenuti utili ai fini dell'edizione e in particolare \u00e8 privilegiato A1, il quale dimostra una maggior aderenza alla lingua dell'originale e di non possedere interpolazioni successive.\nMaria Pia Ciccarese concorda con Kursch per quanto riguarda le conclusioni generali a cui egli approda, tuttavia ritiene di dover riesaminare l'intera tradizione, non solo alla luce di alcuni manoscritti da lui non conosciuti, ma anche considerando il testo nella sua interezza; rinomina, inoltre, i manoscritti di cui si serve con sigle (lettere), a suo avviso, pi\u00f9 chiare e meno confusionarie di quelle di Krusch. Identifica l'intera tradizione come discendente da un archetipo, gi\u00e0 corrotto; secondo la sua opinione l'edizione critica \u00e8 da basarsi prevalentemente sui tre manoscritti pi\u00f9 antichi, tutti del IX secolo, da lei nominati:\nQuesti tre, oltre ad essere i pi\u00f9 vicini all'archetipo, che \u00e8 possibile ricostruire mediante la loro concordanza, evidenziano anche i due rami diversi della tradizione (da una parte H e C da un antigrafo comune, dall'altra S), discendenti entrambi direttamente dall'archetipo. S, in particolare, rappresenta un ramo divergente, che spesso si discosta dall'archetipo; e proprio dal medesimo subarchetipo di S, Ciccarese fa derivare la copia dell'opera da cui trasse le sue notizie Beda."}
{"id": "3412403", "revid": "963244", "url": "https://it.wikipedia.org/wiki?curid=3412403", "title": "San Fursa di P\u00e9ronne", "text": ""}
{"id": "3412405", "revid": "24443", "url": "https://it.wikipedia.org/wiki?curid=3412405", "title": "Valle di Vals", "text": ""}
{"id": "3412410", "revid": "287204", "url": "https://it.wikipedia.org/wiki?curid=3412410", "title": "Turbo-Union RB199", "text": "Il Turbo-Union RB199 \u00e8 un motore aeronautico a reazione turboventola a basso rapporto di diluizione sviluppato e costruito nei primi anni settanta dalla Turbo-Union, una \"joint venture\" tra la britannica Rolls-Royce, la tedesca MTU e l'italiana Avio. L'unica applicazione di questo motore \u00e8 il Panavia Tornado.\nStoria.\nSviluppo.\nL'RB199 fu testato sul bombardiere strategico Avro 698 Vulcan, lo stesso che \u00e8 stato usato per collaudare l'Olympus 593 del Concorde. Per installarlo sul Vulcan, vennero realizzate apposite gondole motore (i sostegni attaccati nella parte inferiore dell'ala che reggono i motori). Il primo volo di prova venne effettuato nel 1972.\nLa progettazione e costruzione dei differenti moduli del motore venne divisa tra i partecipanti del progetto. La Rolls-Royce cur\u00f2 la presa d'aria, il carter del compressore di bassa pressione, il fan, la camera di combustione, tutta la sezione relativa alla turbina di alta pressione ed il sistema di controllo del combustibile. La MTU progett\u00f2 e costru\u00ec i compressori di media ed alta pressione, il carter del compressore di pressione intermedia, la scatola di ingranaggi per gli accessori motore, il condotto di bypass (compreso il carter esterno), la turbina di pressione intermedia col relativo albero e gli inversori di spinta. La Avio era responsabile dell'intera turbina di bassa pressione e relativo albero, della parte posteriore del postbruciatore e dell'ugello di scarico a geometria variabile.\nFino al 1996 (anno in cui venne chiusa la linea di produzione) furono costruiti complessivamente 2504 motori nelle differenti versioni.\nTecnica.\nL'RB199 \u00e8 un motore costruito con una filosofia modulare, secondo la quale le 16 sezioni che lo compongono possono essere sostituite individualmente, facilitando cos\u00ec le operazioni di manutenzione.\nTutte le versioni dell'RB199 hanno una configurazione a tre alberi (concentrici) che collegano gli stadi dei compressori di bassa, media ed alta pressione alle rispettive turbine. I compressori di bassa e media pressione sono dotati di tre stadi ciascuno e girano entrambi in senso orario. Il compressore di alta pressione (a sei stadi) gira invece in senso antiorario per ridurre gli effetti giroscopici. La camera di combustione \u00e8 di tipo anulare. La turbina di alta pressione e quella di pressione intermedia sono a singolo stadio con palette raffreddate da aria spillata dal compressore. La turbina di bassa pressione ha due stadi. Completano il motore il postbruciatore con ugello a geometria variabile e gli inversori di spinta per facilitare l'arresto del Tornado in fase di rullaggio una volta atterrato.\nIl disegno dell'unit\u00e0, particolarmente compatta, offre un elevato rapporto spinta-peso e spinta-volume pur mantenendo buone capacit\u00e0 di controllo e basso consumo di combustibile.\nL'RB199 fu il primo motore militare ad installare un FADEC totalmente digitale, senza unit\u00e0 idromeccaniche di backup."}
{"id": "3412411", "revid": "729019", "url": "https://it.wikipedia.org/wiki?curid=3412411", "title": "Rete tranviaria di Tolosa", "text": "La rete tranviaria di Tolosa, gestita da Tiss\u00e9o, \u00e8 un sistema di trasporto pubblico della citt\u00e0 francese di Tolosa ed \u00e8 composto da due linee che si estendono per circa 16\u00a0km con 27 fermate: la tranvia \u00e8 stata inaugurata il 27 novembre 2010.\nStoria.\nIl 25 novembre 1862 Eug\u00e8ne Pons ottenne il diritto esclusivo di far circolare a Tolosa degli omnibus, introducendo l'anno successivo dei nuovi mezzi, sempre a trazione animale, chiamati \"Imperial\", anche se il loro livello di comfort era alquanto scadente, in quanto 10 dei 22 posti erano situati sul tetto della cabina: nonostante tutto il successo fu enorme e nel 1865 furono trasportati circa 1.200.000 viaggiatori.\nAlla morte di Eug\u00e8ne Pons nel 1871, suo figlio Firmin rinnov\u00f2 completamente il sistema di trasporti della citt\u00e0, inaugurando nel 1887 le prime linee tranviarie a cavallo: nel 1902 le vetture a trazione animale erano 118. Il 14 novembre 1906 venne inaugurata la prima linea a trazione elettrica; una seconda linea entr\u00f2 in servizio invece nel 1911 tra Esquirol e Lafourguette. La rete si espanse sempre di pi\u00f9, toccando i paesi di Aucamville, Castanet, Colomiers e Blagnac: fu il periodo di massima espansione della tranvia di Tolosa, che arriv\u00f2 a misurare 142\u00a0km per 14 linee. Su richiesta del direttore dell'accademia e della direttrice del liceo femminile, furono istituite due vetture riservate esclusivamente a ragazze di buona famiglia; sulle linee si and\u00f2 sviluppando anche un discreto traffico merci, soprattutto per il trasporto di legumi e viole verso i mercati cittadini.\nDurante la prima guerra mondiale vennero creati dei percorsi appositi per il trasporto di munizioni e dei feriti presso l'ospedale militare di Tolosa. Con la comparsa dei primi autobus, avvenuta gi\u00e0 nel 1926, e il boom delle automobili nel secondo dopoguerra, la rete tranviaria tolosana cadde in rovina, tanto che il comune cerc\u00f2 di sostituire i tram con dei filobus, ma il progetto si rivel\u00f2 ben presto fallimentare; i tram scomparvero da Tolosa il 7 luglio 1957.\nNel corso degli anni la citt\u00e0 dovette fare i conti con un traffico veicolare sempre maggiore, tanto che nel 1970, per alleviare il problema, furono create delle corsie riservate agli autobus e nel 1993 fu inaugurata la prima linea di metropolitana. Nel 1999, nonostante fossero quasi iniziati i lavori per la costruzione della seconda linea della metropolitana, inaugurata poi nel 2007, furono condotti dei primi studi per la realizzazione di una nuova rete tranviaria: nell'aprile del 2006 fu firmato un contratto per la fornitura di 24 tram Citadis e iniziarono gli studi di progettazione della linea, a cura della Tiss\u00e9o e dell'Alstom: i lavori cominciarono ufficialmente nell'estate 2007.\nIl primo tram fu completato nel dicembre 2008 negli stabilimenti di Aytr\u00e9, nel dipartimento di Charente Marittima e la consegna fu effettuata nel maggio 2009. Nonostante alcuni problemi legati alla scoperta d'inquinamento da parte d'idrocarburi lungo il percorso, i lavori non subirono ritardi e nell'estate 2010 la linea fu completata: iniziarono cos\u00ec i primi viaggi di prova. L'inaugurazione avvenne il 27 novembre 2010, ma il servizio commerciale fu posticipato di quasi due settimane, precisamente all'11 dicembre 2010, a causa di uno sciopero del personale. L'11 aprile 2015 venne inaugurata una seconda linea che collega il centro cittadino con l'aeroporto di Tolosa Blagnac.\nRete.\nLa \"linea T1\" si estende per 10,9\u00a0km e dispone di 18 stazioni: il tram parte dal quartiere Ar\u00e8nes, per poi attraversare il quartiere de La C\u00e9pi\u00e8re, l'avenue de Grande-Bretagne, il quartiere di Purpan, il centro storico della citt\u00e0 di Blagnac, per terminare la sua corsa nel paese di Beauzelle. In quasi tutte le fermate avviene l'interscambio con gli autobus, eccetto in quella di Arenas dove c'\u00e8 una fermata della linea A della metropolitana e la stazione di Tolosa-Saint-Cyprien-Ar\u00e8nes. I titoli di viaggio sono gli stessi utilizzati per gli altri sistemi di trasporto pubblico della citt\u00e0.\nIl tram viene alimentato tramite la linea aerea e la sede tranviaria \u00e8 per quasi tutta la sua lunghezza ricoperta da un manto erboso. Lungo la linea sono state poste diverse opere d'arte, tra cui quattro statue di artisti francesi (Daniel Coulet, Richard Fauguet, Gloria Friedmann e Herv\u00e9 Audibert. Con un traffico di circa 30.000 passeggeri al giorno, i tram effettuano in media una corsa ogni 8 minuti nei giorni feriali, una ogni 10 a 22 minuti durante il sabato ed ogni 30 minuti la domenica. Le fermate sono: Ar\u00e8nes, Z\u00e9nith, Cartoucherie, Casselardit, Purpan, Ar\u00e8nes-Romaines, Ancely, Servanty, Guyenne, Pasteur, Place-du-Relais, Odyssud, Patinoire, Grand-Noble, Place-Georges-Brassens, Androm\u00e8de, Beauzelle, A\u00e9roconstellation.\nLa \"linea T2\" si estende per 6\u00a0km e dispone di sedici fermate: i tram effettuano una corsa ogni quindici minuti ed il tracciato, in parte, utilizza i binari della linea T1 per poi staccarsi dalla fermata di Ancely e proseguire fino all'aeroporto cittadino.\nMateriale rotabile.\nSulla tranvia viaggiano 28 tram di tipo Citadis 302 dell'Alstom, della lunghezza di 32 metri ed in grado di ospitare fino a 200 persone; i convogli viaggiano ad una velocit\u00e0 media di 21\u00a0km/h e sono tutti a piano ribassato in modo da permettere l'accesso alle persone disabili. I convogli sono tutti dotati di sistema di videosorveglianza.\nProgetti futuri.\nSono in corso altri progetti di realizzazione di tranvie: la \"linea G\", cos\u00ec chiamata in quanto nel suo percorso attraversa il fiume Garonna, \u00e8 stata inaugurata nel 2013 come prolungamento della linea T1; a questo progetto \u00e8 stata proposta una variante che consentirebbe di toccare lo stadio, per attestarsi poi nei pressi della stazione Saint-Michel della linea B della metropolitana.\nLa \"linea F\" o \"linea Canal\" avrebbe dovuto collegare Ponts-Jumeaux a Montaudran, correndo lungo il canal du Midi: il suo completamento era previsto nel 2015, ma i lavori non sono mai iniziati; anzi, in alcuni progetti di sviluppo della mobilit\u00e0 di Tolosa, la tranvia non viene menzionata.\nDurante la campagna elettorale 2008 il sindaco aveva ipotizzato la costruzione di altre tre linee: due radiali in direzione nord-sud ed est-ovest ed una circolare intorno a Tolosa; si era parlato inoltre di un tram che collegasse l'aeroporto con la stazione di Tolosa-Matabiau. Questi progetti sono nell'immediato futuro irrealizzabili a causa della mancanza di fondi."}
{"id": "3412416", "revid": "767487", "url": "https://it.wikipedia.org/wiki?curid=3412416", "title": "Piz Aul", "text": "Il Piz Aul (3.121\u00a0) \u00e8 una montagna della Catena Medel-Terri nelle Alpi dell'Adula.\nDescrizione.\nSi trova nel Canton Grigioni. La montagna \u00e8 collocata sul lato della Valle di Vals."}
{"id": "3412418", "revid": "122419439", "url": "https://it.wikipedia.org/wiki?curid=3412418", "title": "ATP Challenger Series 1987", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari."}
{"id": "3412426", "revid": "95178", "url": "https://it.wikipedia.org/wiki?curid=3412426", "title": "Palazzo in via Salvator Rosa 260", "text": ""}
{"id": "3412439", "revid": "767487", "url": "https://it.wikipedia.org/wiki?curid=3412439", "title": "The Village Hero", "text": "The Village Hero \u00e8 un cortometraggio muto del 1911 diretto da Mack Sennett.\nProduzione.\nIl film fu prodotto nel 1911 dalla Biograph Company.\nDistribuzione.\nDistribuito dalla General Film Company, il film - un cortometraggio di 205,7 metri - usc\u00ec nelle sale cinematografiche statunitensi l'11 settembre 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, la commedia \"The Lucky Horseshoe\".\nNon si conoscono copie ancora esistenti della pellicola che viene considerata presumibilmente perduta."}
{"id": "3412441", "revid": "3831", "url": "https://it.wikipedia.org/wiki?curid=3412441", "title": "Sant'Ilario a Settimo", "text": ""}
{"id": "3412443", "revid": "1573940", "url": "https://it.wikipedia.org/wiki?curid=3412443", "title": "Epocilla", "text": "Epocilla \u00e8 un genere di ragni appartenente alla famiglia Salticidae.\nDistribuzione.\nLe 10 specie oggi note di questo genere sono diffuse in Asia orientale, sudorientale e isole Mauritius; alcuni esemplari di E. calcarata sono stati rinvenuti alle Hawaii.\nTassonomia.\nConsiderato un sinonimo anteriore di \"Goajara\" , a seguito di uno studio dell'aracnologo Zabka del 1985.\nA dicembre 2010, si compone di 10 specie:"}
{"id": "3412446", "revid": "339392", "url": "https://it.wikipedia.org/wiki?curid=3412446", "title": "Rivolte arabe", "text": ""}
{"id": "3412448", "revid": "767487", "url": "https://it.wikipedia.org/wiki?curid=3412448", "title": "Pietro Princlari", "text": "Carriera.\nFece il suo esordio con la Juventus contro l'US Torinese il 21 novembre 1920 in una sconfitta per 2-1 in cui segn\u00f2 anche la sua prima rete, mentre la sua ultima partita fu contro il Carignano il 5 dicembre 1920 in una vittoria per 7-1 dove segn\u00f2 la sua seconda rete. Nella sua unica stagione \"bianconera\" collezion\u00f2 3 presenze e 2 reti.\nSuccessivamente si trasfer\u00ec al Pastore Torino, disputando 14 gare nel campionato di Prima Divisione 1922-1923."}
{"id": "3412474", "revid": "8660", "url": "https://it.wikipedia.org/wiki?curid=3412474", "title": "Tyrone Rush", "text": "Football americano.\nHa giocato a football americano a livello di college presso la University of North Alabama, dove detiene diversi record, fra cui:\nHa poi giocato nel ruolo di runningback in NFL con i Washington Redskins, coi quali ha all'attivo 5 partite nella stagione . Successivamente, nel 1996 si \u00e8 trasferito ai Montreal Alouettes, squadra di football canadese militante in CFL. L'anno successivo \u00e8 selezionato dai Barcelona Dragons, ma non entra nel roster. Dal 1998 al 2001 ha infine militato nei Lions Bergamo, dove ha vinto 4 campionati, 2 Eurobowl ed una Champions League (trofeo attribuito alla vincente della sfida fra le squadre meglio classificate nella regular season della EFL).\nDodgeball.\nDopo il ritiro dal football ha partecipato allo show televisivo Extreme Dodgeball su Game Show Network in tutte le tre stagioni andate in onda a partire dal 2004-2005. Le prime due stagioni ha fatto parte dei Barbell Mafia, mentre nella terza stagione ha militato nei New York Bling, che sono poi risultati vincitori. Nella terza stagione \u00e8 stato il giocatore che ha messo a segno il maggior numero di eliminazioni. Il suo soprannome era \"The Rush Factor.\"\nAttore.\nDopo la chiusura di Extreme Dodgeball ha avuto due ruoli come attore, nei film Enslavence (2009) e Tic (2010)."}
{"id": "3412484", "revid": "131358", "url": "https://it.wikipedia.org/wiki?curid=3412484", "title": "Alfredo Devincenzi", "text": ""}
{"id": "3412486", "revid": "599013", "url": "https://it.wikipedia.org/wiki?curid=3412486", "title": "Barbara Lah", "text": "Barbara Lah pu\u00f2 essere considerata, assieme ad Antonella Capriotti, la prima specialista italiana della neonata specialit\u00e0 femminile del salto triplo introdotta, nelle competizioni internazionali, sul finire degli anni 1980. Ha partecipato ad una edizione dei Giochi olimpici, tre mondiali ed altrettanti campionati europei.\nBiografia.\nNata a Gorizia, ha vissuto poi a Buttrio, e dal 2012 abita a Sovizzo, presso Vicenza .\nHa percorso i primi passi nell'atletica nell'Unione Ginnastica Goriziana, facendo poi parte della ex Libertas Udine, una delle squadre pi\u00f9 forti di quel momento, insieme a Giada Gallina, Elisa Andretti, Silvia Sommaggio, Mara Rosolen, Chiara Grossutti.\nIn seguito \u00e8 stata anche nelle squadre SNAM e Camelot-Bracco.\nSi \u00e8 laureata in veterinaria, indirizzo scienze della produzione animale, presso l'Universit\u00e0 di Udine.\nHa concluso la carriera agonistica nel 2013 ai campionati societari di Rieti."}
{"id": "3412497", "revid": "729019", "url": "https://it.wikipedia.org/wiki?curid=3412497", "title": "T30", "text": "Il carro armato T30 fu un progetto di carro armato pesante statunitense sviluppato contemporaneamente al T29 durante la seconda guerra mondiale per contrastare i nuovi carri armati tedeschi. I primi modelli iniziarono ad essere costruiti nell'aprile del 1945 e furono consegnati nel 1947. Il cannone principale sparava munizioni semi-fisse.\nUna variante progettata, il T30E1, aveva un boccaporto supplementare per l'espulsione degli involucri delle granate. Un'altra variante di questo carro armato era il T30E2. I proiettili del T30 pesavano circa 61 kg in totale: 43 kg di proiettile e 18 kg di propellente. Questo rendeva molto difficoltoso il trasporto e il caricamento delle testate.\nUna variante progettata nel periodo post-bellico era il T58, in cui la torretta convenzionale fu sostituita con una nuova versione che permise l'implementazione di un sistema di caricamento automatizzato."}
{"id": "3412500", "revid": "767487", "url": "https://it.wikipedia.org/wiki?curid=3412500", "title": "Framed (film 1999)", "text": "Framed \u00e8 un cortometraggio del 1999 di 19 minuti, diretto da Mennan Yapo con Ulrich Matthes e Lisa Martinek."}
{"id": "3412502", "revid": "1104133", "url": "https://it.wikipedia.org/wiki?curid=3412502", "title": "Bar della rabbia", "text": "Bar della rabbia \u00e8 l'album d'esordio del cantautore italiano Alessandro Mannarino, pubblicato nel 2009 dalla \"Leave music\" e distribuito dalla Universal Music. L'album \u00e8 stato finalista al Premio Gaber e al Premio Tenco nella sezione \"Miglior opera prima\".\nDescrizione.\nL'album raccoglie una selezione delle canzoni scritte da Mannarino negli anni precedenti, scelte in maniera da \"metterci un po' tutto il suo mondo\". I testi delle canzoni alternano dialetto romanesco e italiano e sono ispirati alla vita notturna nei quartieri di Monti, San Lorenzo e Pigneto e alle poesie di Trilussa.\nLa musica ha varie ispirazioni, e passa dal blues di \"Soldi\", cantata nello stile di Tom Waits (che Mannarino considera un suo nume tutelare) alla pizzica di \"Scetate vaj\u00f2\" passando per influenze balcaniche (\"Tevere Grand Hotel\", \"Amore nero\") e degli stornelli romani (\"Il bar della rabbia\").\nIl titolo dell'album rappresenta per Mannarino \"il bar che vedevo di fronte a casa, con gente che beveva e giocava a carte. Mi \u00e8 venuto spontaneo ambientare l\u00ec i miei racconti in musica\"."}
{"id": "3412510", "revid": "1573940", "url": "https://it.wikipedia.org/wiki?curid=3412510", "title": "Festucula", "text": "Festucula \u00e8 un genere di ragni appartenente alla Famiglia Salticidae.\nDistribuzione.\nLe tre specie oggi note di questo genere sono diffuse in Africa orientale, centrale e meridionale; la F. vermiformis \u00e8 endemica del solo Egitto.\nTassonomia.\nA dicembre 2010, si compone di tre specie:"}
{"id": "3412511", "revid": "1543377", "url": "https://it.wikipedia.org/wiki?curid=3412511", "title": "The Best of LaFee", "text": "Best Of \u2013 LaFee \u00e8 il primo greatest hits della cantante tedesca LaFee. L'album \u00e8 stato pubblicato il 27 novembre 2009 per Capitol Records e EMI in due diverse versioni \"Die Tag Edition\" e \"Die Nacht Edition\".\n\"Die Tag Edition\" \u00e8 formata da un CD contenente tutti i singoli pubblicati insieme ad alcuni b-side, mentre \"Die Nacht Edition\" avr\u00e0 anche un secondo CD con altri ulteriori b-side e altre tracce prese dai precedenti album in inglese e tedesco.\nUna nuova versione di \"Der Regen f\u00e4llt\" (originariamente contenuta nel suo secondo album tedesco, \"Jetzt erst recht\") \u00e8 stata estratta come singolo apripista il 13 novembre 2009.\nNote.\nha raggiunto appena la posizione novantaquattro in Germania, mentre in Austria e Svizzera non \u00e8 nemmeno comparso in classifica.[senza fonte]"}
{"id": "3412513", "revid": "22356", "url": "https://it.wikipedia.org/wiki?curid=3412513", "title": "Mochlodon suessi", "text": "Il moclodonte (Mochlodon suessi) \u00e8 un dinosauro erbivoro appartenente agli ornitopodi. Visse nel Cretaceo superiore (Campaniano, circa 80 milioni di anni fa) e i suoi resti fossili sono stati ritrovati in Austria. \nDescrizione.\nQuesto dinosauro \u00e8 noto attraverso alcuni resti sparsi e incompleti, comprendenti una mandibola, due vertebre (attualmente perdute), un parietale, una scapola, parte delle zampe anteriori e di quelle posteriori. La lunghezza di questo animale doveva aggirarsi sui due metri, e l'aspetto doveva essere quello di un piccolo erbivoro bipede dotato di zampe posteriori piuttosto allungate ma non eccessivamente specializzate nella corsa, mentre le zampe anteriori erano corte. Sulla base della mandibola, si suppone che il cranio dovesse essere piuttosto corto e alto.\nStoria della scoperta dei fossili e classificazione.\nNel 1859 un amministratore di una cava di carbone, il signor Pawlowitsch, notific\u00f2 all'universit\u00e0 di Vienna che erano stati ritrovati alcuni fossili nella miniera Gute Hoffnung a Muthmannsdorf, in Austria. Una squadra capitanata da Eduard Suess e Ferdinand Stoli\u010dka, quindi, scopr\u00ec numerose ossa di varie specie animali, tra le quali quelle di un dinosauro ornitopode. Trasportate nel magazzino del museo dell'universit\u00e0, le ossa non vennero descritte fino al 1871, quando Emanuel Bunzel descrisse le ossa del dinosauro come appartenenti a una nuova specie di \"Iguanodon\": \"I. suessi\" (in onore di Suess). Nel 1881, Harry Govier Seeley revision\u00f2 il materiale e si rese conto che era ben distinto da quello attribuibile a \"Iguanodon\"; ecco la denominazione di un nuovo genere, \"Mochlodon\", per la forma austriaca. Il nome generico deriva dalle parole greche \"mokhlos\" (\"barra\") e \"odon\" (\"dente\"), con riferimento alle creste mediane simili a barre presenti sui denti. Ad oggi, \"Mochlodon\" \u00e8 l'unico dinosauro descritto sulla base di resti provenienti dall'Austria, insieme al piccolo anchilosauro \"Struthiosaurus\", rinvenuto negli stessi luoghi.\nAlla fine del Diciannovesimo Secolo il barone Franz Nopcsa not\u00f2 una somiglianza tra alcuni fossili ritrovati in Romania, altri fossili francesi noti come \"Rhabdodon\" e i resti di \"Mochlodon\"; nel 1899 descrisse alcuni di questi fossili come \"Mochlodon inkeyi\", poi li ridenomin\u00f2 come \"Rhabdodon inkeyi\". L'anno seguente descrisse altri resti rumeni come \"M. robustum\", ma nel 1915 concluse che tutto il materiale precedentemente studiato poteva essere incluso nel genere \"Rhabdodon\"; i resti austriaci vennero inclusi nella specie \"R. priscum\". \nSuccessivamente, i resti di \"Mochlodon\" furono considerati un \"nomen dubium\" e praticamente dimenticati. Nel 2003, un nuovo studio ridescrisse \"M. robustus\" come una specie dell'ornitopode \"Zalmoxes\", e \"Mochlodon\" venne nuovamente considerato un genere valido. Un altro studio del 2006, comunque, non riscontr\u00f2 alcun carattere distintivo (autapomorfia) nei fossili di \"Mochlodon\", e pertanto vennero nuovamente attribuiti a \"Zalmoxes sp\".; un'identificazione definitiva, in ogni caso, darebbe al nome \"Mochlodon\" la priorit\u00e0. La differenza stratigrafica tra i due generi (\"Mochlodon\" \u00e8 del Campaniano inferiore, \"Zalmoxes\" del Maastrichtiano) suggerirebbe tuttavia una differenziazione almeno a livello specifico. \n\"Mochlodon\" e \"Zalmoxes\" sono considerati due membri dei rabdodontidi, un gruppo di ornitopodi dalle caratteristiche piuttosto antiquate, vissuti in Europa nel Cretaceo superiore, che vengono ritenuti rappresentanti basali (\"primitivi\") del gruppo degli iguanodonti. "}
{"id": "3412514", "revid": "22356", "url": "https://it.wikipedia.org/wiki?curid=3412514", "title": "Mochlodon", "text": ""}
{"id": "3412517", "revid": "767487", "url": "https://it.wikipedia.org/wiki?curid=3412517", "title": "Supersantos", "text": "Supersantos \u00e8 il secondo album del cantautore italiano Alessandro Mannarino, pubblicato nel 2011 dalla \"Leave srl\" e distribuito dalla Universal Music."}
{"id": "3412520", "revid": "613099", "url": "https://it.wikipedia.org/wiki?curid=3412520", "title": "Filippo Piccaluga", "text": "Biografia.\nFiglio di Pietro Giovanni Piccaluga e di Maria Anna Bettini, fu uno dei maggiori esponenti della scuola organaria ligure del Settecento.\nIl padre esercitava attivit\u00e0 mercantili ed era coinvolto anche in una manifattura \u00abdi piombo da vetriate per finestre\u00bb. Nel suo testamento (1740) costitu\u00ec la moglie Maria Anna sua procuratrice con facolt\u00e0 di esercitare il suo mandato nel caso avesse voluto \u00abcontinuare o sia far continuare il negotio della bothega che esso testatore tiene di manifaturare piombi et altro\u00bb. E proprio tale manifattura di piombo fu con ogni probabilit\u00e0 all'origine dell'attivit\u00e0 organaria intrapresa dal giovane Filippo, che attraverso la bottega del padre ebbe certamente modo di entrare in contatto con qualche organaro.\nOltre all'apprendistato organario, di cui nulla si sa, Filippo ricevette un'istruzione di base ed anche una formazione musicale. Nel 1739 si spos\u00f2 con Teresa De Lucchi (o De Luca); dal matrimonio nacque un solo figlio, Felice Piccaluga (1740), che fu avviato all'attivit\u00e0 paterna ricevendo altres\u00ec una formazione scolastica, comprendente i rudimenti della lingua latina, che gli consentiva di firmare le anime delle canne maggiori.\nTra il 1760 e il 1769 il nucleo familiare di Filippo Piccaluga risiedeva nell'ambito della parrocchia di S. Agnese (oggi N.S. del Carmine e S. Agnese). Nel 1769 la famiglia si trasfer\u00ec nella parrocchia di S. Vincenzo, fuori dalla Porta degli Archi o di S. Stefano, nelle vicinanze della chiesa degli Agostiniani di N.S. di Consolazione, localit\u00e0 detta \"Abrara\", dove fino dagli inizi del 1758 l'organaro aveva preso in affitto \u00abil quarto appartamento delle case delli detti reverendi padri nell'ordine inferiore poste sotto il loro convento, principiando dalla chiesa\u00bb.\nNel 1773 Filippo Piccaluga, il figlio Felice e il collaboratore Lorenzo Musante, che lavoravano insieme da parecchi anni, costituirono una societ\u00e0 \u00abdi fattura d'organi\u00bb la cui durata veniva fissata in dieci anni. Poich\u00e9 ognuno dei tre soci era proprietario per un terzo ed aveva \u00abuna sufficiente maestria di tutto un organo\u00bb, ciascuno di essi era abilitato a stipulare singolarmente contratti a nome della societ\u00e0. Ma dopo soli tre anni di attivit\u00e0, nel 1775, la societ\u00e0 venne sciolta di comune accordo. Le ragioni di tale decisione non sono note ma \u00e8 probabile che siano legate allo stato di salute di Felice Piccaluga, che morir\u00e0 cinque giorni dopo l'atto di scioglimento, a soli trentacinque anni. Nello stesso anno (circa sei mesi dopo la scomparsa del figlio) mor\u00ec anche la moglie di Filippo, che per\u00f2 due anni dopo (1777) si rispos\u00f2 con Gaetana Grondona, di circa vent'anni pi\u00f9 giovane. Da questo secondo matrimonio nacque Anna Maria (1778), che pochi mesi dopo rimarr\u00e0 orfana di entrambi i genitori: infatti il 15 marzo 1779 mor\u00ec la madre e il 17 il padre, sessantenne; entrambi furono sepolti a Genova in S. Vincenzo.\nFilippo Piccaluga fece testamento dieci giorni prima della morte nominando suo esecutore testamentario il socio Lorenzo Musante ed eredi la figlia e le nipoti. Il 22 marzo 1779 fu redatto l'inventario e l'estimo dei beni dai quali risulta che, sulle attrezzature della bottega, il Musante (che morir\u00e0 l'anno seguente) vantava un credito di 150 lire.\nAllievi e collaboratori.\nOltre al figlio Felice ed a Lorenzo Musante, Filippo Piccaluga doveva certamente contare su un certo numero di lavoranti i cui nomi sono per\u00f2 in gran parte sconosciuti ad eccezione di due: Domenico Maraliano (o Maragliano), giovane \"garzone\", che nel 1769 abitava in casa del Piccaluga, e Nicol\u00f2 Picasso, che nel 1743, all'et\u00e0 di diciotto anni, era aggregato al nucleo familiare del Piccaluga.\nL'attivit\u00e0 organaria.\nL'attivit\u00e0 organaria dei Piccaluga si svolse nell'arco di circa un quarantennio, dal 1739-40 alla morte di Filippo (1779) e del socio Lorenzo Musante (1780). Allo stato attuale delle ricerche essa risulta concentrata a Genova, nelle Valli Polcevera e Scrivia, nelle due Riviere e nel Piemonte meridionale."}
{"id": "3412541", "revid": "599013", "url": "https://it.wikipedia.org/wiki?curid=3412541", "title": "Religiose dell'Eucaristia", "text": "Le Religiose dell'Eucaristia (in francese \"Religieuses de l'Eucharistie\") sono un istituto religioso femminile di diritto pontificio: le suore di questa congregazione pospongono al loro nome la sigla R.E.\nStoria.\nLa congregazione venne fondata da Anna de Mee\u00fbs (1823-1904) con l'aiuto del gesuita Jean-Baptiste Boone.\nOttenuta l'approvazione diocesana (26 aprile 1856), la de Mee\u00fbs e le sue prime compagne iniziarono a condurre vita comune il 5 luglio 1857.\nIl titolo originale dell'istituto, Religiose dell'Adorazione Perpetua del Santissimo Sacramento, venne mutato nell'attuale l'11 luglio 1969.\nLa congregazione ottenne il pontificio decreto di lode il 24 aprile 1863 e l'approvazione definitiva della Santa Sede il 15 marzo 1872.\nAttivit\u00e0 e diffusione.\nIl fine della congregazione \u00e8 la propagazione delle opere iniziate dalla de Mee\u00fbs: l'arciconfraternita dell'Adorazione Perpetua del Santissimo Sacramento per l'aiuto alle Chiese povere (sorta nel 1848 e trasferita a Roma nel 1879, i cui membri si impegnano ad almeno un'ora mensile di adorazione eucaristica); l'opera del catechismo e l'opera dei ritiri per la preparazione dei bambini alla prima Comunione e alla cresima.\nLe suore sono presenti in Belgio e Italia; la sede generalizia \u00e8 a Watermael-Boitsfort, nei pressi di Bruxelles.\nAlla fine del 2008 la congregazione contava 45 religiose in 3 case."}
{"id": "3412542", "revid": "108286872", "url": "https://it.wikipedia.org/wiki?curid=3412542", "title": "Dieta di San Germano", "text": "La Dieta di San Germano (Cassino), convocata nel luglio 1225, sanc\u00ec l'impegno solenne di Federico II di Svevia, nei confronti di papa Onorio III a promuovere e guidare una crociata in Terrasanta entro il 15 agosto 1227. Alla Dieta partecip\u00f2 l'imperatore in persona, accompagnato da suoi fiduciari, tra i quali Rainaldo di Urslingen, duca di Spoleto, alcuni prelati e nobili del Regno di Sicilia e alcuni principi tedeschi. Il papa era invece rappresentato dai suoi legati, il domenicano Guala de Roniis (lo stesso che cinque anni pi\u00f9 tardi, nel 1230, avrebbe portato a termine la Pace di San Germano) e il benedettino Pelagio d'Albano.\nPrecedenti: Trattato di Ferentino (1223).\nIn quello stesso anno, il 1225, era venuto a scadere il precedentemente impegno, intervenuto due anni prima a Ferentino, nel marzo 1223, quando Federico II aveva promesso di dar corso alla crociata entro due anni. Federico II, infatti, aveva dato in quegli anni priorit\u00e0 politica al riordino del regno di Sicilia, disertando l'impegno preso. D'altro canto, aveva un forte interesse a ottenere una sostanziosa proroga, in modo da poter affrontare la gestione del governo in Germania e la definizione dei rapporti con le citt\u00e0 dell'Italia settentrionale. \nL'accordo del 1225 fu il frutto dell'opera di mediazione del cavaliere teutonico Ermanno di Salza, fedelissimo a Federico II ma stimatissimo anche negli ambienti papali. I termini scaturiti dalla mediazione venivano incontro alle aspettative dell'imperatore, con una dilazione di ulteriori due anni, ma in cambio del differimento, Onorio III ottenne diverse concessioni, che l'imperatore sanc\u00ec con giuramento solenne sul Vangelo, cerimonia che si tenne nella chiesa di San Germano, il 25 luglio 1225:\nSesta crociata.\nCome noto, Federico II non rispett\u00f2 la scadenza del patto. La crociata da lui diretta (la Sesta crociata) part\u00ec solo nel 1228, troppo tardi per salvarlo dalla scomunica che Gregorio IX, succeduto al pi\u00f9 malleabile Onorio III, gli commin\u00f2 nel 1227, incurante delle giustificazioni addotte (una pestilenza che aveva colpito l'esercito imperiale dopo partenza in mare).\nLa sesta crociata (detta \"degli scomunicati\"), pur priva dell'appoggio del papa, si concluse con un successo, ottenuto su un piano squisitamente diplomatico, senza spargimento di sangue. Questo fece infuriare ancor di pi\u00f9 Gregorio IX, con il quale la pace fu siglata nel 1230, con il trattato di San Germano."}
{"id": "3412547", "revid": "765341", "url": "https://it.wikipedia.org/wiki?curid=3412547", "title": "Giorgio A. Tsoukalos", "text": "Di origine greca, svolge l'attivit\u00e0 di presentatore televisivo specializzato nella teoria pseudoscientifica degli antichi astronauti.\nBiografia.\nTsoukalos \u00e8 il curatore della rivista \"Legendary Times\", una pubblicazione che si propone di cercare prove e indizi a sostegno della Teoria degli antichi astronauti.\nTsoukalos \u00e8 il direttore del centro \"Ancient Astronaut Research\" di Erich von D\u00e4niken e per oltre 12 anni \u00e8 apparso in varie trasmissioni televisive di canali come The Travel Channel, History, Sci-Fi Channel, National Geographic Channel, oltre che in trasmissioni della stazione radiofonica statunitense \"Coast to Coast AM\". Inoltre, \u00e8 stato il produttore della serie televisiva \"Enigmi alieni\", \"(Ancient Aliens\" negli USA\")\" in onda su History.\nHa frequentato l'Ithaca College a New York, dove ha conseguito, nel 2001, un \"Bachelor degree\" in \"Sports information and communication\"."}
{"id": "3412552", "revid": "767487", "url": "https://it.wikipedia.org/wiki?curid=3412552", "title": "Emil Kenzhesariev", "text": "Possiede il passaporto kazako."}
{"id": "3412565", "revid": "767487", "url": "https://it.wikipedia.org/wiki?curid=3412565", "title": "A Man for All That", "text": "A Man for All That \u00e8 un cortometraggio muto del 1911 diretto da Oscar Apfel.\nProduzione.\nIl film fu prodotto nel 1911 dalla Edison Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 2 dicembre 1911."}
{"id": "3412569", "revid": "726373", "url": "https://it.wikipedia.org/wiki?curid=3412569", "title": "I segreti di Midland Heights", "text": "I segreti di Midland Heights (\"Secrets of Midland Heights\") \u00e8 una serie televisiva statunitense di cui solo otto episodi, dei dieci totali, andarono in onda per la prima volta dal dicembre 1980 al gennaio 1981 sulla rete CBS prima di essere cancellata. Dopo la cancellazione molti degli attori vennero inseriti nel cast de \"Il mistero di Jillian\", realizzato dalla stessa casa produttrice, la Lorimar Productions.\nTrama.\nLa serie, rivolta al pubblico dei \"teenager\", \u00e8 incentrata su triangoli romantici e segreti tra i ragazzi e i rapporti tra i loro genitori nella cittadina universitaria immaginaria del Midwest chiamata Midland Heights. Tra i conflitti le lotte di potere tra la famiglia Millington (i loro antenati avevano fondato Midland Heights) e i Wheelers."}
{"id": "3412570", "revid": "46931", "url": "https://it.wikipedia.org/wiki?curid=3412570", "title": "Secrets of Midland Heights", "text": ""}
{"id": "3412582", "revid": "767487", "url": "https://it.wikipedia.org/wiki?curid=3412582", "title": "The Two Flats", "text": "The Two Flats \u00e8 un cortometraggio muto del 1912. Il nome del regista non viene riportato nei credit del film che venne prodotto dalla Edison.\nTrama.\nUna vedova irlandese si trasferisce in un appartamento cominciandovi dei rumorosi lavori che infastidiscono l'inquilino del piano di sotto, un italiano vedovo anche lui. La donna scrive al figlio di tornare a casa per proteggerla dagli insulti del \"dago\", mentre l'italiano scrive alla figlia di venire a confortarlo. I due giovani, pur ignorando ognuno l'identit\u00e0 dell'altra, si conoscono alla stazione ferroviaria.&lt;br&gt;\nTra i due vedovi, intanto, continua la guerra, tra gocce dell'innaffiatoio che schizzano e briciole che volano dalla finestra. Appena la figlia arriva a casa, l'italiano le spiega la situazione. Lei, sulle scale, incontra il bel giovane conosciuto alla stazione: i due capiscono cos\u00ec di abitare nella stessa casa. Iniziano a scambiarsi segnali dalle finestre; un giorno, il giovane lascia cadere un mazzo di fiori per la ragazza. Il padre, fraintendendo, crede che i fiori siano un messaggio di pace per lui da parte della vedova: sale subito le scale per porgerle i suoi omaggi e i due vedovi diventano subito buoni amici. Arrivano i figli e, dopo la dovute spiegazioni, tutto finisce bene.\nProduzione.\nIl film fu girato nel 1911, prodotto dalla Edison Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale degli Stati Uniti il 2 gennaio 1912."}
{"id": "3412584", "revid": "767487", "url": "https://it.wikipedia.org/wiki?curid=3412584", "title": "Neva Jane Langley", "text": " Al momento dell'elezione, la Langley era una studentessa del Wesleyan College di Macon in Georgia dove era un membro della sorority Alpha Delta Pi. In ordine cronologico, la modella fu eletta Miss Macon, Miss Georgia, ed alla fine Miss America nel 1953."}
{"id": "3412585", "revid": "392684", "url": "https://it.wikipedia.org/wiki?curid=3412585", "title": "DC-8", "text": ""}
{"id": "3412592", "revid": "1442080", "url": "https://it.wikipedia.org/wiki?curid=3412592", "title": "Miss International 2000", "text": "Miss International 2000, quarantesima edizione di Miss International, si \u00e8 tenuta presso il Koseinenkin Hall di Tokyo il 4 ottobre 2000. La venezuelana Vivian Urdaneta \u00e8 stata incoronata Miss International 2000."}
{"id": "3412598", "revid": "154893", "url": "https://it.wikipedia.org/wiki?curid=3412598", "title": "Deposizione chimica da fase vapore", "text": ""}
{"id": "3412605", "revid": "767487", "url": "https://it.wikipedia.org/wiki?curid=3412605", "title": "The Sea Urchin", "text": "The Sea Urchin \u00e8 un cortometraggio muto del 1913 diretto da Edwin August.\nProduzione.\nIl film fu prodotto da Pat Powers per la Powers Picture Plays.\nDistribuzione.\nDistribuito dalla Universal Film Manufacturing Company, il film - un cortometraggio in una bobina - usc\u00ec nelle sale USA il 22 agosto 1913."}
{"id": "3412607", "revid": "357661", "url": "https://it.wikipedia.org/wiki?curid=3412607", "title": "Palazzo Reggiani", "text": "Il palazzo Reggiani, gi\u00e0 palazzo Corbizzi (o Corbizi), \u00e8 un edificio situato a Forl\u00ec.\nL'edificio fu redificato dalla famiglia Corbizzi nel 1652 su precedenti costruzioni medievali, delle quali restano la finestra bifora, messa in luce nel 1925, sormontata da una cornice in cotto e tracce di un portale. All'interno, al piano terreno, troviamo un soffitto a cassettoni, dotato di simboli araldici delle famiglie Becci e Manfredi di Valdinoce, risalente agli inizi del \u2018500 e una grande sala decorata a prospettiva nel secolo XIX da Antonio Basoli.\nNel '700 il palazzo sub\u00ec notevoli trasformazioni. Fu costruito lo scenografico scalone a rampe parallele con un coronamento a ballatoio. Al centro della volta venne dipinta l'allegoria del tempo e delle stagioni attribuita al pittore Francesco Mancini, mentre nelle nicchie alle pareti vi sono due belle statue in stucco (Apollo e Diana).\nIl grande salone di ingresso al piano superiore, interamente decorato, fu dipinto nel 1782 dal quadraturista bolognese Flaminio Minozzi; al centro della volta \"Il giudizio di Paride\", di Giuseppe Marchetti. Sotto l'edificio sono stati rinvenuti numerosi reperti che si presume appartenessero al Foro della citt\u00e0 romana."}
{"id": "3412609", "revid": "33689", "url": "https://it.wikipedia.org/wiki?curid=3412609", "title": "Laghi di Suviana e Brasimone", "text": ""}
{"id": "3412610", "revid": "118291333", "url": "https://it.wikipedia.org/wiki?curid=3412610", "title": "Forza Motorsport 4", "text": "Forza Motorsport 4 \u00e8 il quarto capitolo dell'omonima serie di videogiochi di guida. La demo promozionale del gioco \u00e8 uscita il 3 ottobre 2011 per i clienti Xbox Live.\nSviluppo.\n\"Forza Motorsport 4\" utilizza la scansione laser delle vetture al posto della precedente scansione tramite braccio meccanico e sfrutta l'accordo con l'italiana Pirelli per rendere pi\u00f9 realistico il comportamento degli pneumatici e del motore fisico del gioco mediante l'aggiunta del trasferimento di carico.\nIl videogioco introduce la registrazione separata dell'aspirazione, dello scarico e del funzionamento del motore.\nPer quanto concerne i circuiti si \u00e8 utilizzato il sistema GPS per la campionatura delle proporzioni della pista e diverse riprese delle stesse per un periodo di circa 2-3 giorni ciascuna, mentre per quanto riguarda le periferiche sar\u00e0 supportato il Kinect e l'head tracking, ovverosia lo spostamento della visuale con il movimento del capo.\nIl gioco mette a disposizione circa 500 vetture di 80 costruttori differenti; la \"Turn 10\" ha assicurato la presenza di Jeremy Clarkson o perlomeno della sua voce per la descrizione dei dettagli delle diverse vetture, l'introduzione di un nuovo sistema di luci e ombreggiature che dovrebbe aumentare la fedelt\u00e0 alla realt\u00e0 di 10 volte superiore rispetto all'edizione precedente e della possibilit\u00e0 di gareggiare sul Circuito di Top Gear con la Kia Cee'd per stabilire tempi di percorrenza sempre migliori.\nPer i suoni delle gomme hanno preso in prestito una Tesla Roadster per registrare alcuni suoni puliti mentre scivoli ed esegui i burnout.\nPer via della grande mole di vetture presenti nel gioco, questo verr\u00e0 distribuito su 2 DVD: il primo sar\u00e0 il DVD di gioco contenente 250 vetture, il secondo installer\u00e0 sull'hard disk della console le rimanenti auto.\nModalit\u00e0 di gioco.\nCarriera.\nQuesta modalit\u00e0 \u00e8 la modalit\u00e0 principale di \"Forza Motorsport 4\". Questa permette di scegliere una vettura tra quelle indicate per poi usarla per iniziare a gareggiare. Ad ogni vittoria conseguita riceveremo dei CR (valuta virtuale per comprare elementi nel gioco), PE (punti esperienza del pilota) e PE di affinit\u00e0 con la casa produttrice della macchina (al salire di ogni livello si otterranno degli sconti sulla modifica della vettura per i pezzi provenienti dalla stessa casa produttrice del veicolo).\nIn questa modalit\u00e0 \u00e8 possibile modificare molti aspetti del proprio veicolo, ad esempio si potranno modificare le componentistiche interne come la frizione, ma sar\u00e0 possibile anche modificarne l'aspetto esteriore, montando alettoni, nuovi cerchioni e altro ancora. Sar\u00e0 possibile personalizzare la vettura fin nei pi\u00f9 minimi dettagli, scegliendo con la massima precisione la sfumatura e la luminosit\u00e0 del colore. Inoltre si potranno applicare dei disegni sulle fiancate e su altre parti della macchina. Esiste anche una modalit\u00e0 che permette di creare vinile personalizzati sovrapponendo diversi strati di immagini scelte dal men\u00f9.\nOltre a modificare la propria auto, sar\u00e0 possibile anche comprarne di nuove sfruttando i CR vinti.\nLa Community Online svolge una parte molto importante in questa modalit\u00e0, infatti gli utenti potranno mettere all'asta le proprie macchine, le decorazioni fatte e le proprie personalizzazioni meccaniche.\nOltre alle gare classiche, saranno presenti anche gare particolari sulle piste di \"Top Gear\" dove il pilota dovr\u00e0 abbattere pi\u00f9 birilli possibili con la propria auto per ottenere un punteggio pi\u00f9 alto di quello fissato.\nRivali.\nQuesta modalit\u00e0 permette al giocatore di sfidare un \"fantasma\" (registrazione sul circuito di un altro giocatore) avversario. Lo scopo \u00e8 di ottenere un tempo migliore o un punteggio pi\u00f9 alto.\nUna volta battuto il fantasma, il giocatore sconfitto verr\u00e0 notificato tramite una mail automatica inviata dal gioco.\nAutovista.\nAutovista \u00e8 la modalit\u00e0 che ci permette di esplorare le auto riprodotte con modelli incredibilmente dettagliati camminandoci attorno, aprendo portiere e salendoci sopra. Sono presenti informazioni sulle caratteristiche tecniche narrate da Jeremy Clarkson di \"Top Gear\". Oltre a una manciata d'auto disponibili fin dall'inizio se ne possono sbloccare di nuove, superando una prova specifica alla guida delle stesse.\nDLC.\nBenchmark High Speed Ring Pack.\nInclude un nuovo tracciato con 16 layout disponibili\nTop Gear Soccer Field.\nInclude la modalit\u00e0 multigiocatore \"soccer\" tra auto e due nuovi layout del circuito Top Gear\nControllo CIV.\nIl C.I.V. (Content Integrity Verification), \u00e8 una nuova protezione Microsoft in grado di rilevare la presenza di un backup nella console. Questo controllo avviene in maniera casuale, cio\u00e8, se si gioca ad un backup, pu\u00f2 accadere che dopo alcuni minuti o ore compaia una schermata che avvisa che si sta giocando ad una copia e non ad un gioco originale, con conseguente flag della console e quindi un successivo Ban per il Live. Il controllo agisce misurando la grandezza del disco. Il nuovo formato Xgd3 \u00e8 pi\u00f9 capiente rispetto ad un normale DVD DL, dunque il backup risulta di grandezza inferiore, e questo fa s\u00ec che la protezione riconosca l'identit\u00e0 del disco.\nTuttavia il controllo \u00e8 stato recentemente raggirato con la realizzazione di un firmware modificato, appositamente creato per alcuni masterizzatori, che permette la realizzazione di copie di backup complete senza perdite di dati.\nLimited Collector's Edition.\nOltre alla versione standard del gioco \u00e8 stata resa disponibile anche una Collector's Edition in tiratura limitata, la quale oltre al gioco include:\nVIP Car Pack:\nIl car pack \"Launch Bonus\":\nInoltre sono presenti:"}
{"id": "3412615", "revid": "1566286", "url": "https://it.wikipedia.org/wiki?curid=3412615", "title": "Masumi Okada", "text": "Biografia.\nOkada nacque a Nizza, in Francia, il 22 settembre del 1935, secondogenito dei due figli di Minoru Okada, un artista giapponese, e di Ingeborg Sevaldsen, una donna danese, sorella di Eline Sevaldsen, modella per la statua della Sirenetta a Copenaghen, oltre che moglie dello stesso scultore dell'opera, Edvard Eriksen. Suo fratello Taibi \"Erick\" Okada (conosciuto con lo pseudonimo di E. H. Eric) \u00e8 stato un attore durante gli anni sessanta.\nCome attore fu attivo dalla met\u00e0 degli anni cinquanta fino alla morte. Debutt\u00f2 nel 1955 con \"Hatsukoi kanariya musume \". Fra i suoi ruoli pi\u00f9 celebri si possono citare \"Latitudine zero\" (1969), \"Sh\u014dgun - Il signore della guerra\" (1980), la serie televisiva \"Sh\u014dgun\" (1980), \"In trappola\" (1995) e \"Izo\" (2004). Fu anche il doppiatore del personaggio Jose Mendosa nell'anime \"Rocky Joe\".\n\u00c8 stato sposato tre volte: nel 1960 con la coreografa Yoneyama Mamako, dal 1972 con la modella Midori Fujita con la quale ha avuto tre figli ed infine dal 1995 con Keiko, che gli ha dato un quarto figlio nel 1999. Okada \u00e8 morto appena sette anni dopo la nascita del suo ultimo figlio. Il 29 maggio del 2006, infatti, \u00e8 deceduto a Tokyo per un cancro."}
{"id": "3412617", "revid": "80167024", "url": "https://it.wikipedia.org/wiki?curid=3412617", "title": "Stella d'Africa", "text": ""}
{"id": "3412624", "revid": "154893", "url": "https://it.wikipedia.org/wiki?curid=3412624", "title": "ADNR", "text": ""}
{"id": "3412627", "revid": "1870933", "url": "https://it.wikipedia.org/wiki?curid=3412627", "title": "Prince Ofori", "text": ""}
{"id": "3412628", "revid": "154893", "url": "https://it.wikipedia.org/wiki?curid=3412628", "title": "Aggregated Diamond Nanorods", "text": ""}
{"id": "3412629", "revid": "182396", "url": "https://it.wikipedia.org/wiki?curid=3412629", "title": "Salutatio imperatoria", "text": ""}
{"id": "3412634", "revid": "287204", "url": "https://it.wikipedia.org/wiki?curid=3412634", "title": "Occupazione tedesca dell'Estonia", "text": ""}
{"id": "3412644", "revid": "28592", "url": "https://it.wikipedia.org/wiki?curid=3412644", "title": "Occupazione tedesca delle Province baltiche", "text": ""}
{"id": "3412645", "revid": "1039155", "url": "https://it.wikipedia.org/wiki?curid=3412645", "title": "Kazuyuki Sogabe", "text": "Sogabe si era ufficialmente ritirato dal doppiaggio il 31 dicembre 2000, essendosi reso conto che la propria voce si era indebolita. Dopo il suo ritiro, molti dei ruoli che interpretava sono stati \"ereditati\" dai doppiatori Tetsu Inada e Ry\u014dtar\u014d Okiayu. Sogabe \u00e8 morto all'et\u00e0 di cinquantotto anni il 17 settembre 2006 alle ore 20:00 circa per un cancro esofageo, che gli era stato diagnosticato due mesi prima."}
{"id": "3412646", "revid": "15756", "url": "https://it.wikipedia.org/wiki?curid=3412646", "title": "Framed - La trappola", "text": "Framed - La trappola (\"Framed\") \u00e8 un film per la televisione del 2002, diretto da Daniel Petrie Jr. e interpretato da Rob Lowe e Sam Neil.\nIl film \u00e8 un rifacimento dell'omonima serie TV del 1992 con Timothy Dalton.\nTrama.\nDurante una vacanza con la sua famiglia, il detective Mike Santini, incontra Eddie Meyers, un latitante che potrebbe essere coinvolto in un caso di riciclaggio di denaro sporco.\nDistribuzione.\nIl film \u00e8 stato distribuito negli Stati Uniti il 12 febbraio 2002, in Italia l'8 febbraio 2004, in Svezia il 30 dicembre 2006, in Ungheria il 7 aprile 2007 e il 30 agosto 2007 in Finlandia. In Norvegia il film \u00e8 uscito direttamente in DVD il 29 ottobre 2003."}
{"id": "3412654", "revid": "28592", "url": "https://it.wikipedia.org/wiki?curid=3412654", "title": "Repubbliche dell'Urss", "text": ""}
{"id": "3412655", "revid": "1480390", "url": "https://it.wikipedia.org/wiki?curid=3412655", "title": "Swellendam", "text": "Swellendam (28.072 ab.) \u00e8 una citt\u00e0 del Sudafrica, nella provincia del Capo Occidentale, a circa 220\u00a0km sud di Citt\u00e0 del Capo.\nFondata nel 1652, \u00e8 la terza citt\u00e0 pi\u00f9 antica del Paese; vanta pi\u00f9 di 50 monumenti nazionali il pi\u00f9 dei quali sono edifici in tipico stile coloniale olandese del Capo.\nPer un breve periodo di tempo nel 1795 la citt\u00e0 si autoproclam\u00f2 Repubblica di Swellendam e Hermanus Steyn fu il suo presidente.\nAlcune delle pi\u00f9 famose e storiche famiglie della citt\u00e0 sono le famiglie scozzesi di Barry e Moodie poi le altre famiglie di derivanza tedesca degli Steyns, gli Streicher, i van Eedens, i Rothmann e i Tomlinson."}
{"id": "3412657", "revid": "767487", "url": "https://it.wikipedia.org/wiki?curid=3412657", "title": "Killing Bono", "text": "Killing Bono \u00e8 un film del 2011 diretto da Nick Hamm, basato sul libro \"Killing Bono: I Was Bono's Doppelg\u00e4nger\" di Neil McCormick.\nTrama.\nLa trama, ispirata ad una storia vera, \u00e8 narrata dal punto di vista di due fratelli irlandesi, Neil McCormick (Ben Barnes) e Ivan McCormick (Robert Sheehan), aspiranti rock star, che si troveranno ostacolati dall'improvvisa ascesa degli U2, leader dei quali \u00e8 il loro compagno di classe, Bono.\nProduzione.\nIl film, girato nell'Irlanda del Nord, \u00e8 stato finanziato dalla Northern Ireland Screen e distribuito dalla Paramount Pictures (distributore del precedente film degli U2 \"Rattle and Hum\") nel Regno Unito il 1\u00ba aprile 2011. Affidata alla Sony la distribuzione della colonna sonora."}
{"id": "3412660", "revid": "31360", "url": "https://it.wikipedia.org/wiki?curid=3412660", "title": "Escatologia zoroastriana", "text": ""}
{"id": "3412665", "revid": "28592", "url": "https://it.wikipedia.org/wiki?curid=3412665", "title": "Nyen", "text": ""}
{"id": "3412666", "revid": "767487", "url": "https://it.wikipedia.org/wiki?curid=3412666", "title": "Georgij V'jun", "text": "Carriera.\nClub.\nDi ruolo centrocampista, durante la sua carriera ha giocato principalmente con lo Zenit, con cui conta 169 presenze e 17 reti.\nNazionale.\nConta una presenza ed una rete con la Nazionale sovietica."}
{"id": "3412667", "revid": "287204", "url": "https://it.wikipedia.org/wiki?curid=3412667", "title": "Albert Preziosi", "text": "Biografia.\nCapitano dell'Arm\u00e9e de l'air, nel 1940 ader\u00ec alle Forze aeree della Francia libera.\nNel 1941 durante un servizio nella Libia italiana sotto il comando del generale Leclerc il suo Hawker Hurricane venne abbattuto dagli italiani e poi soccorso dai beduini.\nInoltre si sono diffuse voci che in quel periodo Preziosi conobbe una donna libica a Sirte, da cui nacque il futuro dittatore libico Mu\u02bfammar Gheddafi.\nNel 1942 entr\u00f2 nello squadrone Normandie-Ni\u00e9men e effettu\u00f2 molte operazioni sul Fronte russo.\nVenne trovato morto a Or\u00ebl, citt\u00e0 a sud di Mosca il 28 luglio 1943.\nIl 24 agosto 1943 venne decorato a titolo postumo dall'Unione Sovietica con l'Ordine di Guerra per la Salute della Patria di seconda classe.\nNel dopoguerra gli \u00e8 stata dedicata la Base aerea di Solenzara, sede in Corsica dell'Arm\u00e9e de l'air."}
{"id": "3412669", "revid": "33689", "url": "https://it.wikipedia.org/wiki?curid=3412669", "title": "Acornsoft", "text": "La Acornsoft era una societ\u00e0 di sviluppo software, ramo della Acorn Computers Ltd, e principale editore di videogiochi per il BBC Micro e l'Acorn Electron, home computer prodotti dalla stessa Acorn. Oltre ai videogiochi, la Acornsoft produceva anche un vasto numero di titoli educativi e pacchetti software di utilit\u00e0.\nBench\u00e9 la maggior parte dei giochi prodotti dall'azienda erano cloni o remake di popolari arcade (per esempio \"Hopper\" \u00e8 un clone di \"Frogger\" mentre \"Snapper\" lo \u00e8 di \"Pac-Man\"), furono prodotti anche alcuni titoli originali e innovativi per l'epoca, come \"Revs\" ed \"Elite\", che lanciarono un nuovo genere di videogiochi.\nL'Acornsoft si distinse anche per la pubblicazione di numerose avventure testuali di importanti autori come Peter Killworth, fra cui \"Philosopher's Quest\" e \"Countdown to Doom\".\nNonostante la Acorn continu\u00f2 a pubblicare software per ufficio sotto il nome di Acornsoft per il BBC Master, la Acornsoft fu venduta insieme all'intero catalogo alla Superior Software nel 1986. La Superior ripubblic\u00f2 molti dei titoli dell'azienda, spesso come parte di raccolte come \"Play It Again Sam\" e \"Acornsoft Hits\"."}
{"id": "3412671", "revid": "1543377", "url": "https://it.wikipedia.org/wiki?curid=3412671", "title": "Acido mandelico", "text": "L'acido mandelico \u00e8 un \u03b1-idrossiacido aromatico con formula molecolare C6H5CH(OH)CO2H. \u00c8 un solido cristallino bianco solubile in acqua e nei solventi organici polari. Trova utilizzo come precursore di vari farmaci. Dato che possiede un centro chirale, si trova disponibile sia nelle due forme enantiomeriche che in miscela racemica. L'estere dell'acido mandelico \u00e8 il \"mandelato\".\nIsolamento e sintesi.\nL'acido mandelico fu scoperto riscaldando l'amigdalina, un estratto delle mandorle amare, con acido cloridrico. Venne riportato la prima volta nel 1909 da J.W. Walker e V.K. Krieble. Il nome deriva dal tedesco \"Mandel\", che in italiano significa \"mandorla\". Alcuni derivati dell'acido mandelico si formano come risultato del metabolismo dell'adrenalina e della noradrenalina a opera delle monoammino ossidasi e della catecol-o-metil transferasi.\nDi solito viene preparato per idrolisi acida del mandelonitrile, che rappresenta la cianidrina della benzaldeide. Il mandelonitrile si pu\u00f2 ottenere facendo reagire la benzaldeide con bisolfito di sodio con la formazione del corrispondente addotto che fatto successivamente reagire con cianuro di sodio produce il mandelonitrile, che infine viene idrolizzato:\nIn alternativa si pu\u00f2 ricavare per idrolisi basica dell'acido fenilcloroacetico e del dibromacetofenone.\nUsi.\nL'acido mandelico \u00e8 stato storicamente utilizzato come antibatterico assunto per via orale nella cura delle infezioni urinarie. Trova utilizzo in dermatologia nel trattamento dell'acne, come lenitivo per l'irritazione in seguito a un trattamento laser della cute, e in medicina estetica nell'ambito del peeling chimico in associazione.\nL'acido mandelico, con l'acido fenilgliossilico, \u00e8 un metabolita dello stirene. In medicina del lavoro la sua determinazione nelle urine \u00e8 utilizzata per monitorare gli operatori esposti a tale inquinante."}
{"id": "3412672", "revid": "123856443", "url": "https://it.wikipedia.org/wiki?curid=3412672", "title": "Scegli me (Un mondo che tu non vuoi)", "text": "Scegli me (Un mondo che tu non vuoi) \u00e8 il secondo singolo estratto dall'album \"Wow\" (2011) del trio bergamasco dei Verdena.\nIl 18 marzo 2011 il brano \u00e8 stato diffuso in tutte le radio, mentre l'8 aprile 2011 \u00e8 stato presentato in anteprima sul sito del Corriere della Sera il video musicale del singolo in questione diretto dal regista Saku e prodotto da Marco Salom. Il video \u00e8 stato girato tra l'Abruzzo e Ostia (le scene sulla spiaggia).\n\"Lei disse (Un mondo del tutto differente)\" \u00e8 stata scritta subito dopo \"Scegli me (Un mondo che tu non vuoi)\". Presentano delle similitudini nel titolo e nelle tematiche affrontate nel testo pertanto sono stati scelti rispettivamente come ultima e prima traccia per conferire al disco un andamento circolare.\nIl 25 dicembre 2011 \"Scegli me (Un mondo che tu non vuoi)\" si posiziona al secondo posto nella classifica 'Le dieci canzoni del 2011' pubblicata da il Fatto Quotidiano, dietro a \"Someone like You\" di Adele."}
{"id": "3412673", "revid": "28592", "url": "https://it.wikipedia.org/wiki?curid=3412673", "title": "Trattato di Lublino", "text": ""}
{"id": "3412676", "revid": "767487", "url": "https://it.wikipedia.org/wiki?curid=3412676", "title": "Virus (LaFee)", "text": "Virus \u00e8 un brano musicale scritto da Bob Arnz e Gerd Zimmerman insieme a LaFee, dedicata al fidanzato e alla migliore amica della cantante. \u00c8 stato pubblicato come singolo apripista dell'omonimo album di debutto \"LaFee\". \nIl singolo raggiunse la posizione 14 nella classifica tedesca e austriaca quando venne distribuito, nel marzo 2006. Una versione inglese, intitolata Scabies apparve pi\u00f9 tardi nel suo terzo album in studio \"Shut Up\"."}
{"id": "3412679", "revid": "22475", "url": "https://it.wikipedia.org/wiki?curid=3412679", "title": "Palazzo Gatto (Napoli)", "text": "Palazzo Gatto \u00e8 un palazzo storico di Napoli, ubicato in via Salvator Rosa.\nL'edificio venne costruito nel XVII secolo, ma rifatto completamente nel secolo successivo, forse dopo il terremoto del 1732.\nIl palazzo presenta una facciata slanciata di quattro piani. Il portale, in piperno, si eleva entro il piano terra; esso si presenta in linee semplici e leggermente modanate con chiave di volta cuspidata. Le finestre, tre per piano, hanno una decorazione tipicamente tardobarocca e si alternano con timpani semicircolari e cuspidati.\nSulla parete di fondo del cortile si erge una bella scala aperta a tre arcate di puro stampo settecentesco."}
{"id": "3412680", "revid": "599013", "url": "https://it.wikipedia.org/wiki?curid=3412680", "title": "Leo Ricci", "text": "Carriera.\nHa giocato per due stagioni nella massima serie argentina con l'Obras Sanitarias.\nNel 2011 ha militato nella Viola Reggio Calabria, ritirandosi nello stesso anno."}
{"id": "3412688", "revid": "767487", "url": "https://it.wikipedia.org/wiki?curid=3412688", "title": "E.I.", "text": "E.I. \u00e8 un brano musicale del rapper statunitense Nelly, pubblicato come secondo singolo estratto dall'album \"Country Grammar\" il 28 ottobre 2000. Il brano \u00e8 riuscito ad arrivare alla sedicesima posizione della classifica \"Billboard Hot 100\"."}
{"id": "3412690", "revid": "339392", "url": "https://it.wikipedia.org/wiki?curid=3412690", "title": "Vecchia suddivisione delle Zone di Milano", "text": ""}
{"id": "3412693", "revid": "1543377", "url": "https://it.wikipedia.org/wiki?curid=3412693", "title": "Universit\u00e0 di Swansea", "text": "La Swansea University (in gallese: Prifysgol Abertawe) ha sede a Swansea, in Galles, nel Regno Unito. La Swansea University fu istituita col nome di \"University College of Swansea\" nel 1920, come quarta istituzione della University of Wales. \nNel 1996, cambi\u00f2 nome diventando University of Wales Swansea ed apportando dei cambiamenti strutturali all'interno della University of Wales. Il nome attuale Swansea University fu adottato formalmente il 1\u00ba settembre 2007 quando i primi membri della University of Wales divennero delle universit\u00e0 indipendenti e la University of Wales divenne un'istituzione confederale autonoma.\nLa Swansea University \u00e8 la terza pi\u00f9 grande universit\u00e0 del Galles in termini d'iscritti. Il campus universitario si trova sulla costa nord della Swansea Bay, ad est del Gower, \u00e8 situato all'interno del Singleton Park, ad un passo dal centro della citt\u00e0 di Swansea. Nel 2005, alla Swansea University fu concesso il potere di rilasciare titoli di studio riconosciuti in previsione di possibili cambiamenti all'interno della University of Wales.\nOgni anno le universit\u00e0 di Swansea e di Cardiff competono nel varsity match (una competizione sportiva tra universit\u00e0 rivali), conosciuto come la versione gallese dell'Oxbridge (famosa competizione tra le universit\u00e0 di Oxford a Cambridge), che comprende il Welsh Varsity rugby e il Welsh Boat Race (gara di canoa).\nOrganizzazione e gestione.\nNel 1920 Swansea ricevette lo statuto chiamato royal charter grazie al quale, come molte universit\u00e0, viene gestita dal regolamento stabilito dal proprio statuto. L'assemblea direttiva della Swansea University \u00e8 costituita dal Consiglio, che, a sua volta, \u00e8 sostenuto dal Senato accademico e dalla Corte.\nStruttura accademica.\nI dipartimenti della Swansea University sono raggruppati all'interno di otto diverse facolt\u00e0:\nRicerca.\nLa Swansea University porta avanti un intenso lavoro di ricerca con i suoi 52 Centri di Ricerca. Quasi il 50% delle ricerche effettuate alla Swansea University sono state considerate di livello mondiale (world-leading) o internazionale (internationally excellent) ottenendo, quindi, le votazioni pi\u00f9 alte.\nIn Galles, su 31 aree di ricerca presentate al RAE, la Swansea University \u00e8 stata la migliore in 17 ed \u00e8 risultata prima o seconda in 24 di tali aree.\nRecenti punti di interesse per la ricerca includono il record di velocit\u00e0 terrestre Bloodhound SSC nel campo del design aerodinamico e della fluidodinamica computazionale. L'universit\u00e0 \u00e8 stata anche un elemento chiave nel vincere il record di velocit\u00e0 terrestre Thrust SSC.\nL'universit\u00e0 possiede una convenzione con la CERN (Organizzazione Europea per la Ricerca Nucleare). Nella CERN, il personale universitario ha fatto parte del primo team a creare l'anti-idrogeno e successivamente ad intrappolarlo. L'attuale leader del progetto Large Hadron Collider \u00e8 l'ex studente Dr Lyn Evans.\nCampus.\nLa maggior parte delle strutture universitarie si trovano al Singleton Campus, situato all'interno del Singleton Park, limitrofo alla Swansea Bay. Il campus include inoltre l'attiguo Sports Village e, a circa 4\u00a0km, lo Student Village chiamato Hendrefoelan.\nBiblioteca.\nLa biblioteca e centro informazioni (Library &amp; Information Centre, LIS) della Swansea University offre il servizio di biblioteca, IT e il supporto nel campo del lavoro. La biblioteca principale situata nel campus possiede oltre 800.000 libri e riviste, insieme ad un'ampia gamma di risorse informatiche che includono pi\u00f9 di 23.000 riviste in formato elettronico. Vi sono oltre 1.000 aree studio, delle quali circa la met\u00e0 \u00e8 munita di computer collegati in rete. Nel 2006 la LIS \u00e8 stata premiata con il Charter Mark (eccellenza al servizio clienti).\nLa LIS inoltre vanta grandi archivi, basati sulla South Wales Coalfield Collection, vari documenti di scrittori gallesi in lingua inglese e la collezione di Richard Burton, recentemente donata dalla moglie dell'attore, Sally. Ci si aspetta che la collezione diventi il fulcro di una fonte d'istruzione dedicata alla vita e al lavoro dell'attore.\nRecenti progressi includono un allungamento delle ore di apertura, l'apertura di una caffetteria Costa nell'area adibita allo studio di gruppo e il trasferimento del magazzino della biblioteca e del centro informazione di infermeria del Morriston Hospital all'interno della LIS.\nCentro sportivo.\nIl centro sportivo della Swansea University si trova nei pressi del campus, nella parte occidentale della Sketty Lane. Ad ovest il centro sportivo universitario confina con i campi sportivi King Edward V. il centro sportivo viene utilizzato dall'universit\u00e0 per i corsi in scienze motorie e anche per lo svago degli studenti. Gli impianti sportivi comprendono la piscina nazionale del Galles (Wales National Pool), una pista da corsa coperta a 6 corsie, una palestra, una palestra attrezzata, campi da tennis, campi da squash ed una parete per arrampicata. Le strutture all'aperto comprendono una pista da corsa ad 8-corsie e dei campi da gioco illuminati a giorno tra cui campi da rugby, calcio, lacrosse e cricket.\nXtreme Radio 1431AM.\nXtreme Radio \u00e8 la stazione radio dell'universit\u00e0, gestita da studenti. Fu fondata nel novembre 1968 col nome di Action Radio, rendendola la terza pi\u00f9 antica stazione radio studentesca degli UK e la pi\u00f9 antica del Galles. Trasmette in varie parti del campus e nella stessa Swansea sulle frequenze 1431AM e in tutto il mondo tramite internet. La radio manda in onda una grande variet\u00e0 di generi musicali ed anche un gran numero di talk show e programmi sportivi.\nMuseo dell'Antichit\u00e0 Egiziana (Centro Egizio).\nCollocato all'interno del Taliesin, il Centro Egizio \u00e8 un museo aperto al pubblico sulle antiche civilt\u00e0 dell'Egitto. Vi \u00e8 una collezione di oltre 4000 oggetti. Molti dei quali sono stati raccolti dal farmacista Sir Henry Wellcome. Altri provengono dal British Museum, dal Royal Edinburgh Museum, dai National Museums e Galleries of Wales Cardiff; dal Royal Albert Museum and Art Gallery ed anche da donatori privati.\nIl personale del Centro Egizio offre regolarmente discorsi e conferenze a organi esterni e gruppi che fanno parte di musei universitari, che si occupano di integrazione sociale e volontariato. Molte scolaresche visitano il museo prendendo parte ad uno stimolante programma interattivo.\nAlloggi.\nLa Swansea University offre agli studenti circa 3400 posti letto presso le residenze universitarie e si ripropone di dare la possibilit\u00e0 di alloggiare nel campus a pi\u00f9 del 98% dei nuovi studenti iscritti ai corsi di laure di primo livello che ne fanno richiesta. L'alloggio \u00e8 inoltre disponibile per tutti gli studenti internazionali iscritti ai corsi di laurea di secondo livello.\nLa Swansea University possiede degli alloggi all'interno e fuori dal campus, oltre allo Student Village costruito appositamente per ospitare gli studenti. Alcuni nuovi residence sono stati completati nel 2004 e nel 2008. \nAnche in citt\u00e0, nelle zone di Uplands e Brynmill, vi sono delle propriet\u00e0 private gestite dall'universit\u00e0.\nStudent Village Hendrefoelan.\nLo Student Village Hendrefoelan \u00e8 la zona residenziale pi\u00f9 grande dell'universit\u00e0, dove 1644 studenti alloggiano in appartamenti provvisti di cucina. L'Hendrefoelan si trova a 4\u00a0km dal campus, sulla strada che collega Swansea con il Gower, immerso in un bosco maturo e provvisto di prati aperti. All'interno del villaggio, inoltre, vi sono un mini-supermarket, una lavanderia, un bar e un ristorante. Il villaggio \u00e8 vicino alla zona commerciale di Killay, ma gli autobus offrono un ottimo collegamento dello Student Village anche con l'universit\u00e0, il centro della citt\u00e0, lo stadio di Swansea e diversi ospedali della citt\u00e0.\nResidenze del campus.\nAl campus universitario vi sono nove residenze che accolgono 1226 studenti. Esse offrono sia alloggi con cucina che alloggi senza angolo cottura, stanze con bagno in camera e stanze con bagno in comune. Tre residenze (Caswell, Langland e Oxwich) sono state completate nel 2004 e le residenze originarie (Kilvey, Preseli, Rhossili e Cefn Bryn, in precedenza chiamate rispettivamente Sibly, Lewis Jones, Mary Williams Annexe e Mary Williams) negli ultimi anni sono state rinnovate. Penmaen e Horton sono state aggiunte di recente disponendo di 351 stanze con bagno in camera e con cucina comune. Molte stanze godono di una magnifica vista della baia o del parco circostante.\nT\u0177 Beck / Beck House.\nSei spaziose case in stile vittoriano situate nella zona di Uplands, a circa un kilometro e mezzo dal campus, sono riservate prevalentemente a studenti iscritti a corsi di laurea di secondo livello, a studenti con famiglia e a studenti di scambio.\nInnovazioni recenti.\nNegli ultimi anni l'universit\u00e0 \u00e8 stata rinnovata, espandendo gli ambiti culturali pi\u00f9 comuni come Storia, Inglese, Geografia ed Informatica, e chiudendo il Dipartimento di Sociologia e Antropologia, e il Dipartimento di Filosofia. Il Dipartimento di Chimica non offre pi\u00f9 corsi di laurea di primo livello, nonostante continui il lavoro di ricerca e l'insegnamento di secondo livello. \u00c8 stato inoltre proposto di fare dei tagli del 50% al Dipartimento di Lingue e Letterature Straniere Moderne, il che ha portato a varie proteste. I nuovi corsi di laurea comprendono Ingegneria Aerospaziale e il gemellaggio con la Cardiff University per il corso di laurea quadriennale in Medicina (MB BCh) avviato nel 2004 con sede a Swansea. Dal 2007, tale corso di laurea \u00e8 gestito solo dalla Swansea University.\nAll'inizio del 2006 la sezione Western Britain della Conferenza Internazionale sugli Studi del Pensiero Politico (CSPT), dall'Universit\u00e0 di Exeter, \u00e8 stata trasferita presso il Dipartimento di Scienze politiche e delle Relazioni Internazionali.\nNel luglio 2007 fu inaugurato l'Istituto di Bioscienze (ILS) come settore di ricerca della Facolt\u00e0 di Medicina dell'universit\u00e0. L'ILS svolge il suo lavoro di ricerca in un edificio di sei piani munito di laboratori, camere di incubazione professionali e un supercomputer IBM Blue-C Il supercomputer viene utilizzato per progetti quali: analisi ad alta intensit\u00e0 numerica di genomi virali, modellazione epidemiologica su elaboratore, grandi database clinici e suscettibilit\u00e0 alla genetica delle malattie. Nel luglio 2009, la Swansea University, il Welsh Assembly Government, l'Unione Europea e il Abertawe Bro Morgannwg University Health Board annunciarono un investimento di 30 milioni di sterline per l'allargamento dell'ILS, ed il completamento dei lavori \u00e8 preventivato per l'estate 2011.\nNel novembre 2007, l'universit\u00e0 annunci\u00f2 una collaborazione con il Navitas per la fondazione di un istituto internazionale: l'International College Wales Swansea, per fornirne l'istituzione, l'avvio del primo anno di laurea e di programmi di Pre-Master all'interno del campus. La prima assunzione avvenne nel settembre 2008.\nBoots Centre per l'Innovazione.\nIl Boots Centre per l'Innovazione fu creato nell'aprile 2007 come collaborazione no-profit tra Boots the Chemist, Longbow Capital, la Swansea University e il Welsh Assembly Government. Il centro fu creato per lavorare a stretto contatto con compagnie nuove o investitori in proprio con lo scopo di sviluppare tecnologie e prodotti innovativi all'interno dei settori della salute e della bellezza ed infine per lanciare nuovi prodotti per il consumatore da vendere nei negozi Boots.\nEspansione del Campus.\nPresentando del materiale in forma scritta al Comitato sull'Istruzione e l'Impresa dell'Assemblea Nazionale del Galles nel gennaio 2008, l'universit\u00e0 afferm\u00f2 di essere \u201cad uno stadio avanzato del dibattito\u201d sulla creazione di un \u201cInnovation Campus\u201d in una seconda area. Il nuovo campus potrebbe ospitare Ingegneria, Informatica, Telecomunicazioni, Legge ed Economia e delle strutture per la ricerca a disposizione di piccole e grandi imprese. Una proposta riguarda lo sviluppo di un'area di 100 acri nelle vicinanze della Fabian Way a Crymlyn Burrows."}
{"id": "3412696", "revid": "767487", "url": "https://it.wikipedia.org/wiki?curid=3412696", "title": "Prinzesschen", "text": "Prinzesschen \u00e8 un brano musicale scritto da Bob Arnz, Gerd Zimmermann e LaFee per il suo omonimo album \"LaFee\" e pubblicato come secondo singolo il 2 giugno 2006.\nUna versione inglese Little Princess venne poi registrata nel 2008 e inserita nel primo album in lingua inglese della cantante, \"Shut Up\"."}
{"id": "3412698", "revid": "1305772", "url": "https://it.wikipedia.org/wiki?curid=3412698", "title": "Country Grammar (Hot Shit)", "text": "Country Grammar (Hot Shit) \u00e8 un brano musicale del rapper statunitense Nelly, pubblicato come primo singolo estratto dall'album \"Country Grammar\" il 29 febbraio 2000. Il brano \u00e8 riuscito ad arrivare alla settima posizione della classifica \"Billboard Hot 100\"."}
{"id": "3412699", "revid": "200679", "url": "https://it.wikipedia.org/wiki?curid=3412699", "title": "Presidi medicali", "text": ""}
{"id": "3412700", "revid": "39423111", "url": "https://it.wikipedia.org/wiki?curid=3412700", "title": "Al-Kamil", "text": ""}
{"id": "3412705", "revid": "889336", "url": "https://it.wikipedia.org/wiki?curid=3412705", "title": "Jurij Pudy\u0161ev", "text": "Carriera.\nClub.\nDurante la sua carriera ha giocato con numerose squadre di club, tra cui principalmente la Dinamo Minsk, con cui conta 262 presenze e 23 reti e ha vinto il campionato sovietico nel 1982.\nNazionale.\nConta una presenza con la Nazionale sovietica: l'amichevole disputata la il 28 marzo 1984."}
{"id": "3412706", "revid": "599013", "url": "https://it.wikipedia.org/wiki?curid=3412706", "title": "Duncan Cole", "text": "Carriera.\nClub.\nDi origini inglesi e trasferitosi da giovane in Nuova Zelanda, inizi\u00f2 la carriera al , club con il quale vinse il campionato neozelandese del 1977 e la Chatham Cup del 1979.\nNel 1980 si trasferisce al in Australia, dove gioca per un biennio prima di tornare al nel 1982, che lascer\u00e0 nuovamente per il Camberra City dopo solo una stagione.\nNel 1984 torna per la terza volta al , dove vincer\u00e0 un'altra Chatham Cup nel 1986.\nSi ritirer\u00e0 al termine della stagione 1988.\nNazionale.\nVest\u00ec la maglia della Nuova Zelanda in cinquantotto occasioni ufficiali, segnando quattro reti, esordendo nella vittoria per gli \"All Whites\" contro la Singapore, il 1\u00ba ottobre 1978.\nFece parte della rosa \"All whites\" che partecip\u00f2 ai Mondiali spagnoli del 1982, disputando tutti e tre gli incontri che i \"kiwi\" disputarono in terra iberica contro Scozia, Unione Sovietica e Brasile."}
{"id": "3412708", "revid": "767487", "url": "https://it.wikipedia.org/wiki?curid=3412708", "title": "Perfect Strangers (film 2003)", "text": "Perfect Strangers (\"Perfect Strangers\") \u00e8 un film del 2003 scritto e diretto dalla regista Gaylene Preston.\nIn Italia \u00e8 noto anche con i sottotitoli \"Perfetti sconosciuti\" o \"Un'agghiacciante ossessione\".\nTrama.\nDopo aver trascorso una serata con le amiche, Melanie incontra in un locale un affascinante sconosciuto, che la porta sul suo \"yacht\" per passare la notte insieme. La giovane \u00e8 ben disposta verso di lui, ma senza accorgersene si addormenta, per poi scoprire, al risveglio, che l'imbarcazione \u00e8 salpata e che lo sconosciuto la sta portando nella sua isolata dimora.\nMelanie \u00e8 spaventata e vorrebbe tornare indietro, ma lo sconosciuto, con gentilezza, la persuade a fermarsi un giorno presso la sua abitazione. Egli le ripete di amarla profondamente, ma quando lei gli propone eccitata di fare l'amore, questi si sente frainteso nel suo romanticismo e la spinge per terra in un impeto d'ira. Sconcertata da una simile reazione, ella si chiude in camera per la paura, ma cos\u00ec lui si innervosisce ancora di pi\u00f9 e la costringe ad uscire affumicando la stanza. Mentre cerca di scappare, Melanie sviene e si risveglia l'indomani accanto a lui che dorme. Dunque prova ancora a fuggire, ma lui se ne accorge e allora Melanie lo accoltella.\nFerito all'addome, lo sconosciuto convince Melanie a medicarlo e lei inizia a provare tenerezza nei suoi confronti...\nDistribuzione.\nIl film \u00e8 stato distribuito al cinema in Australia il 9 ottobre 2003, in Nuova Zelanda il 26 febbraio 2004 e in Repubblica Ceca il 1\u00ba luglio 2004.\nIn Italia, Paesi Bassi e Islanda \u00e8 stato lanciato direttamente per il mercato home video.\n\u00c8 stato poi trasmesso in televisione da Rai Movie."}
{"id": "3412709", "revid": "1546219", "url": "https://it.wikipedia.org/wiki?curid=3412709", "title": "Was ist das", "text": "Was ist das (\"Che cos'\u00e8 questo?\") \u00e8 un brano musicale pubblicato come terzo singolo dall'album \"LaFee\" dell'omonima cantante tedesca, scritta dai produttori Bob Arnz e Gerd Zimmermann ed uscita nel settembre 2006.\nNel 2008 LaFee ri-registr\u00f2 la canzone in lingua inglese (What's Wrong With Me) per il suo terzo album in studio \"Shut Up\", interamente in lingua inglese."}
{"id": "3412710", "revid": "767487", "url": "https://it.wikipedia.org/wiki?curid=3412710", "title": "Number 1 (Nelly)", "text": ""}
{"id": "3412713", "revid": "99004168", "url": "https://it.wikipedia.org/wiki?curid=3412713", "title": "Somerset West", "text": "Somerset West (Afrikaans Somerset-Wes) \u00e8 una citt\u00e0 nella provincia sudafricana del \nCapo Occidentale; si trova nella zona dei monti \"Helderberg\" (appartenenti alla catena montuosa degli Hottentots Holland) e dista 50\u00a0km dalla Citt\u00e0 del Capo, 10\u00a0km dalla citt\u00e0 di Strand e 18\u00a0km da Stellenbosch.\nIl terreno in cui sorge Somerset West fu originariamente comprato dagli aborigeni locali da soldati olandesi nel 1672. Somerset West fu ufficialmente fondata nel 1817 quando gli fu cambiato il nome in quello attuale in onore di Lord Charles Henry Somerset,\nil suffisso 'West' gli fu aggiunto nel 1825 per differenziarla dall'altra citt\u00e0 di \nSomerset East.\nNel anni 1830 fu costruito il \"Passo di Sir Lowry\" per collegare Somerset West agli insediamenti oltre le montagne di Hottentots Holland. Negli anni 1960 la fabbrica di dinamite \"AECI\" era la seconda pi\u00f9 grande di tutto il mondo.\nLuoghi di interesse.\nSumerset West ospita la pi\u00f9 vecchia vigna del Sudafrica, detta Vergelegen.\nLa Riserva naturale di Helderberg \u00e8 situata vicino a Somerset West (ospita una grande quantit\u00e0 di protee e di piante fynbos)"}
{"id": "3412729", "revid": "1005847", "url": "https://it.wikipedia.org/wiki?curid=3412729", "title": "Elezioni parlamentari in Serbia del 1992", "text": "Le elezioni parlamentari in Serbia del 1992 si sono tenute il 20 dicembre. Esse hanno visto la vittoria del Partito Socialista di Serbia; a seguito dell'esito elettorale, Primo ministro \u00e8 divenuto Nikola \u0160ainovi\u0107."}
{"id": "3412731", "revid": "767487", "url": "https://it.wikipedia.org/wiki?curid=3412731", "title": "Atomic Tom", "text": "Atomic Tom sono un gruppo musicale rock costituito a New York nel 2008.\nStoria.\nNel gennaio del 2010 il gruppo firma un contratto con la Universal.\nIl gruppo acquista notoriet\u00e0 internazionale dopo aver suonato il loro singolo d'esordio \"Take Me Out\" con quattro iPhone nella Metropolitana di New York dal vivo.. La finta premessa del video \u00e8 che i loro strumenti sono stati rubati e loro hanno improvvisato usando i loro iPhone. Il loro primo album a grande distribuzione, \"The Moment\", ha debuttato su iTunes, Amazon, e tutti i negozi virtuali il 27 luglio del 2010. La copia fisica del disco \u00e8 stata pubblicata nei negozi a partire dal novembre dello stesso anno. Nel 2005 il gruppo pubblica il primo EP dal titolo \"Anthems For The Disillusioned\" (Inni per i disillusi), il disco conteneva cinque tracce. Nel 2007 il gruppo pubblica il primo singolo \"You Always Get What You Want\". Il singolo includeva un lato B dal titolo \"Play That Dirty Girl\". Nel gennaio del 2011 il loro singolo \"Take Me Out\" raggiunge la ventiduesima posizione nella classifica \"Bubbling Under Hot 100\". Nel febbraio del 2011 il gruppo registra un video nostalgia per il film \"Take Me Home Tonight\" insieme agli attori Topher Grace, Anna Faris e Teresa Palmer, il film \u00e8 uscito nelle sale americane nel marzo dello stesso anno."}
{"id": "3412734", "revid": "599013", "url": "https://it.wikipedia.org/wiki?curid=3412734", "title": "Lars Arvid Nilsen", "text": "Ha vinto un argento ai campionati mondiali di Tokyo 1991. Ha ricevuto due squalifiche per doping: la prima di due anni per uso di steroidi anabolizzanti nel 1987 e la seconda a vita nel 1992 sempre per uso di steroidi."}
{"id": "3412739", "revid": "125241736", "url": "https://it.wikipedia.org/wiki?curid=3412739", "title": "TX Logistik", "text": "Tx Logistik \u00e8 un operatore ferroviario europeo operante nel settore del trasporto delle merci e fa parte di Mercitalia Rail (Gruppo Ferrovie dello Stato Italiane).\nGi\u00e0 dal 24 marzo 2011 l'intero pacchetto azionario di Tx Logistik \u00e8 in mano a Trenitalia (Gruppo Ferrovie dello Stato Italiane). La sede operativa italiana si trova a Verona, all'interno del polo logistico Quadrante Europa.\nGi\u00e0 nel 2003, Trenitalia, aveva acquistato il 15% delle azioni di Tx Logistik. Nel 2005 l'operatore italiano ha aumentato la propria partecipazioni nell'azienda acquistando il 51% delle azioni per poi arrivare al 100% nel 2011.\nIl Gruppo TX possiede numerose controllate:\nL'azienda offre ogni tipo di servizio del trasporto merci su rotaia: trasporto su container, trasporto combinato ferro-gomma, etc.\nLe rotte principali partono dai porti di Amburgo, Bremerhaven, Rotterdam, Rostock, Lubecca, Anversa e da Padborg e si dirigono nel sud della Germania, in Svizzera, Francia, Austria e Italia.\nParco rotabili.\nTx Logistik implementa la TRAXX serie 185, Siemens E189 e E193; tra queste alcune sono noleggiate da altre imprese ferroviarie o societ\u00e0 di leasing.\nFino all\u2019 anno 2016 utilizzava in service da Trenitalia le locomotive serie E412 e E405 successivamente passate a Mercitalia Rail.\nTx Logistik utilizza carri di ultima generazione noleggiati da Aziende specializzate quali VTG e Wascosa.\nOltre ai pianali da 60-90 piedi vengono utilizzati anche carri tasca T2000-T3000 e carri Twin I, II e III serie.\nPer quanto riguarda le linee non elettrificate, Tx Logistik, utilizza la locomotiva ADtranz DE-AC33C."}
{"id": "3412740", "revid": "363629", "url": "https://it.wikipedia.org/wiki?curid=3412740", "title": "Mitternacht", "text": "Mitternacht (\"Mezzanotte\") \u00e8 il quarto e ultimo singolo estratto da \"LaFee\", omonimo disco di debutto della cantante tedesca, pubblicato nel novembre 2006.\nVisto il buon successo che la canzone ottenne in Germania e Austria, nel 2008 LaFee la ri-registr\u00f2 in lingua inglese (Midnight Strikes) per poi inserirla nel suo terzo album in studio, \"Shut Up\".\nVideo musicale.\nIl 18 novembre 2006 il video della canzone debutt\u00f2 durante show tedesco VIVA Live.\nDiretto da Bastien Francois e girato a Berlino, il video rimane fedele al tema degli abusi sessuali infantili di cui parla la canzone. In esso LaFee \u00e8 raffigurata come un angelo mandata a liberare una bambina vittima di abusi. Nel video sono inoltre presenti gli altri membri della band, mascherati da pagliacci horror. \nIl video fu nominato come \"Miglior Video Nazionale\" agli ECHO music awards nel 2007 (i Grammy tedeschi)."}
{"id": "3412741", "revid": "314905", "url": "https://it.wikipedia.org/wiki?curid=3412741", "title": "Sant'Antonio di Sant'Anna Galv\u00e3o", "text": ""}
{"id": "3412750", "revid": "80598", "url": "https://it.wikipedia.org/wiki?curid=3412750", "title": "Call It Stormy Monday (But Tuesday Is Just as Bad)", "text": "Call It Stormy Monday (But Tuesday Is Just as Bad) conosciuto anche come Stormy Monday o Call It Stormy Monday \u00e8 un brano blues scritto da T-Bone Walker registrato per la prima volta nel 1947 accompagnato dal trombettista Teddy Buckner. La prima pubblicazione avvenne per l'etichetta \"Black &amp; White Records\" come lato B di \"I Know Your Wig Is Gone\". Fu registrato nuovamente e pubblicato dall'Atlantic Records nel 1959.\nA volte viene confuso col brano jazz \"Stormy Monday Blues\" scritto nel 1942 da Earl Hines e Billy Eckstine.\nIl brano \u00e8 strutturato come un classico blues in 12 misure.\nCuriosit\u00e0.\nIl regista Mike Figgis prese dal brano il titolo per il film Stormy Monday - Luned\u00ec di tempesta del 1988.\nCover.\nIl brano \u00e8 stato oggetto di cover da parte di numerosi artisti tra cui:"}
{"id": "3412751", "revid": "118109916", "url": "https://it.wikipedia.org/wiki?curid=3412751", "title": "Grammatica storica", "text": "La grammatica storica o grammatica diacronica \u00e8 la rappresentazione di una lingua nella sua evoluzione nel tempo. Mentre la grammatica sincronica si concentra sulla lingua in una determinata fase cronologica, la grammatica diacronica prende in considerazione l'intero arco temporale che da un certo stadio della lingua ha portato ad un altro.\nAd esempio, lo studio sincronico del Latino classico indaga e descrive il latino scritto del periodo basso imperiale; la grammatica sincronica dell'italiano moderno prende in considerazione la lingua italiana usata oggi; la grammatica diacronica dell'italiano invece considera l'intero percorso che da un certo stadio, quello del latino classico, ha portato allo stadio attuale, passando attraverso il latino volgare (che mostra caratteristiche del latino ma anche delle lingue romanze).\nIl passaggio da uno stadio ad un altro \u00e8 ricondotto a fenomeni di mutamento linguistico che vanno ad intaccare il sistema della lingua, prima presentandosi come semplici variazioni, poi modificandolo in modo stabile. Tali fenomeni sono indagati dalla linguistica storica.\nOpere di grammatica storica.\nTradizionalmente l'indagine dell'evoluzione diacronica di una lingua si articola negli stessi rami che caratterizzano le opere di grammatica sincronica:\nOpere sulle lingue romanze.\nLa pi\u00f9 importante opera di grammatica storica romanza, tradotta in italiano, \u00e8 , manuale del tedesco Heinrich Lausberg. Composto di due volumi, usciti a partire dal 1956, \u00e8 stato tradotto in italiano nel 1971 ad opera di Nicol\u00f2 Pasero.\nNel I volume \u00e8 contenuto il manuale vero e proprio, che introduce alla disciplina spiegando \"Posizione e significato della linguistica romanza\". Nell'accezione di linguistica di Lausberg \u00e8 compresa anche la filologia, e gli argomenti trattati sono simili a quelli dei manuali odierni di filologia, come ad esempio il di Lorenzo Renzi e Alvise Andreose.\nAlla descrizione delle lingue romanze segue una loro classificazione, con delle proposte originali dell'autore che faranno da base a molti studi linguistici successivi. Celebre \u00e8 l'individuazione nella \u00abzona arcaica lucana\u00bb di tre aree, distinte dal diverso sistema vocalico, rispettivamente di tipo romeno, sardo e siciliano. L'area lucana con vocalismo sardo verr\u00e0 successivamente chiamata da parte di molti studiosi \u00abzona Lausberg\u00bb, appunto dal nome del primo linguista ad individuarla.\nLa seconda parte del I volume \u00e8 dedicata alla fonetica. Dopo una descrizione sincronica dei fonemi delle lingue romanze si trova la vera e propria grammatica storica. L'analisi diacronica si concentra prima sul sistema vocalico, poi su quello consonantico. Oltre ai mutamenti linguistici di portata pi\u00f9 ampia, come ad esempio quello della perdita della quantit\u00e0 vocalica fonologica, vengono presi in rassegna tutti i fonemi semplici del latino, studiati a seconda della loro posizione, iniziale, interna o finale. A parte sono studiate le consonanti geminate ed i nessi consonantici.\nIl II volume \u00e8 dedicato alla morfologia. Partendo da uno spaccato sincronico del latino, sono considerati i mutamenti in atto gi\u00e0 nella fase classica ed arrivati a compimento nella fase del latino volgare. Tra questi, in particolare, la riduzione delle classi nominali, la perdita della distinzione morfologica dei casi, la creazione di forme verbali analitiche. Infine \u00e8 analizzata l'evoluzione romanza delle singole categorie sintattiche.\nOpere sull'italiano.\nLe pi\u00f9 importanti opere moderne che espongono la grammatica storica dell'italiano sono:\nGerhard Rohlfs, nella sua \"Grammatica storica della lingua italiana e dei suoi dialetti\" adotta principalmente un punto di vista \"geolinguistico\", considerando l'evoluzione dell'italiano standard, ma anche delle forme dialettali di ogni regione d'Italia. Pavao Tekav\u010di\u0107 invece, da un'ottica \"strutturalista\", analizza i processi che portano ai mutamenti linguistici, soffermandosi sulle cause che trasformano la normale variazione linguistica, sempre presente in una lingua viva, in una modifica permanente della struttura dell'italiano.\nLa differenza d'impostazione fra le due opere le rende quindi entrambe strumenti fondamentali, complementari, per lo studio diacronico dell'italiano. L'opera di Tekav\u010di\u0107 \u00e8 unica come strumento didattico a cui ricorrere per una spiegazione dettagliata di tutti i principali fenomeni evolutivi. Ai volumi di Gerhard Rohlfs invece lo studioso si rivolge spesso per la consultazione della ricchissima mole di materiale linguistico della penisola italiana.\nFonologia storica dell'italiano.\nClassificazione dei mutamenti.\nIl complesso dei mutamenti linguistici che ha portato dalla lingua latina a quella italiana \u00e8 solitamente suddiviso in due sezioni, una incentrata sull'evoluzione del vocalismo, l'altra sull'evoluzione del consonantismo.\nUn'altra suddivisione riguarda l'impatto dei mutamenti sul sistema: si distinguono fenomeni sistematici, che vanno a modificare il sistema fonologico, creando o eliminando fonemi, e fenomeni di distribuzione, che alterano soltanto la distribuzione dei fonemi, portando a sostituzioni, cadute o inserzioni. Questi ultimi inoltre non coinvolgono generalmente tutta la lingua: avvengono in determinate parole ma non in altre che pure presenterebbero le medesime condizioni, e quindi tradizionalmente sono anche detti accidenti generali.\nMutamenti fonologici e fonetici.\nI mutamenti fonologici che hanno portato all'evoluzione romanza sono riconducibili a fenomeni fonetici generali, attivi in moltissime lingue, che per\u00f2 non sempre vanno a modificare il sistema. Nello studio della fonologia storica un primo approccio pu\u00f2 consistere nel ricondurre un certo mutamento alla sua origine fonetica. Ad esempio la sonorizzazione settentrionale \u00e8 ricondotta al fenomeno fonetico della lenizione intervocalica.\nMolti di questi fenomeni sono tuttora attivi a livello di variazione fonetica. Ad esempio nell'italiano moderno il fenomeno della palatalizzazione porta ad una allofonia delle occlusive velari, che presentano degli allofoni con articolazione lievemente arretrata davanti all'approssimante [j], e in misura minore davanti alle vocali palatali.\nLa ristrutturazione del sistema fonologico per\u00f2 non \u00e8 innescata soltanto dalla variazione fonetica. Cos\u00ec nell'italiano moderno, nonostante la parziale palatalizzazione davanti alle vocali palatali, le occlusive velari rimangono inalterate dal punto di vista fonologico.\nAnche fenomeni fonetici che portano a cambiamenti pi\u00f9 importanti nella realizzazione fono-articolatoria dei fonemi non comportano per forza una ristrutturazione di questi ultimi. Un esempio \u00e8 dato dalla lenizione meridionale, che consiste in una parziale assimilazione di sonorit\u00e0 da parte delle occlusive sorde in contesto intervocalico. Dal punto di vista fonetico si tratta quindi di un fenomeno di lenizione intervocalica, analogo alla sonorizzazione settentrionale, che per\u00f2 a differenza di quest'ultima si limita a creare degli allofoni. La sonorizzazione settentrionale ha invece intaccato il sistema e ha portato alla fusione tra i fonemi occlusivi sonori originari e quelli sordi sonorizzati.\nCause interne ed esterne dei mutamenti.\nLa linguistica storica ha indagato quali fattori portano i fenomeni fonetici ad avere conseguenze fonologiche. Tali fattori possono essere sia di tipo linguistico, cio\u00e8 interni alla lingua, sia extra-linguistici, cio\u00e8 esterni alla lingua. Nel caso della sonorizzazione settentrionale, un fattore interno ipotizzato da alcuni linguisti \u00e8 stato quello di un crollo generale delle opposizioni quantitative, gi\u00e0 iniziato nel latino volgare nel sistema vocalico.\nAltri linguisti hanno collegato la sonorizzazione al fattore esterno del sostrato, essendo la sua estensione limitata per lo pi\u00f9 all'area occidentale di antico stanziamento celtico, la cui lingua presentava un fenomeno simile. Tuttavia la sonorizzazione \u00e8 presente anche in altre zone, come il Veneto ed il Friuli, dove non pu\u00f2 essere impuatata al sostrato.\nI mutamenti romanzi che hanno dato origine al contrapporsi di molte ipotesi, senza che se ne affermasse mai una sulle altre, sono molti. Tra gli interrogativi che pi\u00f9 hanno segnato la storia della linguistica romanza c'\u00e8 sicuramente quello sull'origine della dittongazione romanza, oppure sull'origine della gorgia toscana. Nonostante le centinaia di opere e di articoli dedicati ai suddetti problemi, per entrambi permane tutt'oggi l'incertezza. Inoltre, il succedersi degli orientamenti delle scuole linguistiche ha portato ad un cambiamento nell'approccio al mutamento linguistico.\nLa linguistica moderna di orientamento generativista cerca oggi di concentrarsi sulla descrizione del cambiamento, piuttosto che sulle sue cause strutturali. Dopo il periodo di auge delle tesi sostratistiche, che consideravano le lingue pre-latine il motore delle leggi fonetiche, e dopo la corrente strutturalista, che cercava di riportare il mutamento a fattori interni al sistema, la linguistica moderna ha adottato un atteggiamento pi\u00f9 descrittivo. L'indagine della fonologia generativa \u00e8 soprattutto volta a formulare regole fonologiche che collegano la realizzazione fonetica ad un sistema fonologico soggiacente. Per quanto riguarda la spiegazione della gorgia toscana, ad esempio, la fonologia generativa non ha proposto ipotesi da contrapporre a quella del sostrato etrusco, ma ne ha dato una descrizione fonologica che ha permesso di collegare il fenomeno a quello pi\u00f9 generale della lenizione intervocalica.\nNelle tabelle che seguono sono elencate le voci su alcuni dei principali mutamenti linguistici che hanno interessato l'italiano. Una parte di questi ha riguardato gi\u00e0 il passaggio dal latino classico al latino volgare, ed ha quindi caratterizzato gran parte le lingue romanze. Alcuni sono addirittura panromanzi, cio\u00e8 hanno coinvolto le lingue parlate in ogni area della Rom\u00e0nia. Tra questi, ha avuto una grandissima portata quello della prima palatalizzazione, poich\u00e9 ha condotto ad una profonda ristrutturazione del sistema consonantico. La seconda palatalizzazione invece non ha riguardato tutta la Rom\u00e0nia. Non \u00e8 panromanza nemmeno l'evoluzione del vocalismo ad un sistema eptavocalico, perch\u00e9 a fianco ad esso se ne creano altri paralleli. Pu\u00f2 invece essere considerata panromanza la \"tendenza fonetica\" alla perdita delle opposizioni di quantit\u00e0 vocalica.\nAccanto ai mutamenti fonologici dell'italiano (o di pi\u00f9 lingue romanze), sono indicati alcuni fenomeni fonetici che vi stanno alla base."}
{"id": "3412757", "revid": "1516566", "url": "https://it.wikipedia.org/wiki?curid=3412757", "title": "San Telmo", "text": ""}
{"id": "3412758", "revid": "110157", "url": "https://it.wikipedia.org/wiki?curid=3412758", "title": "Heul doch", "text": "Heul doch (\"Piangi\") \u00e8 il singolo apripista del secondo album della cantante tedesca LaFee, \"Jetzt erst recht\", scritta e prodotta da Bob Arnz, Gerd Zimmermann e LaFee.\nPubblicato nel 2007, \u00e8 uno dei suoi singoli di maggior successo, che infatti raggiunse la posizione tre nella classifica tedesca.\nNel 2008 la canzone fu ripubblicata in tutta Europa, diventando il singolo di debutto di LaFee al di fuori della Germania.\nLa versione inglese della canzone, Shut Up, compare nel terzo e unico album in inglese dell'artista, \"Shut Up\", uscito nel 2008."}
{"id": "3412760", "revid": "287204", "url": "https://it.wikipedia.org/wiki?curid=3412760", "title": "Anna Meares", "text": "Ha una sorella maggiore, Kerrie, anch'essa pistard e per due volte sul podio ai mondiali di specialit\u00e0.\nCarriera.\nOriginaria del Queensland, \u00e8 stata attiva tra i senior dal 2002 al 2016. In carriera ha partecipato a quattro edizioni consecutive dei Giochi olimpici, da Atene 2004 a Rio de Janeiro 2016, vincendo sei medaglie: due d'oro (500 metri nel 2004 e velocit\u00e0 nel 2012, davanti alla rivale Victoria Pendleton), una d'argento (velocit\u00e0 nel 2008, solo sette mesi dopo essersi fratturata il collo) e tre di bronzo (velocit\u00e0 nel 2004, velocit\u00e0 a squadre nel 2012 e keirin nel 2016). Nel 2016 a Rio de Janeiro \u00e8 stata anche la portabandiera per il suo paese durante la cerimonia di apertura.\nA pari con Kristina Vogel \u00e8 la pistard che ha vinto il maggior numero di medaglie d'oro ai campionati del mondo, undici, oltre ad essersi aggiudicata anche dieci argenti e sei bronzi iridati. Ha inoltre conquistato cinque medaglie d'oro ai Giochi del Commonwealth, tre dei quali nell'edizione 2010 a Delhi, tre d'argento e una di bronzo. Ha infine detenuto per cinque volte, dal 2004 al 2013, il record mondiale dei 500 metri a cronometro, con 32\"836 (fissato ad Aguascalientes nel dicembre 2013) come miglior tempo.\nSi \u00e8 ritirata dall'attivit\u00e0 dopo i Giochi di Rio de Janeiro 2016, venendo riconosciuta dalla Federciclismo australiana come la pi\u00f9 grande pistard nella storia del suo paese."}
{"id": "3412765", "revid": "123332900", "url": "https://it.wikipedia.org/wiki?curid=3412765", "title": "Look at Me Now (Chris Brown)", "text": "Look at Me Now \u00e8 un brano musicale hip hop del cantante statunitense Chris Brown, estratto come secondo singolo dal suo quarto album studio, \"F.A.M.E.\". Con la collaborazione dei rapper statunitensi Lil Wayne e Busta Rhymes, \"Look at Me Now\" \u00e8 stato pubblicato in versione digitale il 1\u00ba febbraio 2011. Il brano \u00e8 stato scritto da Brown, Diplo, Jean Baptiste, Ryan Buendia, Lil Wayne e Busta Rhymes, e prodotto da Diplo ed Afrojack.\nVideo musicale.\nIl video musicale prodotto per \"Look at Me Now\" \u00e8 stato girato a Los Angeles il 16 febbraio 2011 dal regista Colin Tilley, che in precedenza aveva diretto Brown nei video musicali di \"Yeah 3x\" e \"Deuces\". \u00c8 uno dei video che ha ottenuto la certificazione Vevo."}
{"id": "3412767", "revid": "47767", "url": "https://it.wikipedia.org/wiki?curid=3412767", "title": "Guglielmo Marconi (disambigua)", "text": ""}
{"id": "3412772", "revid": "1924342", "url": "https://it.wikipedia.org/wiki?curid=3412772", "title": "Quinton Aaron", "text": ""}
{"id": "3412773", "revid": "254059", "url": "https://it.wikipedia.org/wiki?curid=3412773", "title": "Palazzo Alberini", "text": "Palazzo Alberini, poi \"Cicciaporci\", si trova a Roma in via del Banco di Santo Spirito 12.\n\u00c8 un importante esempio di palazzo civile rinascimentale, opera di Raffaello architetto sotto l'influenza di Bramante, dei primi anni del Cinquecento.\nStoria e descrizione.\nVenne fatto costruire da Giulio della famiglia romana degli Alberini o Ilperini tra il 1515 e il 1519 su progetto di Raffaello, anche se Vasari ci dice che fu Giulio Romano a progettare il palazzo per lui, mentre il piano terra \u00e8 attribuito a Bramante, con possibile datazione al 1512. Fu completato nel 1521 da Pietro Rosselli.\nLa facciata odierna \u00e8 ottocentesca, mentre quella originale si trova sul perpendicolare vicolo del Curato. Il disegno segue il modello dei palazzi civili fiorentini e del precedente Palazzo Caprini (1510) del Bramante, nel piano inferiore e nel rimando classico del cornicione.\nIl pianterreno, occupato anticamente dalle botteghe, e il mezzanino presentano un bugnato piatto, con un fascione marcapiano che separa il piano nobile. Quest'ultimo tramite due cornici continue \u00e8 differenziato dai piani inferiore e superiore (riservato alla servit\u00f9), per evidenziarlo come la parte principale dell'edificio. Esso \u00e8 caratterizzato da un ordine ridotto a lesene e aggettante nella trabeazione abbreviata; la cornice continua costituisce lo zoccolo su cui poggiano sia le lesene che le finestre.\nIl terzo piano, meno in rilievo, presenta delle finestre entro cornici rettangolari, che riprendono visivamente le lesene inferiori, fino all'imponente cornicione su mensole.\nAttualmente l'immobile risulta interamente di propriet\u00e0 di UBI Leasing Spa."}
{"id": "3412774", "revid": "123542307", "url": "https://it.wikipedia.org/wiki?curid=3412774", "title": "Robert White", "text": "Biografia.\nThomas Morley, nel suo \"A Plaine and Easie Introduction to Practicall Musicke\" (1597) lo esalta come uno dei pi\u00f9 grandi compositori inglesi, pari a Orlando di Lasso. Egli apprezzava le audaci armonie di White ed inser\u00ec il compositore in una lista che conteneva alcuni fra i pi\u00f9 eminenti compositori dell'epoca Tudor: lista di sette eminenti compositori Tudor che comprende \"Fayrfax, Taverner, Sheppard, White, Robert e Byrd\". Alcuni manoscritti MS datati 1581, ora al \"Christ Church\" di Oxford, riportano questo tributo: \"Maxima musarum nostrarum gloria White' Tu peris, actemum sed tua musa manet. Tu, o White, la pi\u00f9 grande gloria delle nostre muse, puoi perire, ma la tua musa durer\u00e0 per sempre\".\nRobert White, figlio di un costruttore di organi, fu cantore nel coro del Trinity College di Cambridge dal 1554 al 1562. Durante questo periodo, nel 1560, ricevette un Bachelor in Musica all'Universit\u00e0 di Cambridge e nel 1562 si trasfer\u00ec ad Ely, dove succedette a Christopher Tye come maestro del coro e spos\u00f2 poi la figlia di Christopher nel 1565.\nAccett\u00f2 poi un posto simile alla Cattedrale di Chester nel 1566 dove succedette a Richard Saywell e prese parte al cortei di Pentecoste a Chester nel corso degli anni 1567-1569. Tale era la sua fama di istruttore di coro che nel 1570 fu nominato organista e maestro del coro dell'Abbazia di Westminster.\nWhite e la sua famiglia morirono a seguito di una violenta epidemia di peste che colp\u00ec la zona di Westminster nel 1574. Anche se White sembra avere trascorso gran parte della sua vita lavorativa a nord di Londra, il suo testamento (datato 7 novembre 1574) afferma che lasci\u00f2 alcune propriet\u00e0 nel Sussex e ordin\u00f2 di essere sepolto a St. Margaret's, Westminster \"vicino ai miei figli\". White fu sepolto l'11 novembre 1574 all'et\u00e0 di 36 anni.\nAnche se Robert White era molto considerato fra i musicisti della met\u00e0 del XVI secolo, le sue composizioni sono state quasi completamente trascurate fino alla riscoperta da parte di Charles Burney.\nOpere.\nFortunatamente un numero piuttosto elevato di composizioni di White sono sopravvissute e fra queste: 17 mottetti in latino, un Magnificat, due serie di Lamentazioni e otto inni. Tali opere sono sufficienti a metterlo in prima fila fra i compositori inglesi dell'epoca elisabettiana. Fra le sue opere non corali si ricordano \"In Nomines\" per viola da gamba e la sua fantasia in esacordo per tastiera.\nMolti dei mottetti sono basati sui testi dei Salmi e la musica \u00e8 caratterizzata da continui punti di imitazione, con l'inizio di ogni frase il testo sillabato. Le sue \"Lamentazioni\", tutte a cinque voci, sono in anticipo sulla sua epoca, cos\u00ec come i suoi mottetti \"Peccatum peccavit Jerusalem\" e \"Regina Coeli\".\nLe opere di White rientrano in due grandi gruppi: quelle che avrebbero potuto essere utilizzate nelle funzioni Sarum e devozioni di Maria e quelle (salmi, mottetti e lamentazioni) che furono probabilmente scritte durante il regno di Elisabetta I.\nLe opere comprendono antifone, inni e un responsorio, tutte basate su cantus firmus e un Magnificat a sei voci che, come in due pezzi di Taverner, ha un tono di salmo come tenor delle sezioni a pieno coro. Il Magnificat porta la data del 1570 nella fonte frammentaria custodita alla Bodleian Library, ma lo stile del pezzo porta a pensare che questo sia l'anno della copia piuttosto che quello della composizione. Per esempio in \"Sicut locutus\", una sezione a quattro voci con il canto piano nel mezzo, per lo pi\u00f9 in lunghe e brevi, le parti di accompagnamento hanno numerose semiminima, che, pur essendo notevolmente pi\u00f9 numerose e pi\u00f9 frenetiche, danno lo stesso effetto che si pu\u00f2 sentire in \"Et incarnatus\" di Taverner dal \"Gloria tibi Trinitas\". Ma ci sono anche le tracce delle tecniche ripetitive caratteristiche di White nei mottetti a pieno coro. Il punto chiave \u00e8 lo scambio di materiale tra coppie di voci di gamma omogenea in tutta una tessitura a quattro o sei parti. Tallis e Sheppard invertivano una singola coppia di parti (controtenore) quando riutilizzavano la musica di un versetto di un inno, o molto raramente, quando un insieme di voci venivano ripetute.\nL'inno \"Christe qui lux es et dies\" segue il modello consolidato di versetti alternati in canto piano con quelli polifonici che incorporano il canto, in questo caso nella parte del tenor. Il suo testo, una preghiera della sera per il riposo sereno, pieno di immagini di luce e tenebre, sembra aver avuto su White una speciale influenza, visto che fece quattro impostazioni separate."}
{"id": "3412776", "revid": "62748", "url": "https://it.wikipedia.org/wiki?curid=3412776", "title": "Epoca Tudor", "text": ""}
{"id": "3412778", "revid": "41824", "url": "https://it.wikipedia.org/wiki?curid=3412778", "title": "Campionati di giochi matematici", "text": ""}
{"id": "3412780", "revid": "767487", "url": "https://it.wikipedia.org/wiki?curid=3412780", "title": "Michal Benedikovi\u010d", "text": ""}
{"id": "3412781", "revid": "287204", "url": "https://it.wikipedia.org/wiki?curid=3412781", "title": "Michal Benedikovic", "text": ""}
{"id": "3412783", "revid": "1924342", "url": "https://it.wikipedia.org/wiki?curid=3412783", "title": "F.A.M.E. (Chris Brown)", "text": "F.A.M.E. \u00e8 il quarto album studio del cantante statunitense Chris Brown, pubblicato il 18 marzo 2011 dalla Jive Records e in Italia il 22 marzo 2011.. Brown ha lavorato con numerosi produttori discografici e compositori per questo album, fra i quali si possono citare Benny Benassi, DJ Frank E, Kevin McCall e Diplo fra gli altri.\nL'album \u00e8 stato complimentato dalla critica per la sua poliedricit\u00e0 musicale, ottenendo anche un'ottima risposta commerciale nelle vendite complessive e dei singoli estrattone, diventando uno dei progetti pi\u00f9 iconici di Brown.\nL'album \u00e8 stato premiato miglior album R&amp;B in occasione dei Grammy Awards 2012.\nEtimologia.\nIl 18 settembre del 2010 Brown annunci\u00f2 che l'album si sarebbe intitolato \"F.A.M.E.\" (tradotto \"fama\"), che sarebbe acronimo di due frasi, \"Forgiving All My Enemies\" (\"Perdonare tutti i miei nemici\") e \"Fans Are My Everything\" (\"I fan sono il mio tutto\").\nProduzione e sviluppo.\nNel settembre del 2010 Kevin McCall rivel\u00f2 che Brown aveva gi\u00e0 iniziato a lavorare per un nuovo album, dicendo anche di aver gi\u00e0 registrato qualche brano con Brown e Timbaland. Brown inoltre conferm\u00f2 il giorno di Natale del 2010 la presenza nell'album di una collaborazione con Justin Bieber. Inoltre annunci\u00f2 una possibile collaborazione con Bruno Mars.\nDescrivendo l'album Brown in un'intervista per MTV lo descrisse dicendo: \nComposizione musicale.\nL'album combina in s\u00e9 diversi generi tra cui R&amp;B, pop, hip hop, reggae e europop. Il brano che apre l'album, \"Deuces\" \u00e8 un brano urban che parla di una relazione finita, con uno stile pi\u00f9 volte paragonato a quello di artisti come Bobby Brown e Usher. \"Next 2 You\", con Justin Bieber, e \"Should've Kissed You\" sono canzoni d'amore con uno stile pop melodico, e la terza traccia \"No Bullshit\" \u00e8 una slowjam R&amp;B con una strumentazione dolce e lenta. \"Yeah 3X\" e \"Beautiful People\" sono entrambi brani con influenze europop ed electro house. \"Look at Me Now\" invece si differenzia per il suo inciso stile dirty south. La quinta traccia \"She Ain't You\" campiona il brano di Michael Jackson del 1983 \"Human Nature\", e il brano delle SWV del 1992 \"Right Here\". Il brano \"All Back\" \u00e8 invece una ballata di genere soft rock, che ricevette paragoni a brani di Ryan Tedder. \"Say It With Me\" e \"Oh My Love\" sono brani dove l'artista rivisita le sue abilit\u00e0 nel rap, aggiungendo influenze rock e R&amp;B, infine il brano \"Bomb\" con Wiz Khalifa \u00e8 un brano reggae con forti bassi e influenze hip-hop, e ci\u00f2 lo ha portato a paragoni con lavori di Beenie Man.\nRicezione della critica.\nIl disco ha ricevuto una buona risposta dalla critica musicale, venendo considerato uno dei migliori lavori dell'artista grazie alla sua poliedricit\u00e0 musicale. Andy Kellman di \"AllMusic\" ha definito l'album come \"il progetto che ha salvato la sua carriera dopo l'incidente con Rihanna\", lodando i singoli \"Deuces\", \"No Bullshit\" e \"Look at Me Now\", citando i brani \"All Back\" e \"Say It with Me\" come i migliori momenti del disco. Jody Rosen di \"Rolling Stone\" ha lodato la variet\u00e0 delle produzioni nel disco, dicendo che a differenza di \"Graffiti\" nell'album l'artista si \u00e8 focalizzato nel fare buona musica piuttosto che mostrare la sua innocenza. Brad Wete di \"Entertainment Weekly\" lo ha definito il miglior album di Brown, citando \"Oh My Love\" e \"No Bullshit\" come brani migliori del disco.\nTour.\nPer promuovere l'album Brown ha organizzato il \"F.A.M.E. Tour\" che \u00e8 partito in Australia il 20 aprile 2011. Nelle date americane, il tour \u00e8 stato aperto dai cantanti e rapper statunitensi Kelly Rowland, T-Pain, Bow Wow e Tyga."}
{"id": "3412784", "revid": "1543377", "url": "https://it.wikipedia.org/wiki?curid=3412784", "title": "Beweg dein Arsch", "text": "Beweg dein Arsch (\"Muovi il sedere\") \u00e8 una canzone scritta da LaFee, Bob Arnz e Gerd Zimmermann, contenuta nell'album \"Jetzt erst recht\" e pubblicata come secondo singolo. Raggiunse la posizione 22 nella classifica tedesca quando usc\u00ec, nell'agosto 2007.\nLaFee ri-registr\u00f2 in inglese anche questa canzone con il nome di \"Come On\" (inserita nell'album \"Shut Up\")."}
{"id": "3412785", "revid": "438678", "url": "https://it.wikipedia.org/wiki?curid=3412785", "title": "Al pianoforte", "text": "Al pianoforte \u00e8 un'opera teatrale in un'unica scena di Giuseppe Giacosa. \u00c8 il primo lavoro di Giacosa, composto a Torino nel 1870.\nTrama.\nSi tratta di una scena molto breve in cui compaiono solo due personaggi, un uomo che parla e una donna, nel cui salotto si svolge l'azione, che suona il pianoforte e non parla.\nL'uomo, mentre ascolta la donna suonare, le racconta i propri pensieri, le spiega cosa significa per lui l'ascolto della musica, si lamenta di certi comuni conoscenti che ritiene sciocchi. A poco a poco il discorso si fa pi\u00f9 intimo, l'uomo rivolge alla donna qualche complimento, le recita una poesia, le ricorda del fratello morto con cui passavano piacevoli serate, si rammarica di non averle fatto la corte in passato.\nLa donna a tratti smette di suonare, infine si avvicina all'uomo e gli accarezza i capelli. Lui, voltatosi di scatto, la bacia e le dice di volerle bene."}
{"id": "3412786", "revid": "729019", "url": "https://it.wikipedia.org/wiki?curid=3412786", "title": "Georg Andersen", "text": "Ha vinto un bronzo nel getto del peso ai campionati mondiali indoor di Budapest 1989 grazie ad un lancio a 20,98 che corrispondeva anche al nuovo record nazionale norvegese.\nBiografia.\nAi campionati del mondo di Tokyo 1991 venne trovato positivo ad un controllo anti-doping e, oltre ad una squalifica di due anni dalle competizioni, gli fu ritirata la medaglia d'argento da poco vinta grazie ad un lancio a 20,81.\nEntrato nel corpo della polizia norvegese, attualmente ha il grado di tenente e ricopre il ruolo di capo della sezione specializzata in reati telematici."}
{"id": "3412789", "revid": "1543377", "url": "https://it.wikipedia.org/wiki?curid=3412789", "title": "I'll Be in the Sky", "text": "I'll Be in the Sky \u00e8 un brano musicale del rapper statunitense B.o.B, pubblicato come quinto singolo estratto dall'album \"\" il 31 gennaio 2011 dall'etichetta discografica Atlantic. Originariamente il brano faceva parte del mixtape \"Who the F**k is B.o.B?\" del 2008."}
{"id": "3412790", "revid": "2146488", "url": "https://it.wikipedia.org/wiki?curid=3412790", "title": "The Sims Medieval", "text": "The Sims Medieval \u00e8 un videogioco di simulazione di vita reale, della serie \"The Sims\". Il gioco \u00e8 ambientato nel Medioevo e lo stile \u00e8 molto diverso dai predecessori, infatti non si gestisce pi\u00f9 un singolo nucleo familiare, ma un vero e proprio regno. Il gioco \u00e8 stato ben accolto sia dal pubblico che della critica.\nCaratteristiche.\n\"The Sims Medieval\" \u00e8 incentrato sullo sviluppo di un regno. Presenta alcuni limiti alla libert\u00e0 del giocatore, in quanto ogni partita \u00e8 finalizzata al conseguimento di un obiettivo comune, si divide in singole missioni, in cui si controllano uno, due o tre eroi, o personaggi giocabili, che vivono in propri edifici. In ogni partita il regno presenta quattro aspetti gestibili e modificabili : il benessere o la salute del popolo, la sicurezza, o l'incolumit\u00e0 e stabilit\u00e0 del regno, la cultura, che comprende arte e religione, e la conoscenza, ossia il livello di educazione del regno.\nGli obiettivi, o ambizioni, sono: \"Nuovi inizi\", \"Dominio imperiale\", \"Non c'\u00e8 trippa per pigri\", \"Sanit\u00e0 e solidit\u00e0\", \"Pi\u00f9 grande di tutti\", \"Pensieri e preghiere\", \"Espansione efficiente\", \"Duro lavoro\", \"Popolazione abbiente\", \"Tesoreria piena\", \"Fama\", e \"Leggen...dari\".\nAll'inizio di una partita \u00e8 disponibile una quantit\u00e0 di punti-missione; al loro esaurimento la partita finisce, e, a seconda dei risultati raggiunti, l'ambizione \u00e8 completata al livello bronzo, argento, oro o platino. Il completamento delle missioni incrementa uno o pi\u00f9 aspetti del regno e fornisce punti-regno (PR), che permettono di acquistare gli edifici per gli eroi. L'esperienza e le caratteristiche dell'eroe influenzeranno il successo della missione, e il giocatore pu\u00f2 scegliere, quando sono previsti 2 eroi, la composizione e i metodi della squadra.\nI personaggi giocabili sono 10 eroi che si possono creare selezionando l'edificio in cui vivono; si pu\u00f2 personalizzare l'aspetto fisico e determinare la personalit\u00e0, compresa in due tratti positivi e un difetto fatale, gli abiti disponibili variano a seconda della classe sociale dell'eroe.\nA differenza del resto della serie, \"Medieval\" non \u00e8 un gioco generazionale. I Sim possono formare una famiglia, ma i membri non sono controllabili e, come avveniva nel primo capitolo, i figli non diventeranno mai adulti ma possono prendere in eredit\u00e0 il lavoro del padre.\nIn un'intervista a GameSpot, il senior producer del gioco, Rachel Bernstein ha dichiarato che il gioco sar\u00e0 pi\u00f9 pericoloso per i Sim, con la morte e la mancata possibilit\u00e0 durante il gioco nelle missioni. Ci saranno anche dei pericoli come per esempio la peste, le rivolte contadine, la fauna selvatica, i veleni, i duelli, e altro ancora. A differenza dei giochi precedenti, c'\u00e8 un inizio preciso e una fine per il gioco. I giocatori guadagnano voti alla fine del gioco a seconda delle loro performance. I giocatori possono anche fallire una missione se non raggiungono un dato obiettivo entro un lasso di tempo. Dato il contesto medievale, in questo gioco non sono presenti oggetti tecnologici e moderni, quali water e televisioni, quindi i bisogni saranno solo fame e sonno.\nEdifici.\nGli edifici non si possono creare n\u00e9 modificare, ma si pu\u00f2 sceglierne l'aspetto sia delle pareti interne che dell'arredamento. Ne esistono 10 e ogni eroe abita in ognuno di essi. Gli edifici sono:\nTipi di Eroi.\nI giocatori possono controllare particolari sim, gli eroi. A seconda della missione intrapresa si comandano particolari eroi. Esistono dieci tipi di eroi, ognuno con diverse abilit\u00e0 e responsabilit\u00e0. Questi includono:\nAggiornamenti tecnici.\nRachel Bernstein ha dichiarato che lo scattering del sottosuolo \u00e8 stato aggiunto ai modelli dei personaggi, per dare loro un \"look pittorico\". Altri aggiornamenti sono segnalati per includere \"-gen sims prossimo tech\", e un nuovo motore per la luce all'interno del gioco.\nAccoglienza.\nLa risposta iniziale a \"The Sims Medieval\" \u00e8 stata positiva. John Scott Lewinski di \"CraveOnline\" ha dichiarato: \u00ab\"\u00c8 un ottimo tipo di gioco, i giocatori possono entrare ed uscire da brevi spezzoni di gioco, invece di impegnarsi in quest di squadra che possono richiedere molte ore\u00bb\". Anche il sito tedesco \"GamingXP\" ha fornito una recensione positiva, commentando \u00ab\"The Sims Medieval \u00e8 probabilmente uno dei migliori giochi della serie, se non il migliore. Se siete in cerca di una sorpresa, questo gioco potrebbe essere apposta per voi\".\u00bb\nSebbene AJ Glasser di GamePro abbia assegnato al gioco un rating di quattro stelle su cinque, ha dato un'opinione controversa del gioco scrivendo \u00ab\"Per quanto deluso io sia, per\u00f2, non sono pronto per uscire con il mio forcone. The Sims Medieval \u00e8 un bellissimo gioco con idee interessanti e divertenti, ma non risponde completamente alla mia fantasia del Medioevo e non soddisfa completamente il fan di The Sims che c'\u00e8 in me.\"\u00bb Anche PC Advisor \u00e8 stato controverso nella sua recensione scrivendo, che, sebbene la sua simulazione sia andata al di l\u00e0 di quello che la maggior parte dei giochi di strategia militare medievale raggiunge, perde alcuni dei Sims classici lungo la strada.\nExpansion Pack.\nNell'autunno 2011 \u00e8 uscita una prima espansione intitolata \"The Sims Medieval: Nobili e pirati\". L'espansione \u00e8 chiamata \"Adventure Pack\", in quanto raccoglie sia oggetti che avventure.\nDate d'uscita.\nIl 21 dicembre 2010, EA ha annunciato che la Limited Edition \u00e8 disponibile fino alla data di lancio, ed \u00e8 stata pubblicata anche allo stesso tempo, come l'edizione standard."}
{"id": "3412791", "revid": "729019", "url": "https://it.wikipedia.org/wiki?curid=3412791", "title": "Hussey Vivian, I barone Vivian", "text": "Biografia.\nI primi anni.\nEducato alla scuola di Harrow ed all'Exeter College di Oxford, Vivian entr\u00f2 nell'esercito inglese nel 1793, e in meno di un anno divenne capitano del 28th Foot. Sotto il comando di Francis Rawdon-Hastings, I marchese di Hastings egli prest\u00f2 servizio nella campagna del 1794 nelle Fiandre e nei Paesi Bassi. Alla fine della spedizione, il 28th prese parte in maniera decisiva all'azione a Geldermalsen guidata da William Cathcart, I conte Cathcart. Nel 1798 Vivian venne trasferito al 7th Light Dragoons (poi Hussars), e nella divisione di Sir Ralph Abercromby prendendo parte alla campagna d'Olanda ed alle battaglie di Bergen e Alkmaar (19 settembre e 6 settembre 1799).\nLa guerra d'indipendenza spagnola.\nNel 1804 Vivian divenne Luogotenente Colonnello del 7th. Comandando il proprio reggimento egli navig\u00f2 col Luogotenente Generale Sir David Baird a Corunna nel 1808, e prese parte ai combattimenti di cavalleria con Henry Paget, I marchese di Anglesey nelle battaglie Sahagun e Benavente. Durante la ritirata del Luogotenente Generale John Moore, Vivian venne costantemente impegnato nelle operazioni di retroguardia. Egli fu presente anche alla Battaglia di Corunna e ritorn\u00f2 poi con il resto delle forze in Inghilterra. Dal settembre del 1813 egli fece ritorno in Spagna ed il 24 novembre venne nominato Colonnello ed aiutante di campo del principe reggente britannico, nonch\u00e9 comandante di una brigata di cavalleria leggera (13th e 14th Light Dragoons) sotto il comando di Rowland Hill, I visconte Hill nell'armata di Wellington. Col suo corpo egli prest\u00f2 servizio anche nella Battaglia della Nive (9\u201313 dicembre).\nNel gennaio 1814, Vivian venne trasferito alla guida della brigata di cavalleria leggera nel corpo di William Carr Beresford, I visconte Beresford. Forte di 1000 unit\u00e0 tra cui il 18th Hussars ed il 1st King's German Legion Hussars, Vivian prese parte alla Battaglia di Orthez. L'8 aprile Vivian combatt\u00e9 brillantemente a Croix d'Orade e presso il fiume Ers, dove venne pesantemente ferito. All'inizio del 1815 egli ottenne il grado di Cavaliere dell'Ordine del Bagno ricevendo il rango di Maggiore alcuni mesi dopo.\nLa battaglia di Waterloo.\nNell'aprile del 1815, Sir Hussey Vivian venne nominato comandante della sesta brigata della divisione di cavalleria comandata da Henry Paget, I marchese di Anglesey. La brigata di Vivian includeva tra gli altri il 10th e 18th Hussars oltre al 1st Hussars KGL. Alla Battaglia di Waterloo la sesta brigata venne posta al diretto comando del Duca di Wellington. Nel tardo pomeriggio i reggimenti di Vivian vennero mossi per supportare il centro fortemente pressato. Dopo aver respinto la Guardia Imperiale Napoleonica gli ussari di Vivian portarono avanti la carica finale presso le fattorie di Hougomont e de La Haye Sainte. L'impegno decisivo gli valse il ringraziamento di entrambe le camere del parlamento inglese, la croce di Cavaliere dell'Ordine Guelfo, dell'Ordine Militare di Maria Teresa e di quello di San Vladimiro.\nGli ultimi anni.\nVivian al termine delle guerre napoleoniche entr\u00f2 in politica e divenne membro della Camera dei Comuni per Truro e per Windsor dal 1821 al 1831; egli divenne comandante in capo dell'Irlanda ed ottenne la gran croce dell'Ordine Reale Guelfo. Egli venne nominato consigliere privato per l'Irlanda nel 1831. Nel 1835 divenne Master-General of the Ordnance, e venne nominato consigliere privato per il Regno Unito. Nel 1837 ricevette la gran croce dell'Ordien del Bagno e nel 1841 venne creato \"Barone Vivian\" nella paria del Regno Unito.\nMor\u00ec a Baden-Baden.\nMatrimonio e figli.\nVivian si spos\u00f2 due volte, di cui la prima nel 1804.\nUn suo figlio naturale, Sir Robert John Hussey Vivian (1802\u20131887), fu un famoso soldato in India che nel 1857 ottenne la croce di Commendatore dell'Ordine del Bagno e nel 1871 la Gran Croce, raggiungendo il grado di Generale."}
{"id": "3412802", "revid": "767487", "url": "https://it.wikipedia.org/wiki?curid=3412802", "title": "Josef \u0160\u00edma", "text": ""}
{"id": "3412803", "revid": "287204", "url": "https://it.wikipedia.org/wiki?curid=3412803", "title": "Josef Sima", "text": ""}
{"id": "3412804", "revid": "1926649", "url": "https://it.wikipedia.org/wiki?curid=3412804", "title": "Roberto Canestrari", "text": "Caratteristiche tecniche.\nCentrale difensivo dalla spiccata fisicit\u00e0, era abile nella marcatura ad uomo.\nCarriera.\nGiocatore.\nDagli esordi all'approdo in B.\nComp\u00ec il proprio esordio con l'Alma Juventus Fano nel 1970, disputando \u2014 ancora minorenne \u2014 10 gare nella Serie D. Divenuto titolare gi\u00e0 l'anno seguente, attir\u00f2 l'interesse del Bologna dal quale venne ingaggiato nel 1972: non ebbe tuttavia occasione di debuttare con la maglia felsinea, facendo comunque parte di un settore Primavera che includeva \u2014 tra gli altri \u2014 Eraldo Pecci e Aldo Maldera. Ceduto al Forl\u00ec nel 1973, disput\u00f2 da titolare il campionato interregionale.\nDal 1975 al 1978 difese dapprima i colori del Teramo e successivamente del Modena, esperienza quest'ultima conclusa con la retrocessione degli emiliani in Serie C al termine del campionato cadetto 1977-78.\nEsperienza in A e ultimi anni.\nIn seguito alla discesa dei \"canarini\", nell'estate 1978 si trasfer\u00ec al Cagliari continuando a militare in Serie B. Nel torneo 1978-79 contribu\u00ec con 3 gol, gli unici in carriera, alla promozione dei sardi in A. Il debutto in massima categoria avvenne il 7 ottobre 1979, nel pareggio (1-1) con l'Udinese. Il difensore marchigiano riport\u00f2 20 presenze in A con due ammonizioni, entrambe ricevute contro il Torino. Nell'autunno 1980 torn\u00f2 a giocare in B, accordandosi con il Bari. L'esperienza in biancorosso si rivel\u00f2 tuttavia deludente, con la compagine pugliese che \u2014 afflitta da tensioni interne \u2014 non and\u00f2 oltre un ottavo posto in classifica.\nL'ultima tappa della carriera fu il Francavilla, con cui disput\u00f2 il campionato di Promozione prima di ritirarsi nel 1982.\nDopo il ritiro.\nConclusa l'attivit\u00e0 agonistica, allen\u00f2 il Fossombrone nella stagione 1987-88 venendo per\u00f2 sollevato dall'incarico con il campionato ancora in corso. Fu poi direttore sportivo della Vis Pesaro sino al 2003, ricoprendo invece il ruolo di direttore tecnico dal 2004 al 2006; tra il 2007 e 2010 rivest\u00ec l'incarico di responsabile del settore giovanile per l'Alma Juventus Fano.\nNel 2017 partecip\u00f2, insieme agli ex compagni di squadra, alla festa per l'addio del Cagliari allo Stadio Sant'Elia."}
{"id": "3412815", "revid": "729019", "url": "https://it.wikipedia.org/wiki?curid=3412815", "title": "Barone Vivian", "text": "Barone Vivian \u00e8 un titolo nobiliare inglese, che rende Pari del Regno Unito.\nStoria.\nBarone Vivian, di Glynn e di Truro nella contea di Cornovaglia \u00e8 un titolo della Par\u00eca del Regno Unito. Esso venne creato nel 1841 per il militare Sir Hussey Vivian, I baronetto, il quale era gi\u00e0 stato creato Baronetto di Truro nel 1828. Il suo figlio primogenito legittimo, il secondo barone, fu rappresentante di Bodmin alla camera dei comuni e prest\u00f2 servizio come Lord Luogotenente di Cornovaglia. Il figlio di questi, il terzo barone, prest\u00f2 servizio come ambasciatore in Italia dal 1891 al 1893. Il pronipote di questi, il sesto barone, fu soldato e membro del partito conservatore alla camera dei Lords. Lord Vivian fu uno dei nobili ai quali venne permesso di rimanere tra i pari ereditari dopo il passaggio del House of Lords Act 1999. Egli venne succeduto da suo figlio, il VII barone, attuale detentore del titolo.\nSir Robert Vivian, figlio illegittimo del primo barone, fu anch'egli un soldato valente. Altro membro rilevante della famiglia fu Henry Vivian, I barone Swansea, nipote del primo barone."}
{"id": "3412818", "revid": "767487", "url": "https://it.wikipedia.org/wiki?curid=3412818", "title": "Karel Meduna", "text": ""}
{"id": "3412832", "revid": "614827", "url": "https://it.wikipedia.org/wiki?curid=3412832", "title": "Michel de Ghelderode", "text": "Biografia.\nNato in una famiglia fiamminga di Bruxelles conduce i suoi studi in francese. A causa di una grave malattia interrompe gli studi all'et\u00e0 di sedici anni. L'anno seguente si iscrive al conservatorio, che abbandona dopo due anni. Da allora curer\u00e0 da solo la sua formazione culturale. Nel 1917 trova un impiego da precettore presso una famiglia. Contemporaneamente inizia a frequentare l'ambiente artistico di Bruxelles, stringendo amicizie importanti, con poeti, letterati, artisti e scrivendo articoli per giornali e riviste. A diciannove anni scrive la prima opera teatrale, il dramma \"La mort regarde \u00e0 la fen\u00eatre,\" rappresentato con successo il 29 aprile 1918. L'anno seguente ottiene successo la sua seconda opera teatrale, \"Le Repas des fauves,\" della quale non ci \u00e8 pervenuto il testo; dall'autore sappiamo che era un'opera contro la guerra, dove manifesta gi\u00e0 le sue idee anarchiche e antimilitariste. Nel 1929 abbandona il proprio cognome di nascita per diventare legalmente de Ghelderode, grazie a un decreto reale che gli consente di adottare come cognome lo pseudonimo col quale aveva firmato le prime opere. Nel 1921 termina il servizio militare e dopo aver svolto vari lavori entra nell'amministrazione comunale di Schaerbeek. Vi rimane fino al gennaio del 1945, quando con procedimento disciplinare viene sospeso dalle sue funzioni a causa della sua condotta durante l'occupazione tedesca: \u00e8 infatti accusato dal Consiglio comunale di aver servito la propaganda nazista lavorando per Radio Bruxelles, l'emittente collaborazionista. In forza di un decreto reale del febbraio 1946 se la caver\u00e0 con tre mesi di sospensione senza stipendio, ma non riprender\u00e0 il suo posto nell'amministrazione dalla quale verr\u00e0 pensionato per malattia. Si sposa con rito civile nel 1924 con Jeanne-Fran\u00e7oise G\u00e9rard. \nSi dedica senza interruzioni all'attivit\u00e0 letteraria: pubblica testi teatrali, poesie, racconti e collabora regolarmente con riviste letterarie. Ormai \u00e8 riconosciuto come scrittore negli ambienti letterari. Nel 1926 inizia a collaborare con una compagnia teatrale, il Vlaamsche Volkstoonel (teatro popolare fiammingo), per la quale scrive varie opere, fino al 1932. \nNoto in patria, la sua fama rimane confinata al Belgio, fino al 1947, anno in cui il pubblico parigino scopre il suo teatro grazie a una giovane compagnia, \" Le Myrmidon\". Per alcuni anni il suo teatro ottiene un grande successo a Parigi, dove l'autore \u00e8 considerato la rivelazione teatrale di quegli anni, e ottiene una fama internazionale. La sua salute cagionevole non gli consente di seguire da vicino il suo successo. Sofferente fin da giovane di una grave forma di asma, la malattia lo costringe spesso a mesi di inattivit\u00e0 e si aggraver\u00e0 man mano.\nScrittore prolifico, ha scritto sessanta copioni teatrali, un centinaio di racconti e una serie di articoli su arte e folklore. Le sue opere sono ambientate in un'atmosfera ora misteriosa e inquietante ora comica e farsesca.\nTra le sue influenze troviamo il folclore del suo paese, il teatro dei burattini, la commedia dell'arte, il teatro popolare, l'arte fiamminga antica e contemporanea (\u00e8 amico del pittore belga del grottesco James Ensor). Le sue opere hanno a che fare con gli estremi dell'esperienza umana, dalla morte e degradazione all'estasi mistica.\nIl suo copione del 1934 \"La Balade du grand macabre\" ispir\u00f2 l'opera di Gy\u00f6rgy Ligeti \"Le Grand Macabre\".\nIl teatro di Ghelderode trova radici nel teatro pre-rinascimentale e rinascimentale e rompe decisamente con la tradizione classica e con il teatro contemporaneo francese.\nAutore barocco, sensibile alle influenze della cultura fiamminga, elabora un personalissimo linguaggio teatrale, prendendo spunto da molteplici linguaggi artistici: dalle farse popolari, dalle pantomime comiche, dal teatro di marionette, dal teatro di maschere, dal circo, dal cinema muto. Ha sviluppato l'idea, teorizzata dal drammaturgo Antonin Artaud nel suo \"Il teatro e il suo doppio\", di un teatro della crudelt\u00e0: questo tema \u00e8 al centro della sua drammaturgia e costituisce l'oggetto di un suo atto unico, \"La scuola dei buffoni\" scritto nel 1942 e utilizzato in molte delle sue opere come \"Escurial\", \"Barabbas\", \"La farsa dello scuro\", \"Hop Signori\" e \"La ballata del Grand Macabre\".\nEbbe una parte notevole nel rinnovamento teatrale del dopoguerra, alimentando le sperimentazioni dell'avanguardia e anticipando il teatro di Ionesco e Beckett.\nDeceduto nel 1962, \u00e8 sepolto nel Cimitero di Laeken a Bruxelles.\nNel 2011 \u00e8 stato ultimato il documentario \"Michel de Ghelderode\" di Luc de Heusch e Jean Raine.\nOpere.\nTeatro.\nIn ordine secondo i 6 voll. di \"Th\u00e9\u00e2tre\", Gallimard, 1950-1982:"}
{"id": "3412837", "revid": "767487", "url": "https://it.wikipedia.org/wiki?curid=3412837", "title": "Julie Taton", "text": "Grazie al conseguimento di tale titolo ha avuto la possibilit\u00e0 di rappresentare il Belgio sia a Miss Universo 2003 che a Miss Mondo 2003.\nDopo l'anno di regno, Julie Taton ha intrapreso la carriera di attrice teatrale e di conduttrice radiofonica. Dal 2006 al 2009 ha infatti condotto la trasmissione \"Good Morning\" su Radio Contact, a cui \u00e8 seguita dal 2009 \"Yes, Week-end!\", in cui \u00e8 affiancata da David Antoine.\nNel 2010 la Taton ha pubblicato la guida \"Start to run : La forme et le fun en 10 semaines\" per l'editore \u00c9ditions Racine di Bruxelles."}
{"id": "3412840", "revid": "231580", "url": "https://it.wikipedia.org/wiki?curid=3412840", "title": "Torrente Mizofato", "text": ""}
{"id": "3412841", "revid": "1543377", "url": "https://it.wikipedia.org/wiki?curid=3412841", "title": "Whitney Toyloy", "text": " In seguito Whitney Toyloy ha gareggiato come rappresentante ufficiale della Svizzera a Miss Universo 2009, che si \u00e8 svolto alle Bahamas il 23 agosto 2009. La modella svizzera \u00e8 riuscita a classificarsi nelle prime 10 finaliste del concorso (Top 10)."}
{"id": "3412847", "revid": "1573940", "url": "https://it.wikipedia.org/wiki?curid=3412847", "title": "Callionima acuta", "text": "Callionima acuta (), \u00e8 un lepidottero appartenente alla famiglia Sphingidae, diffuso in America Meridionale.\nDescrizione.\nAdulto.\nAppare molto affine a \"C. parce\", ma il colore di fondo \u00e8 uniformemente pi\u00f9 scuro.\nL'ala anteriore ha tonalit\u00e0 bruno-nerastre, pi\u00f9 scure e uniformi rispetto a \"C. parce\", e mancano le lunule color bruno pallido dalla costa verso la cellula discale; mancano inoltre le strette linee dall'apice verso l'interno.\nLa pagina inferiore dell'ala posteriore mostra una linea mediana ed una linea di punti, sulla met\u00e0 esterna, pi\u00f9 marcate rispetto a \"C. parce\" (D'Abrera, 1986).\nI sessi sono molto simili, ma nella femmina la fascia scura sulla met\u00e0 distale dell'ala posteriore \u00e8 pi\u00f9 estesa.\nL'apertura alare \u00e8 di circa 32\u00a0mm.\nLarva.\nDati non disponibili.\nPupa.\nLe pupe si rinvengono libere nello strato di lettiera del sottobosco.\nDistribuzione e habitat.\nL'areale comprende il Brasile (locus typicus: Allian\u00e7a), il Per\u00f9 orientale e la Bolivia (Santa Cruz, La Paz).\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nLa specie \u00e8 probabilmente multivoltina.\nAlimentazione.\nDati non disponibili.\nTassonomia.\nSottospecie.\nNon sono state descritte sottospecie.\nSinonimi.\n\u00c8 stato riportato un solo sinonimo:"}
{"id": "3412848", "revid": "115404117", "url": "https://it.wikipedia.org/wiki?curid=3412848", "title": "Bisolfito di sodio", "text": "Il bisolfito di sodio, o idrogenosolfito di sodio, \u00e8 un composto chimico con formula NaHSO3. In presenza di acidi libera anidride solforosa, un gas tossico. Reagisce rapidamente con l'ossigeno formando bisolfato di sodio.\nViene utilizzato come additivo alimentare sotto la denominazione E222. \nProduzione.\nUn comune metodo di sintesi utilizza la reazione tra una soluzione acquosa di carbonato di sodio in cui viene fatta gorgogliare l'anidride solforosa:\nAnche l'idrolisi del metabisolfito di sodio produce bisolfito di sodio:\nUso in chimica.\nIl bisolfito di sodio reagisce con aldeidi e chetoni formando addotti in cui l'atomo di zolfo nucleofilo attacca l'atomo di carbonio del carbonile. Ad esempio, la formaldeide reagisce con il bisolfito di sodio formando un addotto poco solubile in acqua:\nIn questo modo \u00e8 possibile purificare questi composti precipitandoli, separandoli tramite filtrazione, e infine trattando con acidi o basi in modo da ottenere il composto originario puro; la reazione con NaHSO3 \u00e8 reversibile.\nIl bisolfito di sodio viene utilizzato anche come agente riducente e sbiancante. Inoltre viene sfruttato nella reazione di Bucherer in cui un gruppo ossidrilico del naftolo \u00e8 convertito in gruppo amminico.\nUso come additivo alimentare.\nIl bisolfito di sodio viene utilizzato nei vini come alternativa al metabisolfito di sodio, rilasciando anidride solforosa che uccide i microrganismi presenti nel mosto prima della fermentazione e nuovamente aggiunto come conservante in fase di imbottigliamento del vino. Viene utilizzato anche nei succhi di frutta e nelle conserve di frutta per impedirne l'ossidazione (imbrunimento) e la proliferazione di microbi. \u00c8 utilizzato anche nei vegetali a foglia verde per preservarne l'apparente freschezza, oltre che nelle patate disidratate.\nNei soggetti che presentano allergia ai solfiti il bisolfito di sodio pu\u00f2 provocare una reazione allergica che pu\u00f2 culminare con la morte. La sostanza rientra tra quei composti il cui uso nei vegetali freschi e nella frutta fresca \u00e8 stato proibito negli Stati Uniti dalla FDA negli anni 1980 in seguito alla morte di 13 persone attribuita alla presenza di solfiti in quegli alimenti."}
{"id": "3412849", "revid": "292162", "url": "https://it.wikipedia.org/wiki?curid=3412849", "title": "Francesco Borgia Alvarez de Toledo", "text": ""}
{"id": "3412850", "revid": "81195", "url": "https://it.wikipedia.org/wiki?curid=3412850", "title": "Idrogenosolfito di sodio", "text": ""}
{"id": "3412855", "revid": "124960971", "url": "https://it.wikipedia.org/wiki?curid=3412855", "title": "Enzo Grossi", "text": "Biografia.\nSommergibilista della Regia Marina, durante la seconda guerra mondiale con il grado di tenente di vascello comand\u00f2 il sommergibile \"Medusa\" (27 dicembre 1938 - 10 agosto 1941) e poi con il grado di capitano di corvetta il sommergibile \"Barbarigo\" (agosto 1941 - dicembre 1942). Con quest'ultimo egli sostenne d'aver attaccato e distrutto una corazzata statunitense della classe Maryland il 20 maggio 1942, mentre il 6 ottobre dello stesso anno sostenne di aver attaccato e affondato una corazzata della classe Mississippi. Per questi affondamenti venne promosso e decorato con due medaglie d'oro al valor militare dal governo italiano e insignito della Croce di Ferro di prima classe e della Croce di Cavaliere della Croce di Ferro dal governo tedesco. L'ammiraglio Karl D\u00f6nitz, durante la premiazione, lo elogi\u00f2 per \"la bravura e l'ardimento davvero eccezionali con i quali aveva saputo condurre le due difficilissime azioni\".\nDal 29 dicembre 1942 comand\u00f2 con il grado di capitano di Vascello la base Atlantica di BETASOM a Bordeaux.\nDopo l'8 settembre 1943 ader\u00ec alla Repubblica Sociale Italiana, assumendo il comando della 1\u00aa Divisione Atlantica Fucilieri di Marina della Marina Nazionale Repubblicana.\nIl dopoguerra e le commissioni d'inchiesta.\nNel dopoguerra fu cancellato dai ruoli della Marina per collaborazionismo con perdita del grado, e ripar\u00f2 in Argentina, mentre entrambe le azioni di affondamento con il \"Barbarigo\", che gli avevano valso prestigiosi riconoscimenti militari divennero oggetto di due commissioni di inchiesta da parte della Marina Militare italiana, avviate nel 1948 e nel 1962.\nLa prima commissione d'inchiesta della Marina termin\u00f2 le indagini nel 1950 accusando di fatto Grossi di essere un millantatore, stante l'assenza di conferme fattuali e tecniche della distruzione di qualsiasi genere di naviglio militare, e pertanto nel 1952 con Decreto del Presidente della Repubblica furono revocate sia le due decorazioni a lui concesse sia le promozioni conseguentemente ottenute, degradandolo ed estromettendolo dai ruoli.\nEnzo Grossi in aperta polemica con tali conclusioni e con la relativa ricostruzione dei fatti scrisse nel 1955 una lettera al Capo dello Stato, affermando tra l'altro: \u00abTutti sanno, che in entrambe le occasioni, attaccai, silurai e affondai in superficie, ci\u00f2 significa che oltre a me, almeno altre sei persone videro i siluri colpire i bersagli e udirono gli scoppi che ne seguirono. Vi concedo l'allucinazione collettiva, ma gli scoppi furono sentiti anche dall'interno dello scafo.\u00bb. L'affermazione, in essa contenuta, che \"Il capo dello Stato annulla i decreti reali senza una reale motivazione. All'anima della democrazia!\" gli cost\u00f2 una condanna in contumacia a 5 mesi e 10 giorni di reclusione.\nLo scrittore e polemista Antonino Trizzino nel 1952 pubblic\u00f2 il libro \"Navi e poltrone\", avente come soggetto episodi e comportamenti della Regia Marina durante l'ultimo conflitto, che sollev\u00f2 grande scalpore nell'opinione pubblica, in cui trattava anche del caso di Enzo Grossi: ritenendo estremamente severo il giudizio della commissione d'inchiesta, nel libro egli faceva notare alcuni errori significativi (per esempio lo scambio di orari e date degli affondamenti ignorando i diversi fusi orari), insinuando il sospetto che la commissione avesse deciso in base a preconcetti politici (Grossi aveva aderito alla RSI) ed accusando alcuni ammiragli, presenti anche tra i membri della commissione (Franco Maugeri, Gino Pavesi e Priamo Leonardi), di simpatie ed intelligenza con il nemico antecedentemente l'armistizio dell'8 settembre 1943 (il che gli valse un processo per diffamazione da parte degli interessati e della stessa marina militare).\nNel 1962 venne ordinata una seconda commissione composta dal presidente ammiraglio Nicola Murzi e dai membri contrammiraglio Luigi Longanesi Cattani e capitano di vascello Paolo Pollina. Tale inchiesta approfond\u00ec le ricerche anche presso gli archivi alleati, correggendo alcune imprecisioni sostenute nel corso della prima inchiesta, arrivando al riconoscimento della buona fede di Grossi (senza tuttavia reintegrarlo nei ruoli) e appurando che vennero effettivamente condotti due attacchi ma non a corazzate, bens\u00ec alla corvetta \"Petunia\" e all'incrociatore \"Milwaukee\"\",\" senza che nessuna di esse venisse affondata: la revoca delle medaglie venne pertanto confermata e con essa le conseguenti azioni attuate. Angelo Paratico nel suo libro intitolato \"Mussolini in Giappone\" attribuisce a lui il piano per trasportare clandestinamente Mussolini in Giappone.\nEnzo Grossi mor\u00ec a Corato a soli 52 anni per causa di un tumore, nel 1960.\nCollegamenti esterni.\n- Risposta scritta del Ministro della Difesa alla interpellanza dell'On. Angiolillo per conoscere i motivi che lo hanno indotto a revocare la concessione della medaglia d'oro al combattente Enzo Grossi, in Allegato al resoconto della 983\u00aa seduta del Senato (25 marzo 1953)."}
{"id": "3412856", "revid": "81195", "url": "https://it.wikipedia.org/wiki?curid=3412856", "title": "Sodio bisolfito", "text": ""}
{"id": "3412861", "revid": "606039", "url": "https://it.wikipedia.org/wiki?curid=3412861", "title": "Hemeroplanes acuta", "text": ""}
{"id": "3412863", "revid": "119255663", "url": "https://it.wikipedia.org/wiki?curid=3412863", "title": "Goldstone Deep Space Communications Complex", "text": "Il Goldstone Deep Space Communications Complex (GDSCC) \u2014 indicato comunemente come Goldstone Observatory \u2014 \u00e8 un complesso per le comunicazioni con lo spazio profondo sito nel deserto del Mojave in California. \u00c8 gestito dalla ITT Corporation per il Jet Propulsion Laboratory (JPL). \u00c8 utilizzato prevalentemente per tracciare e comunicare con le sonde spaziali.\nL'osservatorio \u00e8 uno dei tre centri che compongono la Deep Space Network, della NASA, ed \u00e8 costituito principalmente da tre radiotelescopi con parabole del diametro di 34\u00a0metri ed uno di 70.\nLa \"Pioneer Deep Space Station\", facente parte dell'Osservatorio, \u00e8 stata inserita nella lista dei \"National Historic Landmark\" dal governo statunitense nel 1985.\nOsservazioni scientifiche.\nLe antenne dell'osservatorio sono state utilizzate anche come sensibili radiotelescopi per condurre ricerche scientifiche quali: mappare i quasar ed altre radiosorgenti; mappare i pianeti, la Luna, le comete e gli asteroidi; per l'individuazione di comete ed asteroidi potenzialmente pericolosi per la Terra; per l'individuazione di interazioni ad altissima energia tra neutrini sulla Luna, condotte utilizzando le antenne di maggiore apertura.\nPioneer Deep Space Station.\nLa \"Pioneer Deep Space Station\" \u00e8 stato il primo componente del \"Deep Space Network\" costruito ed attivato dalla NASA, nel 1958. Si compone di un'antenna parabolica di 26 metri di diametro, con montaggio polare e manovrabile. Fu ricavata sulla base degli esemplari allora in uso presso il Carnegie Institution for Science (a Washington) e l'Universit\u00e0 del Michigan, seppure con opportuni miglioramenti per favorire le comunicazioni con le sonde esplorative lanciate nell'ambito del Programma Pioneer e successivamente dei Programmi ECHO, Ranger, Lunar Orbiter,\nSurveyor, Apollo, Helios, Mariner, Viking e Voyager.\nLa sua costruzione venne condotta dal Jet Propulsion Laboratory, in un sito dalla superficie concava e lontano dalla civilt\u00e0, affinch\u00e9 non fosse soggetta ad interferenze elettriche, radio o televisive, con il supporto dell'esercito degli Stati Uniti. La struttura conflu\u00ec nei centri NASA dopo l'istituzione della stessa.\nOggi la struttura, ormai obsoleta, non \u00e8 pi\u00f9 attiva.\n\u00abGoldstone has the bird\u00bb.\nUn errore comune \u00e8 quello di attribuire al \"Goldstone Observatory\" la conferma della corretta immissione in orbita dell'Explorer 1, il primo satellite statunitense. Tuttavia Goldstone non era ancora stato attivato al momento del lancio.\nL'errore nasce da una errata interpretazione delle parole \u00abGold has it!\u00bb (Gold ce l'ha) - spesso rese come \u00abGoldstone has the bird\u00bb (Goldstone ha l'uccello). \"Gold\" era il nome in codice di una stazione di rilevamento temporanea presso la \"Earthquake Valley\" nel deserto di Anza-Borrego, nella contea di San Diego e non un'abbreviazione per Goldstone."}
{"id": "3412864", "revid": "161273", "url": "https://it.wikipedia.org/wiki?curid=3412864", "title": "Goldstone Observatory", "text": ""}
{"id": "3412867", "revid": "2043462", "url": "https://it.wikipedia.org/wiki?curid=3412867", "title": "Frederick Roberts, I conte Roberts", "text": "Proveniente da una famiglia di militari, si distinse per coraggio e tenacia in giovent\u00f9 durante la rivolta dei sepoys durante la quale venne decorato con la Victoria Cross. Si dimostr\u00f2 uno dei pi\u00f9 importanti e abili generali britannici dell'Era vittoriana, guidando con successo le sue truppe nella seconda guerra anglo-afghana, dove condusse la famosa marcia su Kandahar, e soprattutto nella seconda guerra boera dove, dopo aver preso il comando, ristabil\u00ec con una serie di vittorie la situazione a favore dell'Impero britannico.\nPromosso feldmaresciallo e comandante in capo del British Army, Roberts, piccolo di statura, ma risoluto e determinato, rimase uno dei pi\u00f9 prestigiosi militari britannici fino alla sua morte, avvenuta in tarda et\u00e0 mentre ispezionava le truppe sul fronte occidentale all'inizio della prima guerra mondiale.\nMassone, fu membro e Maestro venerabile della Loggia \"Kyber\" di Peshawar, in India.\nBiografia.\nI primi anni.\nNato a Cawnpore, India, il 30 settembre 1832, Frederick Sleigh Roberts era il figlio secondogenito del generale Abraham Roberts (1784\u20131873), nativo della Contea di Waterford nell'Irlanda sud-orientale In quel tempo Abraham era in comando del \"1st Bengal European Regiment\". Sua madre era Isabella Bunbury di Edimburgo, figlia del maggiore Abraham Bunbury, originario di Kilfeacle nella Contea di Tipperary.\nFrederick venne educato al \"Eton College\", all'accademia militare di Sandhurst ed al \"Addiscombe Military Academy\" prima di entrare nell'esercito della \"British East India Company\" come sottotenente nell'Artiglieria del Bengala il 12 dicembre 1851.\nLa ribellione indiana del 1857.\nCombatt\u00e9 nei moti indiani del 1857, partecipando all'Assedio di Delhi ed alla presa della citt\u00e0. Partecip\u00f2 all'Assedio di Lucknow, dove venne aggregato allo staff del generale Colin Campbell, comandante in capo delle forze in India. Nel dicembre del 1858, Roberts ricevette la Victoria Cross per atti di valore il 2 gennaio di quello stesso anno presso Khudaganj. La citazione riporta:\nAbissinia e Afghanistan.\nEgli venne trasferito dunque nel \"British Army\" nel 1862 e prest\u00f2 servizio nella campagna di Umbeyla e nelle spedizioni in Etiopia del 1863 e del 1867\u20131868, combattendo nella Campagna di Lushai (1871\u20131872), uscendone con l'onorificenza dell'Ordine del Bagno. Sei anni pi\u00f9 tardi venne promosso maggiore generale ed ottenne il comando delle forze a Kuram nella Seconda guerra anglo-afghana, distinguendosi e ricevendo riconoscimenti dal parlamento e l'onorificenza Commendatore dell'Ordine del Bagno. Nominato comandante delle forze di stanza a Kabul ed a Kandahar, guid\u00f2 un totale di 10.000 uomini attraverso l'Afghanistan, la famosa \"marcia su Kandahar\", vincendo infine la decisiva battaglia di Kandahar.\nPrese inoltre Kabul sconfiggendo Muhammad Yakub Khan, l'emiro afghano. Per il suo servizio, Sir Frederick ottenne nuovamente riconoscimenti dal parlamento e la Gran Croce dell'Ordine del Bagno oltre all'onorificenza dell'Ordine dell'Impero Indiano nel 1880, divenendo baronetto l'anno successivo.\nDopo un breve intervallo come governatore della provincia di Natal e Comandante in capo delle forze britanniche nel Sudafrica, Roberts, promosso tenente generale nel 1883, venne nominato comandante in capo dell'armata di Madras, posto che mantenne per 4 anni. Nel 1885 succedette alla nomina a Comandante in Capo dell'India, e due anni dopo venne insignito dell'onorificenza di Cavaliere Gran Commendatore dell'Ordine dell'Impero Indiano. Nel 1890 venne promosso generale d'armata e nel 1892 ottenne il titolo di Barone Roberts di Kandahar in Afghanistan e della citt\u00e0 di Waterford.\nDopo aver lasciato il suo comando in India ed essendo diventato Cavaliere Gran Commendatore dell'Ordine della Stella d'India nel 1893, Roberts venne trasferito in Irlanda dove assunse il comando delle forze britanniche locali, ponendo la propria base al \"Royal Hospital Kilmainham\". Promosso feldmaresciallo nel 1895 venne nominato Cavaliere dell'Ordine di San Patrizio nel 1897.\nIn questo periodo all'interno del British Army era insorta una forte rivalit\u00e0 personale tra Roberts e alcuni ufficiali suoi ammiratori, prevalentemente provenienti dall'esercito in India, la cosiddetta \"fazione indiana\", e il comandante in capo, feldmaresciallo Garnet Wolseley, e i suoi luogotenenti delle campagne in Africa, la cosiddetta \"fazione africana\". Questo acceso contrasto al vertice delle gerarchie dell'esercito avrebbe minato la solidit\u00e0 delle forze armate all'inizio dell'impegnativa seconda guerra boera nel 1899.\nLa seconda guerra anglo-boera.\nLa nuova guerra contro i boeri ebbe un andamento inizialmente disastroso per l'esercito britannico; il generale Redvers Buller, un membro della \"fazione africana\" e un fedele collaboratore del feldmaresciallo Wolseley, sub\u00ec una serie di sconfitte nella seconda settimanan del dicembre 1899, la cosiddetta \"settimana nera\". Roberts aveva gi\u00e0 espresso i suoi dubbi sulla determinazione e la risolutezza del generale Buller in una lettera al ministro della Guerra Lansdowne dell'8 dicembre 1899 ed aveva espresso la sua disponibilit\u00e0 a prestare servizio in Africa del Sud. Dopo aver appreso le prime notizie della sconfitta di Colenso del 15 dicembre 1899, egli ripresent\u00f2 la sua candidatura per assumere il comando supremo al posto del pessimista e scoraggiato generale Buller. Il 16 dicembre 1899 venne nominato dal governo britannico comandante in capo e il 23 dicembre si imbarc\u00f2 con i suoi collaboratori sulla \"RMS Dunottar Castle\" per raggiungere il teatro d'operazioni; pochi giorni prima aveva appreso la notizia che il suo unico figlio, tenente \"Freddie\" Roberts era morto in azione durante la battaglia di Colenso.\nRoberts giunse a Citt\u00e0 del Capo il 10 gennaio 1900 e subito procedette, in collaborazione con il suo energico capo di stato maggiore, generale Horatio Kitchener, ad una completa riorganizzazione delle forze ed a profondi cambiamenti della catena di comando e delle strutture logistiche; venne migliorata la mobilit\u00e0 delle truppe, venne costituita una cospicua forza di cavalleria, e vennero reclutati numerosi corpi volontari irregolari. Roberts decise di dirigere personalmente una grande invasione delle due repubbliche boere dalla colonia del Capo dopo aver costituito un potente corpo di spedizione con l'arrivo delle nuove divisioni di rinforzo inviate dalla metropoli.\nL'offensiva ebbe inizio l'11 febbraio 1900 e, nonostante notevoli difficolt\u00e0 logistiche, raggiunse subito importanti successi, Kimberley fu liberata dalla cavalleria, mentre le divisioni di fanteria aggirarono le linee boere e avanzarono lungo le rive del fiume Modder. Il 17 febbraio 1900 vennero agganciate e bloccate le forze boere del generale Piet Cronje che cercavano di ripiegare verso Bloemfontein. Roberts, affetto da un raffreddore, non era presente alla fasi iniziali della battaglia di Paardeberg, ma, informato del fallimento degli attacchi frontali ordinati dal generale Kitchener, gi\u00e0 il 19 febbraio 1900 arriv\u00f2 sul campo di battaglia e assunse il comando. Egli decise di stringere il cerchio intorno alle forze boere e di iniziare un sistematico e continuo bombardamento d'artiglieria; dopo una settimana, i boeri, sottoposti al micidiale fuoco dell'artiglieria britannica, si arresero il 27 febbraio 1900 e il generale Roberts ricevette il generale Cronje che si consegn\u00f2 prigioniero insieme con oltre 4.000 boeri. La vittoria britannica a Paardeberg segn\u00f2 una svolta decisiva della guerra boera.\nRoberts avanz\u00f2 su Pretoria. Dopo un anno cedette il comando al generale Kitchener, e fece ritorno in Inghilterra ove ricevette ulteriori onori: venne nominato Cavaliere dell'Ordine della Giarrettiera e beneficiato del titolo di Conte Roberts di Kandahar in Afghanistan e Pretoria nel Transvaal e della citt\u00e0 di Waterford, nonch\u00e9 di Visconte St. Pierre.\nDivenne colonnello onorario delle \"Irish Guards\" nel 1900 e rimase in carica a vita, ottenendo il soprannome di \"Our Bobs\". Nel 1902 venne inoltre nominato primo membro dell\"'Order of Merit\", nonch\u00e9 membro del Venerabile Ordine di San Giovanni di Gerusalemme.\nGli ultimi anni.\nLord Roberts prest\u00f2 servizio come ultimo \"Commander-in-Chief of the Forces\" per tre anni prima che l'incarico venisse abolito nel 1904 e per gli ultimi dieci anni della sua vita ottenne ulteriori onori tra cui molti premi e titoli militari onorari della riserva nazionale. Divenne presidente fondatore della \"Pilgrims Society\" nel 1902. e fu uno dei sostenitori della coscrizione obbligatoria in previsione della prima guerra mondiale allenando altres\u00ec le giovani reclute al tiro a segno e fondando la \"National Smallbore Rifle Association\".\nLord Roberts divenne vicepresidente del \"Public Schools Alpine Sports Club\" nel 1903, segnando una tappa fondamentale nella storia dello sci inglese, oltre ad inaugurare la \"Roberts of Kandahar Cup\" che ebbe luogo a Crans-Montana (o Crans-sur-Sierre) otto anni dopo, l'11 gennaio 1911, organizzata con l'aiuto di Arnold Lunn (1888\u20131974) e con i trofei offerti da Lord Roberts in persona.\nLord Roberts mor\u00ec di pleurite a St-Omer, in Francia, mentre si trovava in visita alle truppe indiane impegnate a combattere nella prima guerra mondiale. Dopo la cerimonia presso la Westminster Hall (solo due non-reali ebbero questo onore nel XX secolo, l'altro fu Sir Winston Churchill), ebbero luogo i funerali di stato.\nRoberts aveva vissuto a 'Englemere', a Ascot nel Berkshire. La sua propriet\u00e0 venne stimata nel 1915 aggirarsi attorno alle 77.304 sterline (equivalenti a 5,5 milioni di sterline di oggi).\nIl felmaresciallo Frederick Roberts raggiunse grande popolarit\u00e0 nel Regno Unito, ricevette i massimi onori e mantenne fino alla morte l'alta considerazione degli ufficiali e dei soldati britannici. Beniamino dello scrittore Rudyard Kipling, era soprannominato \"Bobs\" o \"Wellington in miniatura\", e divenne uno dei militari pi\u00f9 famosi del periodo vittoriano insieme al suo acceso rivale, il feldmaresciallo Garnet Wolseley. Venne considerato da alcuni contemporanei il miglior generale britannico del secolo compreso tra la battaglia di Waterloo e la Prima guerra mondiale, mentre gli storici moderni in generale riconoscono la sua competenza di generale, anche se ne hanno in parte ridimensionato le qualit\u00e0 di condottiero. Di fatto Roberts, piccolo e agile, attivo e lucido fino a tarda et\u00e0, dimostr\u00f2 durante tutta la sua carriera coraggio individuale, fiducia, ottimismo e soprattutto grande risolutezza e determinazione; senza lasciarsi impressionare dalle difficolt\u00e0 o dagli insuccessi locali, raggiunse sempre i suoi obiettivi operativi, perseguiti e conseguiti con fermezza e capacit\u00e0.\nMatrimonio e figli.\nRoberts spos\u00f2 Nora Henrietta Bews il 17 maggio 1859 e la coppia ebbe sei figli.\nEntrambi i suoi figli maschi gli premorirono, incluso Frederick Hugh Sherston Roberts (1872\u2013 1899), che venne ucciso durante la Battaglia di Colenso nella seconda guerra anglo-boera. Il suo titolo baronale venne, per speciale concessione, passato alla sua figlia maggiore."}
{"id": "3412868", "revid": "94647", "url": "https://it.wikipedia.org/wiki?curid=3412868", "title": "Tagliapietra Pagliuca Marton", "text": ""}
{"id": "3412869", "revid": "161273", "url": "https://it.wikipedia.org/wiki?curid=3412869", "title": "Radiotelescopio di Goldstone", "text": ""}
{"id": "3412873", "revid": "1186766", "url": "https://it.wikipedia.org/wiki?curid=3412873", "title": "Pavesi", "text": "Per Pavesi si pu\u00f2 intendere:"}
{"id": "3412879", "revid": "827882", "url": "https://it.wikipedia.org/wiki?curid=3412879", "title": "Zon (famiglia)", "text": "Gli Zon furono una famiglia patrizia veneziana, annoverata fra le cosiddette \"Case fatte per soldo\".\nStoria.\nSecondo la leggenda, la famiglia Zon sarebbe stata originaria di Perugia.\nStabilitisi in laguna nel corso del secolo VIII, per pi\u00f9 di dieci secoli risiedettero ininterrottamente a Venezia, giungendo a ricoprire cariche amministrative molto importanti: il 28 giugno 1717, ad esempio, un esponente di un ramo non patrizio, tal Angelo Zon, fu nominato \"Cancellier Grando\".\nUn ramo di questo casato fu aggregato al corpo patrizio ed ammesso alle sedute del Maggior Consiglio nel 1651 nelle persone dei fratelli Pietro Antonio, Bernardino, Michele e Giovanni Zon, per il sostegno finanziario garantito da questi ultimi alla Repubblica durante la guerra di Candia contro il Sultano. Tuttavia, non avendo nessuno dei detti fratelli avuto una discendenza, si estinse alla morte dell'ultimo di essi, avvenuta presumibilmente tra il 1683 e il 1693.\nNel 1771 un secondo ramo fu aggregato al consiglio nobile di Padova e fu riconosciuto nobile dall'Impero austriaco con Sovrana Risoluzione 19 novembre 1820."}
{"id": "3412893", "revid": "94499525", "url": "https://it.wikipedia.org/wiki?curid=3412893", "title": "Conte Roberts", "text": "Conte Roberts \u00e8 un titolo nobiliare inglese, che rende Pari del Regno Unito.\nStoria.\nConte Roberts, di Kandahar in Afghanistan e Pretoria nel Transvaal e nella citt\u00e0 di Waterford, fu un titolo creato nel 1901 per il Feldmaresciallo Frederick Roberts, I barone Roberts. Egli aveva gi\u00e0 ottenuto il titolo di Barone Roberts di Kandahar, in Afghanistan, e della citt\u00e0 di Waterford, nel 1892, ed era stato nominato Visconte St Pierre. La baronia venne creata come trasmissibile agli eredi maschi mentre il titolo di visconte e conte passarono per diritti speciali alle eredi femmine dal momento che entrambi i suoi figli precedettero il primo detentore nella morte. Come tale alla morte di Lord Roberts nel 1914 il titolo baronale si estinse e sua figlia primogenita divenne la seconda contessa. Questa mor\u00ec senza essersi mai sposata e venne succeduta dalla sorella minore, la terza contessa, alla morte della quale nel 1955 il titolo si estinse.\nSir Abraham Roberts, padre del primo conte, fu anch'egli un noto soldato distinto."}
{"id": "3412894", "revid": "125628108", "url": "https://it.wikipedia.org/wiki?curid=3412894", "title": "Theobroma grandiflorum", "text": "Il cupua\u00e7u (Theobroma grandiflorum ), chiamato anche cupuassu e copoasu, \u00e8 un albero delle foreste pluviali tropicali imparentato con il cacao. Comune in tutto il bacino dell'Amazzonia, \u00e8 largamente coltivato nelle giungle della Colombia, del Per\u00f9 e del nord del Brasile, con le pi\u00f9 grandi produzioni nel Par\u00e1, seguite da Amazonas, Rond\u00f4nia e Acre.\nDescrizione.\nL'albero di cupua\u00e7u generalmente ha altezze comprese tra i 5 e i 15 metri, sebbene alcuni esemplari possano raggiungere i 20 metri. Gli alberi hanno una corteccia marrone. Le loro foglie sono lunghe 25-35 centimetri e larghe 6-10 centimetri, con 9 o 10 coppie di venature. Nel maturare le foglie cambiano colore dal rosa verde al verde, e in seguito le piante cominciano a sviluppare frutti. \nFrutto.\nI frutti di cupua\u00e7u sono lunghi, marroni, e lanuginosi, lunghi 20 centimetri, pesanti 1-2 kilogrammi, e coperti da un esocarpo spesso 4\u20137 millimetri e duro. La bianca polpa del frutto di cupua\u00e7u ha una fragranza unica (descritta come un misto di cioccolato ed ananas), e contiene teacrina (acido 1,3,7,9-tetrametilurico) invece delle xantine (caffeina, teobromina e teofillina) presenti nel cacao. \u00c8 spesso usata per confezionare desserts, succhi e dolciumi. Il succo ha principalmente un aroma di pera, con un po' di banana.\nEcologia.\nIl cupua\u00e7u ospita la farfalla \"lagarta verde\" (\"Macrosoma tipulata\", Hedylidae) che pu\u00f2 divenire un importante defogliatore.\nFitochimica.\nIl cupua\u00e7u \u00e8 propagandato come possibile superfrutto in base alle sue sostanze fitochimiche, come i tannini, la theograndine I e II, e flavonoidi, tra cui catechine, quercetina, kaempferolo e isoscutellareina. La produzione commerciale di prodotti del cupua\u00e7u comprende integratori alimentari, pillole, bevande, frullati ,dolciumi e cosmetici\nUsi.\nLa polpa del frutto \u00e8 usata anche in prodotti cosmetici come lozioni per il corpo, poich\u00e9 \u00e8 altamente idratante, similmente al burro di cacao. Anche il suo legno \u00e8 utilizzato spesso. Data la sua ricchezza di potassio e magnesio, il cupua\u00e7u pu\u00f2 essere di sostegno per chi svolge una qualsiasi attivit\u00e0 sportiva. Dai suoi semi si ricava il cioccolato, chiamato \"cupulate\"."}
{"id": "3412895", "revid": "4175", "url": "https://it.wikipedia.org/wiki?curid=3412895", "title": "Mopreme Shakur", "text": "Biografia.\nFiglio di Mutulu Shakur, attivista afroamericano incarcerato per rapina e negli anni '60 e '70 principale proponente della Repubblica della Nuova Africa e membro del gruppo neomarxista e nazionalista nero Black Liberation Army, \u00e8 il fratello maggiore di Tupac Shakur, anch'egli rapper, deceduto in un agguato nel 1996.\nCarriera.\nCominci\u00f2 la sua carriera sotto il nome d'arte \"Mocedes\", registrando insieme a Tony Toni Ton\u00e9 il singolo \"\"Feel's Good\" nel 1990.\nDa sempre vicino a Tupac, fu sia membro dell'originale gruppo Thug Life che degli Outlawz, qui in un ruolo primario. La sua prima collaborazione col fratellastro fu nel singolo \"Papa'z Song\", dall'album \"Strictly 4 My N.I.G.G.A.Z\" del 1993. Usc\u00ec in seguito dagli Outlawz e, sebbene le indiscrezioni, non firm\u00f2 mai per Death Row Records.\nNel 2002 \u00e8 stato intervistato per il documentario \"Biggie &amp; Tupac\". Nel 2003 appare nella colonna sonora del thriller drammatico \"Intoxicating - Quando il vizio ti distrugge\" di Mark David, con Kirk Harris, John Savage ed Eric Roberts. Nel 2007 ha distribuito un nuovo album, \"Black &amp; Brown Pride\", preceduto dal mixtape \"\", funto da preludio alla sua uscita.\nNel giugno 2008 \u00e8 stato scritturato dalla rete BET come consulente alla produzione dell'episodio \"Mutulu Shakur and The Republic of New Afrika\"\" della serie \"American Gangster\" incentrata sulla storia criminale degli Stati Uniti. In facolt\u00e0 del suo ruolo ha provveduto a fornire materiale per le interviste, fungendo da collegamento tra il programma da esporre al pubblico e la figura paterna."}
{"id": "3412903", "revid": "253269", "url": "https://it.wikipedia.org/wiki?curid=3412903", "title": "F.B.I. (serie televisiva)", "text": "F.B.I. (\"The F.B.I.\") \u00e8 una serie televisiva statunitense in 240 episodi andati in onda per la prima volta nel corso di 9 stagioni dal 1965 al 1974 sulla rete ABC. Questa serie televisiva, che racconta casi del Federal Bureau of Investigation, ebbe il supporto e la consulenza dell'allora direttore dell'ente J. Edgar Hoover. Negli anni 80 fu girata un'altra serie, intitolata nella versione italiana \"F.B.I. oggi\", che \u00e8 considerata un sequel.\nIn Italia, il telefilm viene tuttora trasmesso sulle TV locali.\nTrama.\nGli episodi trattano di casi presi in esame dall'FBI riguardanti crimini in massima parte realmente accaduti. Su questi indaga l'ispettore Lewis Erskine, personaggio integerrimo e ligio al dovere, che si imbatte in truffatori, assassini, latitanti, serial killer, ladri, falsari, sabotatori e altri criminali assortiti. In questo compito \u00e8 supportato da una serie di agenti speciali, supervisori e tecnici. Nella prima stagione Erskine perde la moglie che resta uccisa nel corso di una sparatoria. Barbara Erskine, figlia dell'ispettore, si innamora dell'agente Jim Rhodes, collega del padre e la relazione non \u00e8 da questo ben vista. Dalla seconda stagione in poi il personaggio di Barbara non \u00e8 pi\u00f9 presente. Al termine di alcuni episodi, l'attore Efrem Zimbalist Jr. mostra al pubblico foto di veri ricercati per facilitarne la cattura.\nCuriosit\u00e0.\nIn uno dei primi episodi di \"The Dukes of Hazzard\" (stagione 1, episodio 2: \"Daisy's Song\"), Bo e Luke Duke dicono a Cooter che l'FBI si trovava erroneamente sulle loro tracce, al che Cooter risponde: \"Sai, mi piace l'F.B.I., \u00e8 una buona serie TV\", riferendosi alla serie televisiva."}
{"id": "3412904", "revid": "46931", "url": "https://it.wikipedia.org/wiki?curid=3412904", "title": "The F.B.I.", "text": ""}
{"id": "3412906", "revid": "46931", "url": "https://it.wikipedia.org/wiki?curid=3412906", "title": "The FBI", "text": ""}
{"id": "3412912", "revid": "767487", "url": "https://it.wikipedia.org/wiki?curid=3412912", "title": "Il grande problema", "text": "Il grande problema (\"The Greatest Question\") \u00e8 un film muto del 1919 diretto da David W. Griffith.\nTrama.\nNellie Jarvis \u00e8 una bambina di quattro anni, testimone dell'omicidio di una giovane da parte di una coppia. L'accaduto, per\u00f2, passando gli anni, sbiadisce nella memoria della piccola.Dopo la morte dei genitori, Nellie va a vivere con gli Hilton, una povera famiglia che la accoglie come una figlia. Divenuta grande, Nellie deve lavorare per vivere e trova un impiego presso il brutale Martin Cain. Suo fratello, intanto, \u00e8 partito per la guerra.Un giorno, la signora Hilton ha una visione, dove vede la morte del ragazzo che, in effetti, \u00e8 caduto in guerra. Al cimitero, sulla sua tomba, il fantasma del morto avvisa gli Hilton di non vendere la loro propriet\u00e0 come stanno per fare, ma di tenerla.Il giorno dopo, nel terreno della fattoria, viene scoperto il petrolio. Jimmie, il figlio minore, corre ad avvisare Nellie della loro fortuna. Arriva in tempo per salvarla dalla furia della signora Cain, che vuole ucciderla perch\u00e9 il marito voleva violentare la ragazza.Il trauma riporta alla memoria di Nellie la scena a cui ha assistito da bambina e si rende conto che la coppia assassina era proprio quella dei Cain. I due vengono smascherati e arrestati. Nellie e Jimmie, che sono innamorati, possono cominciare una vita insieme.\nProduzione.\nIl film fu prodotto dalla First National Pictures.\nDistribuzione.\nIl copyright del film, richiesto da D. W. Griffith, fu registrato il 16 dicembre 1919 con il numero LP14554.\nDistribuito dalla First National Exhibitors' Circuit, il film fu presentato il prima al Mark Strand Theatre di New York il 28 dicembre 1919. Copia del film viene conservata in un positivo a 16\u00a0mm. Nel 2009, la Classic Video Streams ne ha fatto uscire una versione digitalizzata in DVD, accoppiata a un altro film,\" Romola\", interpretato da Lillian Gish per un totale di 140 minuti.\nData di uscita.\nIMDb\nAlias\nCensura.\nLa censura italiana impose la seguente modifica:"}
{"id": "3412914", "revid": "119400721", "url": "https://it.wikipedia.org/wiki?curid=3412914", "title": "La pietra dei sogni", "text": "La pietra dei sogni (\"The Dreamstone\") \u00e8 una serie televisiva animata britannica del 1990 composta da 4 stagioni di 13 episodi ciascuna. \u00c8 stata trasmessa in Italia a partire dal 1994, prima su Rai 1 all'interno del contenitore \"La banda dello Zecchino\" e successivamente su Telemontecarlo nel programma \"Zap Zap\"."}
{"id": "3412915", "revid": "89688", "url": "https://it.wikipedia.org/wiki?curid=3412915", "title": "Oscar 2011", "text": ""}
{"id": "3412926", "revid": "287204", "url": "https://it.wikipedia.org/wiki?curid=3412926", "title": "Drago Jancar", "text": ""}
{"id": "3412927", "revid": "77594", "url": "https://it.wikipedia.org/wiki?curid=3412927", "title": "Lugano Centro", "text": "Lugano Centro \u00e8 un quartiere di 5\u00a0304 abitanti del comune svizzero di Lugano, nel Canton Ticino (distretto di Lugano), corrispondente al nucleo storico della citt\u00e0.\nStoria.\nInizialmente l'antico borgo di Lugano \u00e8 composto da sei contrade (Nassa, Sassello, Cioccaro, Pessina, Cortogna e Canova) e si sviluppa secondo un reticolo viario centrato sullo sbarco in riva al lago (tra l'attuale Piazza Manzoni e Piazza Rezzonico) e che portava nelle diverse direzioni alle porte di Santa Margherita, delle Cappuccine o di San Giuseppe, degli Angeli e a quella di San Lorenzo.\nIl cambiamento maggiore inizia nella seconda met\u00e0 dell'Ottocento, in particolare dopo l'arrivo della Ferrovia del S. Gottardo, quando la citt\u00e0 si sviluppa verso la campagna circostante nelle direzioni di Cassarate e Molino Nuovo, a monte della Stazione FFS nel quartiere di Besso e a sud-ovest oltre la fine di Via Nassa, al confine con la Chiesa degli Angeli, che segna l'inizio del quartiere di Loreto.\nNella seconda met\u00e0 del Novecento trasformazioni economiche e sociali portano allo sviluppo dell'industria alberghiera e turistica, determinando svariati interventi sul nucleo oltre a mutamenti urbanistici significativi.\nInfrastrutture e trasporti.\nLa funicolare Lugano-Stazione FFS, sul lato ovest di piazza Cioccaro, fu inaugurata nel 1886.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "3412928", "revid": "36426", "url": "https://it.wikipedia.org/wiki?curid=3412928", "title": "Castello di Toompea", "text": "Il castello di Toompea (in latino: Castrum Danorum, in estone: Toompea loss, prima probabilmente \"Taani loss\" e letteralmente \"il castello danese\"), \u00e8 un castello sulla \"collina di Toompea\", nel centro storico della citt\u00e0 vecchia di Tallinn, di fronte alla cattedrale di Aleksandr Nevskij.\nIl nome fu anche utilizzato anticamente per definire l'intero territorio di Tallinn durante la dominazione danese nel XIII e XIV secolo. Il primo castello, che fu in legno (da alcune fonti finniche \u00e8 chiamato Kesoniemi), si pensa sia stato edificato sulla collina di Toompea tra il X e l'XI secolo, dai residenti dell'antica regione estone di R\u00e4vala (Revalia).\nStoria.\nFu probabilmente una delle prime aree abitate dell'antica Tallinn (Reval).\nNel 1219, la fortezza fu occupata dai crociati Danesi, guidati da Valdemaro II. Secondo una popolare leggenda sui danesi, l'antica bandiera della Danimarca (\"Dannebrog\"), cadde dal cielo durante la dura battaglia di Lyndanisse, meglio conosciuta come la \"battaglia di Reval\", combattuta vicino al castello, dando cos\u00ec la vittoria danese sugli estoni.\nI danesi successivamente iniziarono a chiamare \"Lyndanisse\" con il nome di \"Castrum Danorum\" (\"Il castello danese\"). Da un'ipotesi il nome fu poi tradotto in lingua estone come \"Taani (n) linna\", e successivamente abbreviato in Tallinn.\nIl castello, in maggior parte ricostruito e da cui svetta la torre di Ermanno il Lungo (in estone: \"Pikk Hermann\"), sulla cui sommit\u00e0 sventola fieramente la bandiera estone, ancora oggi domina Toompea. Attualmente ospita il Parlamento dell'Estonia.\nXIX secolo.\nDal 1922 le sedute del Riigikogu si tengono al castello, una delle ali fu ricostruita appositamente per ospitare il Parlamento.\nDurante il periodo di occupazione sovietica (1940-1941),(1944-1991), e nazista (1941-1944) il Riigikogu fu abbandonato.\nDal 1991 \u00e8 stato restaurato."}
{"id": "3412930", "revid": "1124164", "url": "https://it.wikipedia.org/wiki?curid=3412930", "title": "Elia Fornoni", "text": "Biografia.\nArchitetto ed ingegnere, visse ed oper\u00f2 a cavallo dei secoli XIX e XX, lavorando e distinguendosi principalmente nella provincia di Bergamo.\n\u00c8 tuttora ricordato sia per i suoi studi riguardanti settori di interesse locale che per i progetti di edifici civili e religiosi.\nLa sua versatilit\u00e0 lo port\u00f2 a impegnarsi in numerosi ambiti: fu prima docente presso il circolo artistico bergamasco, poi rettore dell'ateneo di scienze, lettere ed arti dal 1902 al 1920, ed infine assessore presso il comune di Bergamo.\nPubblic\u00f2 numerosi articoli e studi, tra tutti quello riguardante il medievale Ponte di Lemine (conosciuto anche come Ponte della Regina), anche se la sua opera principale, i \u201cManoscritti Fornoni\u201d \u00e8 rimasta inedita (a eccezione dei 17 voll. della Storia di Bergamo \u2013 trascritti da Paolo Oscar). Questa consisteva in 82 volumi che spaziavano nell'ambito storico-geografico locale e si divideva in: \u201cDizionario odeporico\u201d (19 volumi), \u201cStoria di Bergamo\u201d (17 volumi), \u201cPittori bergamaschi\u201d (9 volumi), \u201cPittori forestieri\u201d (6 volumi), \u201cVarie\u201d (7 volumi), \u201cEpigrafi\u201d (3 volumi) e \u201cMiscellanea di storia ed arte\u201d (21 volumi).\nMa l'ambito in cui si distinse maggiormente fu la progettazione di edifici: in questo settore si assicur\u00f2 gran parte delle commissioni di costruzione o rifacimento di chiese e ville nella provincia bergamasca, privilegiando lo stile neogotico, ma spaziando anche dallo stile neoclassico a quello neoromantico."}
{"id": "3412931", "revid": "767487", "url": "https://it.wikipedia.org/wiki?curid=3412931", "title": "Benzenetricarbonilcromo", "text": "Il benzenetricarbonilcromo \u00e8 il composto metallorganico di formula Cr(\u03b76-C6H6)(CO)3. In condizioni normali \u00e8 un solido cristallino giallo solubile nei comuni solventi non polari. La molecola possiede una struttura detta a \"sgabello di pianoforte\" (dall'inglese \"piano stool\"), data la posizione dell'anello arilico rispetto ai tre leganti CO che paiono i piedi dello sgabello.\nSintesi.\nIl Cr(\u03b76-C6H6)(CO)3 fu descritto per la prima volta nel 1957 da Fischer e \u00d6fele, che lo prepararono per carbonilazione del dibenzenecromo, Cr(\u03b76-C6H6)2. La reazione port\u00f2 a cromo esacarbonile, Cr(CO)6, come prodotto principale, assieme a tracce di Cr(\u03b76-C6H6)(CO)3. La procedura fu ottimizzata facendo reagire Cr(CO)6 e Cr(\u03b76-C6H6)2. Per scopi commerciali si usa la reazione tra Cr(CO)6 e benzene:\nApplicazioni.\nCr(\u03b76-C6H6)(CO)3 \u00e8 sostanzialmente pi\u00f9 elettrofilo del benzene, e pu\u00f2 dare sostituzione nucleofila. \u00c8 anche pi\u00f9 acido, e subisce litiazione se trattato con n-butillitio. Il composto organolitio risultante pu\u00f2 dare sostituzione con vari elettrofili, come ad esempio il trimetilclorosilano (TMSCl):\nCr(\u03b76-C6H6)(CO)3 \u00e8 un catalizzatore utile per l'idrogenazione degli 1,3-dieni. L'addizione di idrogeno in 1,4 produce alcheni. Il complesso non idrogena doppi legami isolati.\nSicurezza.\nIl prodotto \u00e8 considerato nocivo per inalazione, contatto con la pelle e ingestione. Non \u00e8 classificato come cancerogeno."}
{"id": "3412935", "revid": "602249", "url": "https://it.wikipedia.org/wiki?curid=3412935", "title": "Snia Milano", "text": ""}
{"id": "3412936", "revid": "602249", "url": "https://it.wikipedia.org/wiki?curid=3412936", "title": "Snam Gas Metano", "text": ""}
{"id": "3412937", "revid": "33689", "url": "https://it.wikipedia.org/wiki?curid=3412937", "title": "Gessi Bolognesi, Calanchi dell'Abbadessa", "text": ""}
{"id": "3412943", "revid": "298229", "url": "https://it.wikipedia.org/wiki?curid=3412943", "title": "Pro Patria Milano", "text": "La Pro Patria Milano \u00e8 una societ\u00e0 polisportiva di Milano, fondata il 1\u00ba agosto 1883 in seguito alla scissione dalla Societ\u00e0 Ginnastica Milanese Forza e Coraggio.\nLa sezione di atletica leggera si \u00e8 laureata 12 volte campionessa italiana di societ\u00e0 e due volte campionessa europea.\nTra gli altri sport gestiti dalla polisportiva figurano calcio, tennis, pallavolo, triathlon, ginnastica artistica e ritmica, scherma, taekwondo, karate.\nGli impianti del centro polisportivo sono situati in Viale Sarca, 205 a Milano, zona Bicocca.\nLe sezioni.\nAtletica leggera.\nLa Pro Patria \u00e8 tornata a vincere lo scudetto nazionale nell'atletica leggera nel 1983, dopo 41 anni dall'ultimo titolo. Quella squadra, che annoverava tra le sue file atleti quali Pierfrancesco Pavoni, Alberto Cova, Giovanni Evangelisti, Francesco Panetta, solo per citare i nomi pi\u00f9 illustri, riusc\u00ec ad aggiudicarsi 5 titoli nel periodo dello strapotere dei gruppi sportivi militari.\nGinnastica.\nLa sezione ginnastica ha attualmente la denominazione di \"Societ\u00e0 Ginnastica Pro Patria 1883\". Fra le sue tesserate c'\u00e8 Alessia Federici, oro nel concorso a squadre ai campionati europei junior 2018.\nMuseo storico.\nLa societ\u00e0 dispone di un museo storico, con sede in Via Beato Angelico, 2 a Milano. La collezione raccoglie fotografie e video attinenti alla storia della societ\u00e0 polisportiva."}
{"id": "3412946", "revid": "602249", "url": "https://it.wikipedia.org/wiki?curid=3412946", "title": "Atletica Pro Patria Milano", "text": ""}
{"id": "3412960", "revid": "339392", "url": "https://it.wikipedia.org/wiki?curid=3412960", "title": "Gamera vs. Jigura", "text": ""}
{"id": "3412961", "revid": "602899", "url": "https://it.wikipedia.org/wiki?curid=3412961", "title": "Space monster Gamera", "text": ""}
{"id": "3412962", "revid": "339392", "url": "https://it.wikipedia.org/wiki?curid=3412962", "title": "Gamera the brave", "text": ""}
{"id": "3412966", "revid": "767487", "url": "https://it.wikipedia.org/wiki?curid=3412966", "title": "Daishir\u014d Yoshimura", "text": "Biografia.\nDiretto discendente da emigrati giapponesi, parallelamente alla propria carriera di calciatore lavor\u00f2 come operaio alla Yanmar, inizialmente alla filiale brasiliana e poi nella sede centrale. In seguito all'acquisizione della cittadinanza giapponese avvenuta nel 1970 cambi\u00f2 il proprio nome da Nelson a Daishir\u014d. \u00c8 morto il 1\u00ba novembre 2003 in un ospedale di Amagasaki, in seguito ad un'emorragia cerebrale.\nCaratteristiche tecniche.\nImpiegato inizialmente come attaccante, dopo il trasferimento in Giappone fu arretrato a centrocampista offensivo. Come per altri calciatori brasiliani che negli anni settanta militavano in Japan Soccer League, anche Yoshimura si distinse per le proprie capacit\u00e0 nel controllo della palla, caratteristica fra l'altro che gli valse il soprannome di \"Gatto\".\nCarriera.\nHa giocato per diversi anni con la squadra del Yanmar Diesel, l'attuale Cerezo Osaka."}
{"id": "3412973", "revid": "38120", "url": "https://it.wikipedia.org/wiki?curid=3412973", "title": "All I Needed to Know About Filmmaking I Learned From The Toxic Avenger", "text": ""}
{"id": "3412974", "revid": "767487", "url": "https://it.wikipedia.org/wiki?curid=3412974", "title": "Yoshikazu Nagai", "text": "Carriera.\nHa giocato per diversi anni con la squadra del Furukawa Electric, l'attuale JEF United."}
{"id": "3412980", "revid": "547034", "url": "https://it.wikipedia.org/wiki?curid=3412980", "title": "Rigoletto (disambigua)", "text": ""}
{"id": "3412982", "revid": "1543377", "url": "https://it.wikipedia.org/wiki?curid=3412982", "title": "Clanoneurum", "text": "Clanoneurum , \u00e8 un genere di insetti della famiglia degli Ephydridae (Diptera: Schizophora).\nDescrizione.\nGli adulti sono moscerini di colore nero, con tegumento pi\u00f9 o meno lucente e di aspetto polveroso per la diffusa pubescenza.\nIl capo ha un profilo subtriangolare alla vista laterale, per la conformazione della faccia, non prominente e priva di carena facciale. Occhi ben sviluppati, occupanti quasi completamente il profilo laterale del capo, da cui emergono solo le postgene. Queste ultime hanno un profilo posteriore ampio e arrotondato e formano un angolo ottuso nel raccordo con l'occipite. Antenne relativamente lunghe, con arista pettinata, provvista di una serie di raggi dorsali, e primo flagellomero oblungo. Faccia glabra, provvista solo di due serie verticali di setole facciali allineate lungo i margini laterali.\nIl torace \u00e8 moderatamente sviluppato in altezza. Nella chetotassi si evidenzia come carattere diagnostico l'assenza di setole dorsocentrali nella zona presuturale o in prossimit\u00e0 della sutura trasversa. Zampe relativamente lunghe e sottili, con femori anteriori non ingrossati e tibie anteriori prive di sperone.\nImportante, ai fini della determinazione tassonomica, \u00e8 la conformazione della venatura alare. Elementi diagnostici sono i seguenti:\nGli altri caratteri sono generici in quanto ricorrenti nella maggior parte degli Efidridi: subcosta incompleta, radio suddivisa in tre rami, media indivisa, prima anale e ramo CuA2 della cubito rudimentali, cellula cup aperta e prima basale fusa con la discale.\nBiologia.\n\"Clanoneurum\" \u00e8 uno dei pochi generi della famiglia degli Ephydridae comprendenti specie fitofaghe allo stadio larvale. La fitofagia \u00e8 stata accertata nel neartico \"Clanoneurum americanum\" e nel paleartico \"Clanoneurum cimiciforme\", mentre non \u00e8 documentata per l'intero genere. Wirth et al. (1987) citano la fitofagia di \"Clanoneurum\" riferendosi in modo generico solo ad alcune specie, ma, in altri lavori, il regime fitofago \u00e8 attribuito per estensione all'intero genere. In ogni caso si tratta di comunicazioni basate non su osservazioni dirette, bens\u00ec derivate dalla letteratura precedente.\nNei casi segnalati, il comportamento si manifesta in modo evidente come adattamento secondario dalla vita acquatica o semiacquatica in ambienti litoranei alla fitofagia endofitica. Le larve di entrambe le specie sono infatti minatrici delle foglie e degli steli di alofite. Un aspetto singolare \u00e8 la monofagia o l'oligofagia, che si manifesta quasi esclusivamente a spese di specie della famiglia delle Chenopodiaceae: l'unico ospite di \"C. americanum\" si identifica con la specie \"Suaeda littoralis\", mentre \"C. cimiciforme\" manifesta una moderata polifagia a spese delle chenopodiacee \"Atriplex\" sp., \"Beta maritima\", \"Salicornia europaea\", \"Suaeda\" sp. e della cariofillacea \"Spergularia rubra\".\nSistematica.\n\"Clanoneurum\" era in passato inserito nelle Psilopinae, ma a seguito dello scorporo di questa sottofamiglia, il genere \u00e8 stato spostato con tutta la trib\u00f9 degli Psilopini nella sottofamiglia delle Discomyzinae. Vi sono comprese solo quattro specie:\nDistribuzione.\nNonostante il limitato numero di specie, il genere ha un'ampia distribuzione che si estende su quattro continenti. \"C. americanum\" \u00e8 esclusivo del Nordamerica e si rinviene in ambienti salmastri delle coste dell'Atlantico e del Golfo del Messico. \"C. menozzii\" e \"C. cimiciforme\" sono invece esclusivi del Paleartico occidentale (Europa, Nordafrica e Medio oriente). \"C. orientale\", infine, \u00e8 presente solo nell'isola di Taiwan.\nIn Europa sono presenti entrambe le specie paleartiche, con una maggiore diffusione di \"C. cimiciforme\". L'areale di quest'ultimo si estende dal bacino del Mediterraneo alle Isole Canarie al centro e nord Europa, fino alle Isole Britanniche, alla Germania e alla Polonia, mentre \"C. menozzi\" \u00e8 segnalato esclusivamente in Francia e Italia.\nIn Italia, la presenza di \"C. menozzi\" \u00e8 segnalata nel catalogo Fauna Europaea, limitatamente alla penisola, ma non si hanno riscontri nel catalogo di Fauna Italia. \"C. cimiciforme\" \u00e8 invece diffuso dal nord alla Sicilia, con l'esclusione della Sardegna."}
{"id": "3412983", "revid": "767487", "url": "https://it.wikipedia.org/wiki?curid=3412983", "title": "Molino Nuovo", "text": "Molino Nuovo \u00e8 un quartiere di 9\u00a0630 abitanti del comune svizzero di Lugano, nel Canton Ticino (distretto di Lugano).\nSociet\u00e0.\nIl quartiere \u00e8 affetto da vari problemi di microcriminalit\u00e0 e spaccio di droga.\nGeografia antroopica.\nIl quartiere comprende i nuclei abitati di Beltramina, Cornaredo .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "3412987", "revid": "161718", "url": "https://it.wikipedia.org/wiki?curid=3412987", "title": "Foillano", "text": "Biografia.\nVocazione monastica.\nI tre fratelli, monaci irlandesi, Ultano, Furseo e Foillano, lasciarono il loro paese natale, l'Irlanda, allora devastata da invasioni esterne, e si ritirarono su un'isola. Di l\u00e0 passarono nel Suffolk, ove, verso il 634, grazie al re Sigeberto dell'Anglia orientale, stabilirono una comunit\u00e0 monastica a Cnobheresburg, in una fortezza di epoca romana, luogo identificato con \"Burgh Castle\", vicino a Great Yarmouth e Lowestoft.\nFurseo lasci\u00f2 la comunit\u00e0 verso il 643 insieme al fratello Ultano per passare un anno in romitaggio, lasciando la guida del monastero a Foillano. Poi, nel 644 circa, Furseo e Ultano lasciarono definitivamente l'Anglia orientale per stabilirsi nella Neustria a Lagny-sur-Marne: fu allora che Foillano divenne unico abate di Cnobheresburg.\nDurante una delle numerose guerre fra re cristiani dell'Anglia orientale, Anna dell'Anglia orientale (le cui figlie Edilburge e Saethryth abitavano nell'abbazia di Faremoutiers), fu cacciato in esilio, il monastero fu saccheggiato e distrutto ed i monaci furono fatti prigionieri. Follano pag\u00f2 il riscatto per i suoi monaci, raccolse i sacri testi e le preziose reliquie del suo monastero e attravers\u00f2 la Manica per rifugiarsi nel regno dei Franchi, ove il fratello Furseo lo aveva preceduto come missionario.\nPresso i Franchi ed a Nivelles.\nFoillano ed i suoi compagni furono ben accolti a P\u00e9ronne (Somme) da Ercinoaldo, maestro di palazzo. Tuttavia, per motivi ignoti, essi lasciarono P\u00e9ronne per trasferirsi a Nivelles, ove vi erano gi\u00e0 altri monaci irlandesi.\nSanta Gertrude di Nivelles, di agiata e colta famiglia (e sorella di Grimoaldo I), vi era badessa di un monastero doppio. Avendo fatto amicizia con Follano (che, secondo la tradizione dei monaci irlandesi, era abate-vescovo), lo utilizz\u00f2 per organizzare il monastero, specialmente nel campo dell'insegnamento delle Sacre Scritture e della celebrazione della liturgia delle ore.\nFondazione di Fosses e morte di Foillano.\nDesiderando evangelizzare le popolazioni a sud della Sambre, Gertrude mise i terreni di Fosses-la-Ville a disposizione di Foillano e dei suoi monaci irlandesi. Essi vi si stabilirono e costruirono un monastero (verso il 650), nel quale fu stabilita la regola di San Colombano. I monaci raggiunsero molto presto una forte diffusione missionaria, ma Foillano non lo pot\u00e9 vedere: nel 655, durante uno spostamento - egli rientrava a Nivelles da Fosses - il santo ed i suoi compagni furono assassinati da alcuni banditi.\nCulto.\nFra i tanti monaci irlandesi che evangelizzarono l'Austrasia di quell'epoca (la parte meridionale dell'attuale Belgio), Foillano \u00e8 uno dei meno noti.\nGrazie ai suoi contatti con Erconvaldo, maestro di Palazzo di P\u00e9ronne, e con i membri delle famiglie di Pipino di Landen, del quale Gertrude di Nivelles era figlia, egli ebbe la possibilit\u00e0 di giocare un ruolo influente nella cristianizzazione della regione. Cos\u00ec egli viene onorato a Nivelles, a Fosses-la-Ville (collegiale di Saint-Feuillien) ed ai R\u0153ulx.\nAgli \u00e8 anche onorato ad Aquisgrana (\"Aachen\" in tedesco), ove vi \u00e8 una chiesa a lui dedicata.\nA Liegi c'\u00e8 la chiesa di Saint-Pholien. Nel XII secolo la grande devozione popolare condusse Filippo di Harveng, priore dell'abbazia di Bonne-Esp\u00e9rance, a scriverne la biografia.\nNella diocesi di Namur la festa liturgica di san Foillano viene celebrata il 3 ottobre ed in quella di Malines il 5 novembre.\nAnche la chiesa di Omel\u00e9e, in Vallonia porta il suo nome.\nUna marcia settennale a Fosses-la-Ville, la \"Saint Feuillien\", commemora la fondazione del monastero e della collegiale."}
{"id": "3412988", "revid": "212348", "url": "https://it.wikipedia.org/wiki?curid=3412988", "title": "Vespa gigante del Giappone", "text": ""}
{"id": "3412989", "revid": "1983214", "url": "https://it.wikipedia.org/wiki?curid=3412989", "title": "Nessun dorma (disambigua)", "text": ""}
{"id": "3412990", "revid": "963244", "url": "https://it.wikipedia.org/wiki?curid=3412990", "title": "San Feuillen", "text": ""}
{"id": "3412996", "revid": "599013", "url": "https://it.wikipedia.org/wiki?curid=3412996", "title": "Wikus van Heerden", "text": "Biografia.\nInizi\u00f2 la carriera professionistica nei Cats (oggi Lions) per poi passare a due riprese nei Bulls, con cui si aggiudic\u00f2 il Super 14 2007.\nEsord\u00ec negli \"Springbok\" nel 2003 a Durban contro la e prese parte al successivo Tri Nations.\nNon pi\u00f9 convocato per 4 anni, torn\u00f2 in campo nel Tri Nations 2007 e nella successiva Coppa del Mondo in Francia, che il vinse; il suo incontro internazionale pi\u00f9 recente \u00e8 la finale di Parigi del torneo, la vittoria 15-6 contro l' che diede il titolo agli \"Springbok\".\nL'anno dopo si trasfer\u00ec nella Premiership ai londinesi del Saracens, con un contratto triennale; dopo neppure due stagioni, nel gennaio 2010, van Heerden chiese di essere liberato per poter rientrare in Sudafrica per motivi personali.\nRientrato in patria, \u00e8 tornato a giocare nei Lions a dal Super 14 2010."}
{"id": "3413001", "revid": "1305772", "url": "https://it.wikipedia.org/wiki?curid=3413001", "title": "Foto-scenografo", "text": "Il foto-scenografo (\"photo-sc\u00e9nographe\", in francese) \u00e8 uno strumento ottico inventato da Charles-\u00c9mile Reynaud nel 1895 per la ripresa di fotopitture animate, ovvero una sequenza di fotografie su lastra di vetro in movimento, proiettate successivamente attraverso il teatro ottico al Museo Gr\u00e9vin di Parigi tra il 1896 e il 1900. Si tratta di fatto di una macchina da presa successiva all'invenzione del cin\u00e9matographe ma concettualmente ascrivibile all'ambito del precinema.\nStoria.\nNel 1888 Charles-\u00c9mile Reynaud, quale evoluzione del prassinoscopio, perfeziona un proiettore simile ai proiettori che sarebbero stati usati per le proiezioni cinematografiche qualche anno pi\u00f9 tardi. Il 28 ottobre 1892, Reynaud d\u00e0 la prima proiezione pubblica di uno spettacolo di immagini in movimento al museo Gr\u00e9vin di Parigi. Lo spettacolo, annunciato come \"pantomime luminose\" (\"Pantomimes Lumineuses\", in francese), comprende tre sequenze animate: \"Pauvre Pierrot\", \"Un bon bock\" e \"Le clown et ses chiens\", ciascuno costituito da 500-700 lastre di vetro dipinte individualmente dallo stesso Reynaud e della durata di circa 15 minuti. Reynaud, inoltre, opera come proiezionista e lo spettacolo \u00e8 accompagnato da un commento sonoro composto ed eseguito da Gaston Paulin. Per le \"pantomime luminose\", infatti, oltre all'esecuzione di rumori come commento alle immagini, viene anche composta una vera e propria colonna sonora musicale.\nLe \"pantomime luminose\" prodotte da Reynaud per il teatro ottico, furono in tutto cinque: \"Un bon bock\" (1888), \"Le clown et ses chiens\" (1890), \"Pauvre Pierrot\" (1891), \"Autour d'une cabine\" (1893), \"Un r\u00eave au coin du feu\" (1894). Di queste, tuttavia, ne sono sopravvissute solamente due, \"Pauvre Pierrot\" e \"Autour d'une cabine\", poich\u00e9 Reynaud stesso ha gettato le altre tre nella Senna in un momento di disperazione.\nSuccessivamente alla nascita del cinema e delle \"fotografie in movimento\", anche Reynaud \u00e8 costretto a piegarsi a questa nuova moda e realizza per il suo teatro ottico quelle che chiama \"fotopitture animate\". Si tratta di animazioni realizzate con sequenze di fotografie dipinte a mano, utilizzate al posto dei disegni. Per la ripresa si serve un nuovo strumento ottico da lui stesso inventato nel 1895: il foto-scenografo.\nReynaud realizza una prima prova riprendendo i suoi due figli sul balcone della casa in cui abita con la famiglia al numero 58 di rue Rodier. Reynaud ne realizza successivamente un montaggio che presenta ai membri del consiglio d'amministrazione del Museo Gr\u00e9vin, proiettandolo con il teatro ottico. In seguito alla visione di questo \"filmato\", viene allora deciso di produrre la prima fotopittura animata ingaggiando i due clown Footit e Chocolat per la realizzazione di \"Guillaume Tell\" (1896).\nDopo aver modificato l'apparecchio Reynaud realizza una nuova prova riprendendo un filmato alla stazione ferroviaria di Champigny. Il consiglio d'amministrazione del Museo Gr\u00e9vin permette a Reynaud di realizzare cos\u00ec la seconda fotopittura animata, \"Le premier cigare\", ingaggiando il comico F\u00e9lix Galipaux.\nOltre al \"Guillaume Tell\", verranno prodotte altre due fotopitture animate: \"Le premier cigare\" (1897) e \"Les clowns Price\" (1898). Per la proiezione della terza Reynaud elabora un nuovo apparecchio, un \"proiettore continuo a specchi oscillanti\", ma il risultato non lo soddisfa e perci\u00f2 abbandona la nuova invenzione e la stessa fotopittura animata non verr\u00e0 mai proiettata.\nSuccessivamente alla presentazione di \"Guillaume Tell\", le proiezioni di pantomime luminose e fotopitture animate, le due forme di spettacolo verranno presentate assieme. L'ultima proiezione avviene l'8 febbraio del 1900.\nPrincipio di funzionamento.\nIl foto-scenografo \u00e8 un dispositivo di ripresa a scorrimento orizzontale di dimensioni piuttosto ampie, che occupa la superficie di tavolo. L'obiettivo \u00e8 posto al centro, mentre le due bobine, su cui scorre la banda sensibile, sono poste lateralmente. Per la realizzazione del suo strumento Reynaud si ispira concettualmente al chronophotographe a banda mobile di \u00c9tienne-Jules Marey.\nCon questo prototipo realizza la prima prova, riprendendo suo figlio sul balcone della casa dove abita con la famiglia al numero 58 di rue Rodin, e la prima fotopittura animata, \"Guillaume Tell\", nel 1896. Successivamente modifica l'apparecchio mettendolo in verticale, e realizza cos\u00ec un'altra prova alla stazione ferroviaria di Champigny e la successiva fotopittura, \"Le premier cigare\", nel 1897."}
{"id": "3413005", "revid": "151034", "url": "https://it.wikipedia.org/wiki?curid=3413005", "title": "Alexandre Agassiz", "text": ""}
{"id": "3413010", "revid": "599013", "url": "https://it.wikipedia.org/wiki?curid=3413010", "title": "Chiesa di San Lorenzo (Serra Ricc\u00f2)", "text": "La chiesa di San Lorenzo \u00e8 un luogo di culto cattolico situato nella frazione di Orero, in via Valente, nel comune di Serra Ricc\u00f2 nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sant'Olcese-Serra Ricc\u00f2 dell'arcidiocesi di Genova.\nStoria e descrizione.\nCitata nel \"Registro Arcivescovile\" del 1143 come \"cappella de Olei\", era a quel tempo una dipendenza della pieve di Sant'Olcese.\nLa data di erezione a parrocchia autonoma non \u00e8 documentata, si ritiene che questo sia avvenuto alla fine del XVI secolo o nella prima met\u00e0 del XVII. Fu completamente riedificata nel XV o nel XVI secolo, grazie alla munificenza della famiglia Spinola. Gli storici registri parrocchiali andarono distrutti tra il 1746 e il 1747 durante gli scontri nella guerra di successione austriaca.\nFu elevata al titolo di prevostura nel 1889, stesso anno della consacrazione dell'edificio effettuata dall'arcivescovo di Genova monsignor Salvatore Magnasco.\nLa chiesa ha un'unica navata, con cinque altari. La facciata fu affrescata nel XVII secolo. Il sagrato \u00e8 pavimentato con il tipico acciottolato genovese a pietre bianche e nere, risalente al 1909. La festa patronale \u00e8 celebrata con particolare solennit\u00e0 10 agosto."}
{"id": "3413015", "revid": "123178175", "url": "https://it.wikipedia.org/wiki?curid=3413015", "title": "Supercoppa Sudamericana 1992", "text": "La Supercoppa Sudamericana 1992 \u00e8 stata la quinta edizione del torneo. Alla manifestazione parteciparono 14 squadre, e il vincitore fu il Cruzeiro.\nFormula.\nLe squadre si affrontano in turni a eliminazione diretta.\nIncontri.\nQuarti di finale.\nAndata.\n\"Il Racing avanza automaticamente al turno successivo.\""}
{"id": "3413017", "revid": "179980", "url": "https://it.wikipedia.org/wiki?curid=3413017", "title": "Jos\u00e9 Luis Villarreal", "text": ""}
{"id": "3413019", "revid": "1315817", "url": "https://it.wikipedia.org/wiki?curid=3413019", "title": "Carl Ludwig von Bar", "text": "Biografia.\nFiglio del segretario generale sulle operazioni finanziarie della Casa Reale crebbe nelle vicinanze di Hannover e la sua formazione scolastica ebbe termine nel 1853. Successivamente, si iscrisse all'Universit\u00e0 di Gottinga studiando legge ma anche economia, storia e filosofia. Nel 1854 fu per un anno a Berlino.\nAll'et\u00e0 di 23 anni ricevette un dottorato sul tema: \"Per la dottrina della prova della partecipazione al reato\". Questo lavoro fu seguito da 15 altre opere tematicamente in correlazione con il diritto penale e il diritto processuale penale.\nNel 1863 divenne giudice aggiunto presso la Corte Superiore di Gottinga, dopo aver ottenuto il 18 dicembre 1858 il dottorato di primo grado. Nella primavera del 1863 venne nominato a Halle. Nel 1866 fu inviato dall'Universit\u00e0 di Rostock e nominato alla cattedra di diritto penale.\nDue anni pi\u00f9 tardi (1868), fu nominato all'Universit\u00e0 di Breslavia che lasci\u00f2 successivamente per tornare all'Universit\u00e0 di Gottinga nel 1879 dove rimase per oltre 30 anni.\nBar si distinse come scrittore politico e ci\u00f2 determin\u00f2 la sua nomina a deputato per la circoscrizione di Rostock al Reichstag, nel quale venne eletto nel 1890.\nNel 1889 ricevette la laurea honoris causa dall'Universit\u00e0 di Bologna. Nel 1895 si trasfer\u00ec Universit\u00e0 di Cambridge, nel 1911 a quella di Oslo | e nel 1913 all'Universit\u00e0 di Oxford.\nMor\u00ec nel 1913 a Folkestone, Regno Unito ed \u00e8 sepolto a Gottinga presso il cimitero della citt\u00e0."}
{"id": "3413020", "revid": "1573940", "url": "https://it.wikipedia.org/wiki?curid=3413020", "title": "Oratorio di Santa Croce (Serra Ricc\u00f2)", "text": "L'oratorio di Santa Croce \u00e8 un luogo di culto cattolico situato nella frazione di San Cipriano, in via Domenico Carli, nel comune di Serra Ricc\u00f2 nella citt\u00e0 metropolitana di Genova.\nStoria e descrizione.\nAccanto alla chiesa parrocchiale dei Santi Cornelio e Cipriano si trova l'oratorio della Confraternita della Santa Croce, fondata nel XV secolo, che gi\u00e0 allora disponeva di un piccolo oratorio, poi chiuso nel 1531 a causa dello spopolamento del paese in seguito a un'epidemia di peste.\nL'attuale oratorio fu costruito nel 1626 ed ampliato nel 1767.\nNell'oratorio, intitolato alla Santa Croce, sono conservati tre grandi crocifissi processionali e tutta la dotazione della confraternita, comprendente fanali e mazze da processione e le cappe di seta e di velluto indossate dai confratelli durante cerimonie e processioni."}
{"id": "3413023", "revid": "287204", "url": "https://it.wikipedia.org/wiki?curid=3413023", "title": "I pagliacci (film)", "text": ""}
{"id": "3413025", "revid": "226458", "url": "https://it.wikipedia.org/wiki?curid=3413025", "title": "Jean Campbell Cooper", "text": "Nata in Cina, visse e mor\u00ec in Inghilterra, pubblicando varie opere sulle tre principali religioni cinesi: taoismo, confucianesimo, buddismo.\nBiografia.\nDiscendente di una nobile famiglia britannica, nacque a Chefoo nel nord della Cina. Educata inizialmente in quel paese presso una scuola britannica a Kulang, fra le montagne di Lushan, termin\u00f2 gli studi in patria. \u00c8 stata \"lettrice\" di filosofia presso la St. Andrew's University. Sposatasi, visse col marito in un villaggio isolato nella contea di Cumberland.\nAmica di Francis Clive-Ross, \u00e8 stata collaboratrice del \"British journal Studies in Comparative Religion\" dal 1963 fino al 1981, anno della morte di quest'ultimo."}
{"id": "3413028", "revid": "1005847", "url": "https://it.wikipedia.org/wiki?curid=3413028", "title": "Enrico Cernuschi", "text": "Era figlio di Claudio e di Giuseppina Della Volta.\nBiografia.\nIl patriota e futuro banchiere nacque a Monza da genitori benestanti, si laure\u00f2 a Pavia \"in utroque jure\" nel 1842 e quattro anni dopo ottenne l'abilitazione all'esercizio della professione forense ma di fatto non esercit\u00f2 mai, occupato da altri interessi: partecip\u00f2 infatti in modo attivo alle Cinque giornate di Milano del 1848.\nDurante il periodo del Governo provvisorio, il Cernuschi, acceso repubblicano, avvers\u00f2 ostinatamente, fino a dimettersi, la volont\u00e0 della maggioranza dei consiglieri di chiedere l'annessione al Regno di Sardegna.\nCaduta Milano di nuovo in mano agli asburgici, si trasfer\u00ec dapprima a Genova, quindi a Firenze ed infine a Roma, ove fu eletto all'Assemblea costituente romana, partecip\u00f2 nel 1849 alla difesa della Repubblica Romana e fu autore del decreto della sua capitolazione che lesse in Assemblea tra le lacrime. Si mostr\u00f2 poi con una bandiera della Repubblica Romana e grid\u00f2 \"Viva la Repubblica\" di fronte ai francesi il giorno stesso dell'occupazione di Roma da parte della truppe del generale Oudinot. Per tale motivo fu arrestato e condotto a Civitavecchia nel 1850, con l'accusa di danneggiamenti alle propriet\u00e0 francesi in Roma; dopo un breve periodo di detenzione a Castel Sant'Angelo fu processato ed assolto dalle accuse sia in primo che in secondo grado. Trasferitosi in Francia, dopo un breve periodo d'internamento a Bruges, pot\u00e9 recarsi libero a Parigi, ove pose la sua residenza e dove, nel 1852, s'impieg\u00f2 presso il \"Cr\u00e9dit mobilier\", ove fece una rapida carriera, diventando dopo qualche anno consigliere d'amministrazione. Nel 1859 lasci\u00f2 quest'attivit\u00e0 per dedicarsi al commercio delle carni, impegnandosi in un'attivit\u00e0 commerciale di tipo cooperativistico, che tuttavia fall\u00ec miseramente. Ripresa l'attivit\u00e0 bancaria e finanziaria, ebbe un grande successo (fond\u00f2 anche la \"Banque de Paris\" nel 1869).\nEbbe un ruolo importante nell'opposizione al Secondo Impero, e nel mese di aprile 1870, avendo contribuito con una grossa somma ai fondi di una commissione formata per combattere il plebiscito napoleonico ed essendo divenuto comproprietario del giornale repubblicano \"Le Si\u00e8cle\", fu costretto a lasciare la Francia, quindi si trasfer\u00ec in Svizzera.\nDopo il crollo dell'Impero, nel mese di settembre in seguito alla proclamazione della Terza Repubblica francese, Cernuschi ottenne il permesso di tornare a Parigi, ma presto lasci\u00f2 di nuovo la citt\u00e0 per viaggiare in Estremo Oriente.\nQuando Cernuschi torn\u00f2 a Parigi possedeva una collezione di bronzi, sete, porcellane, libri illustrati e oggetti d'arte Orientale. Organizz\u00f2 tra il 1873 e il 1874 una grande mostra di opere orientali al Palais de l'Industrie ed estese questa sua collezione per il resto della sua vita.\nLasci\u00f2 la sua collezione alla citt\u00e0 di Parigi, cos\u00ec come la sua residenza privata al n.7 in Avenue Velasquez, ai bordi del Parc Monceau nell'8\u00ba arrondissement, utilizzata come museo. \nOggi, il Museo Cernuschi comprende arte cinese, statuaria funeraria, sete dipinte ottavo secolo, terrecotte neolitiche (III millennio a.C.), oggetti in bronzo dell'antica Persia, un Buddha Amithaba dell'VIII secolo, oltre a esempi di calligrafia.\nCome banchiere, Cernuschi \u00e8 meglio conosciuto per le sue pubblicazioni sulle questioni finanziarie, pi\u00f9 in particolare relativamente al sistema monetario denominato \"bimetallismo\". \nA sostegno del bimetallismo scrisse decine di pubblicazioni, eccone alcune: \"M\u00e9canique de l'\u00e9change\" (1861); \"Illusion des soci\u00e9t\u00e9s coop\u00e9ratives\" (1886); \"Le Bim\u00e9tallisme en Angleterre\" (1879), \"Le Grand proc\u00e8s de l'Union latine\" (1884).\nNel 1896 mori nella citt\u00e0 di Mentone e fu sepolto a Parigi nel Cimitero di P\u00e8re-Lachaise."}
{"id": "3413039", "revid": "599013", "url": "https://it.wikipedia.org/wiki?curid=3413039", "title": "Enrico Perucconi", "text": "Biografia.\nAtleta della Pro Patria Milano, allora \"Oberdan Pro Patria\", sui 100 metri piani ottenne un personale di 10\"6 ventoso."}
{"id": "3413054", "revid": "228587", "url": "https://it.wikipedia.org/wiki?curid=3413054", "title": "Chiesa di San Giacomo Apostolo", "text": ""}
{"id": "3413057", "revid": "1543377", "url": "https://it.wikipedia.org/wiki?curid=3413057", "title": "Cori Bartel", "text": "Biografia.\nPartecip\u00f2 all'et\u00e0 di 38 anni ai XXI Giochi olimpici invernali edizione disputata a Vancouver nella Columbia Britannica, (Canada) nel febbraio del 2010, riuscendo ad ottenere la medaglia d'argento nella squadra canadese con le connazionali Susan O'Connor, Cheryl Bernard, Carolyn Darbyshire e Kristie Moore.\nNell'edizione la nazionale svedese ottenne la medaglia d'oro, la cinese quella di bronzo."}
{"id": "3413059", "revid": "1543377", "url": "https://it.wikipedia.org/wiki?curid=3413059", "title": "Kristie Moore", "text": "Biografia.\nPartecip\u00f2 all'et\u00e0 di 30 anni ai XXI Giochi olimpici invernali edizione disputata a Vancouver nella Columbia Britannica, (Canada) nel febbraio del 2010, riuscendo ad ottenere la medaglia d'argento nella squadra canadese con le connazionali Susan O'Connor, Cheryl Bernard, Cori Bartel e Carolyn Darbyshire.\nNell'edizione la nazionale svedese ottenne la medaglia d'oro, la cinese quella di bronzo."}
{"id": "3413061", "revid": "767487", "url": "https://it.wikipedia.org/wiki?curid=3413061", "title": "Giovanna d'Arco al rogo", "text": "Giovanna d'Arco al rogo \u00e8 un film del 1954 diretto da Roberto Rossellini e interpretato da Ingrid Bergman, basato sull'oratorio \"Jeanne d'Arc au b\u00fbcher\" con libretto di Paul Claudel e musica di Arthur Honegger. \n\u00c8 la ripresa cinematografica di uno spettacolo messo in scena nella prima rappresentazione il 5 dicembre 1953 al Teatro San Carlo di Napoli con Ingrid Bergman, Tullio Carminati, Marcella Pobbe, Miriam Pirazzini, Agnese Dubbini, Giacinto Prandelli e Piero De Palma diretto da Gianandrea Gavazzeni.\nIl 12 maggio 1938 avviene la prima assoluta in concerto di \"Jeanne d'Arc au b\u00fbcher\" a Basilea con Ida Rubinstein.\nIl 6 maggio 1939 avviene la prima in concerto in Orl\u00e9ans con la Rubinstein ed il 13 giugno successivo in concerto al Palazzo Chaillot di Parigi diretta da Charles M\u00fcnch con la Rubinstein.\nIl 13 giugno 1942 avviene la prima scenica di \"Johanna auf dem Scheiterhaufen\" all'Opernhaus Z\u00fcrich.\nIl successivo 25 giugno avviene la prima in concerto diretta da M\u00fcnch nella Salle Pleyel di Parigi ed il 20 dicembre in concerto al Teatro Adriano di Roma.\nIl 2 febbraio 1946 avviene la prima nel La Monnaie/De Munt di Bruxelles ed il 4 aprile 1947 avviene la prima nel Teatro alla Scala di Milano di \"Giovanna d'Arco al rogo\" (\"Jeanne d'Arc au b\u00fbcher\"), oratorio drammatico in 1 prologo e 10 scene per voci, recitanti, coro misto a quattro voci, coro infantile e orchestra nella traduzione di Emidio Mucci diretto dal compositore con Giacinto Prandelli, Gino Del Signore, Gino Penno, Enrico Campi, Sarah Ferrati, Giusi Raspani Dandolo e Salvo Randone.\nIl 1\u00ba gennaio 1948 avviene la prima in concerto a New York ed il 16 aprile 1949 la prima al Teatro dell'Opera di Roma diretta dal compositore con Giacinto Prandelli.\nIl 13 maggio 1950 avviene la prima al Theater an der Wien per lo Staatsoper diretta da Clemens Krauss con Julius Patzak e fino al 1957 ha avuto 23 recite.\nIl 18 dicembre del 1950 avviene la prima al Palais Garnier di Parigi dove torna in cartellone nel 1952, 1953 e 1959.\nSempre alla Scala nel 1954 avviene la prima dell'opera con la regia di Rossellini con la Bergman, Memo Benassi, Cloe Elmo, Giuseppe Nessi, Giacinto Prandelli, Gino Del Signore, Mario Carlin ed Enrico Campi diretta da Gianandrea Gavazzeni.\nNel 1960 va in scena al Teatro Massimo Vincenzo Bellini di Catania con Vittorio Gassman attore e regista (la rappresentazione fu ripresa dalla RAI e trasmessa in TV), nel 1967 al Teatro Nuovo di Torino con Ugo Benelli, Mario Carlin, Angelo Nosotti, Valentina Fortunato ed Enzo Garinei per la regia di Luca Ronconi, nel 1977 al Festival di Salisburgo diretta da Gerd Albrecht dove torna nel 1988 diretta da Seiji Ozawa con Jane Berbi\u00e9 ed i Wiener Philharmoniker e nel 2001 con Desir\u00e9e Rancatore, nel 1990 al Teatro Verdi (Firenze) diretta da Gianandrea Gavazzeni con Barbara Frittoli, all'Op\u00e9ra Bastille nel 1992 diretta da Chung Myung-whun con Nathalie Stutzmann e nel 1996 al Politeama Rossetti di Trieste con Patrizia Ciofi.\nTrama.\nIn un'atmosfera onirica, Giovanna d'Arco, bruciata sul rogo, viene accompagnata da un gruppo di angeli in cielo. Qui incontra San Domenico, che durante la sua vita aveva combattuto le eresie degli albigesi nel Sud della Francia.\nSan Domenico mostra a Giovanna, assalita dai dubbi perch\u00e9 condannata come eretica e strega, una serie di episodi della sua vita.\nColoro che l'hanno giudicata sono in realt\u00e0 degli animali stolti che credono fermamente al Diavolo (il presidente della giuria \u00e8 Porco, i giudici sono Pecore e il cancelliere \u00e8 Asino) e lei non deve temere perch\u00e9 \u00e8 l'eletta di Dio.\nGiovanna ha giocato la sua partita a favore del re di Francia (Sua Maest\u00e0 la Stoltezza), trionfando contro il re d'Inghilterra (Sua Maest\u00e0 la Boria) e il duca di Borgogna (Sua Maest\u00e0 l'Avarizia), ma cedendo al quarto re, Sua Maest\u00e0 la Morte.\nGiovanna ha sentito suonare la campana nera e la campana bianca, ha udito le voci di Santa Caterina e Santa Margherita che le hanno indicato la retta via e, con la spada consegnatale da San Giovanni, ha ricondotto il suo re nel cuore della Francia fino a Reims per essere incoronato nella gioia del popolo e del clero.\nAdesso Giovanna consapevole di aver salvato e riunito la Francia \u00e8 pronta per il suo martirio sul rogo a Rouen, sicura che la sua fede le doner\u00e0 la salvezza eterna nel Regno di Dio."}
{"id": "3413062", "revid": "1788047", "url": "https://it.wikipedia.org/wiki?curid=3413062", "title": "Z\u00e9na\u00efde Bonaparte", "text": "Biografia.\nIl 29 luglio 1822 Z\u00e9na\u00efde spos\u00f2 a Bruxelles suo cugino Carlo Luciano Bonaparte, figlio di suo zio Luciano. Il padre aveva suggerito il matrimonio alla moglie quando la piccola Z\u00e9na\u00efde aveva solo cinque anni; l'idea era di proseguire la successione napoleonica (un ritorno al potere era sempre da aspettarsi) sposando le sue due figlie ai figli di due fra i suoi fratelli. Il matrimonio fu celebrato con poca pompa, forse perch\u00e9 la madre di Zenaide era indignata per l'ammontare eccessivo della dote (730.000 franchi, un importo irragionevole se si considera che la villa di Luciano a Roma era costata solo 150.000 franchi), che aveva indebolito le sue risorse.\nCarlo era un ornitologo (che denomin\u00f2 la \"Zenaida macroura\" in suo onore). Ebbero dodici figli, elencati di seguito.\nMor\u00ec di colera a Napoli."}
{"id": "3413066", "revid": "602249", "url": "https://it.wikipedia.org/wiki?curid=3413066", "title": "Mino de Rossi", "text": ""}
{"id": "3413071", "revid": "729019", "url": "https://it.wikipedia.org/wiki?curid=3413071", "title": "Cousin Junior", "text": "Carriera.\nNel 1983, Kean debutt\u00f2 nel mondo del wrestling nel Kentucky, dove lottava con il nome \"Luscious\" Lanny Kean. Due anni dopo, entr\u00f2 nella World Wrestling Federation come \"Cousin Junior\", un membro della stable \"Hillbilly Family\". La gimmick interpretata da Kean in WWF era quella del campagnolo zoticone e stupido, proveniente dal profondo sud degli Stati Uniti. Durante il suo periodo nella federazione, Kean si scontr\u00f2 con alcuni dei maggiori wrestler della WWF dei tempi, inclusi Jesse Ventura, Bob Orton Jr., e Roddy Piper.\nSuccessivamente, Kean venne rimpiazzato in WWF da Gene Petit, con il ring name \"Cousin Luke\", che prese il suo posto nella stable Hillbilly. Le ragioni della fuoriuscita di Kean dalla federazione non sono mai state chiarite del tutto. Hillbilly Jim, il leader della Hillbilly Family, afferm\u00f2 che Kean \"and\u00f2 fuori di testa\". Alcuni esperti del settore sostengono che la vera motivazione del suo allontanamento fosse da ricondursi a vari problemi di droga di cui Kean era vittima. Torn\u00f2 comunque all'attivit\u00e0 lottando nella Continental Wrestling Association, federazione affiliata alla American Wrestling Association (AWA), utilizzando l'identit\u00e0 di \"Hillbilly Junior\". Qui form\u00f2 un tag team con Stan Frazier, che era stato anche lui in precedenza un membro della Hillbilly Family in WWF con il nome Uncle Elmer. I due vinsero l'AWA Southern Tag Team Championship il 30 agosto 1986 sconfiggendo la MOD Squad.\nKean entr\u00f2 poi nella United States Wrestling Association (USWA), dove divenne membro della stable dei Moondogs adottando l'identit\u00e0 di Moondog Cujo (e in qualche occasione combattendo anche come Moondog Splat). Con i Moondogs, Kean riusc\u00ec a conquistare per ben quattro volte il titolo mondiale di coppia USWA. In seguito, cambi\u00f2 nuovamente nome in \"Big Daddy Cyrus\" e inizi\u00f2 una faida con Jerry Lawler, che deteneva all'epoca il titolo USWA Unified World Heavyweight Championship. Quindi form\u00f2 un altro tag team con Crusher Bones nel 1995, ma il sodalizio ebbe vita breve. Nel 1997, Dutch Mantel diede a Kean il ring name \"Bloody\" Ox Brody, come omaggio a Ox Baker e Bruiser Brody, due leggende del ring recentemente scomparse.\nLanny Kean pass\u00f2 poi diversi anni senza combattere, nell'inattivit\u00e0 pi\u00f9 totale, ma nonostante questo, volle tornare a combattere reinterpretando il personaggio di Moondog Cujo. Il 27 aprile 2007, Moondog Cujo (con il manager Sal Corrente) sconfisse The Barbarian in un Hardcore match svoltosi a Memphis.\nMorte.\nIl 13 gennaio 2009, Kean \u00e8 morto a causa di un arresto cardiaco a Franklin nell'Indiana. Aveva 48 anni."}
{"id": "3413073", "revid": "254059", "url": "https://it.wikipedia.org/wiki?curid=3413073", "title": "Luigi Gonzaga (1611-1636)", "text": "Biografia.\nFiglio di Francesco Gonzaga e di Bibiana von Pernstein alla morte del padre divenne principe di Castiglione a soli sei anni e fu affidato alla tutela dello zio Cristierno marchese di Solferino e al cugino cardinale Teodoro Trivulzio, figlio di Caterina Gonzaga di Castel Goffredo.\nLa reggenza si rivel\u00f2 subito difficile soprattutto nei confronti dei medolesi, alcuni dei quali furono imprigionati da Cristierno a seguito di una fallita ribellione. Iniziarono anche dispute con il duca di Mantova Ferdinando, intenzionato a revocare la tutela dei minori per impossessarsi del feudo. Scoppiarono liti anche tra i due tutori tant'\u00e8 che nel 1618 arriv\u00f2 a Castiglione un commissario cesareo mandato dall'imperatore che fall\u00ec nella missione. La vertenza si concluse nel 1619. Iniziarono anche malcontenti della popolazione di Solferino nei confronti di Cristierno per alcune gabelle loro imposte e nel 1620 fu la volta di Medole.\nNel 1621 Luigi e il fratello minore Ferdinando furono inviati ad Ingolstadt in Baviera per compiere i loro studi e Gridonia Gonzaga divent\u00f2 tutrice dei minori. Nel 1628 Luigi fece rientro a Castiglione e nel 1629 a diciotto anni divenne possessore dei suoi feudi. Si trasfer\u00ec quindi a Roma dove conobbe Laura del Bosco Ventimiglia (1610-1664), figlia di Vincenzo, duca di Misilmeri, che spos\u00f2 a Palermo nel gennaio 1630. In quel periodo si diffuse la peste anche nella zona di Castiglione e Mantova il 18 luglio 1630 cadde nelle mani delle truppe imperiali e fu saccheggiata.\nNel 1635 ritorn\u00f2 con la moglie a Palermo dopo aver messo la reggenza del principato nelle mani del cardinale Teodoro Trivulzio. Colpito da malattia mor\u00ec il 22 febbraio 1636.\nAlla sua morte divenne principe di Castiglione il fratello Ferdinando I.\nDiscendenza.\nLuigi e Laura ebbero quattro figli:"}
{"id": "3413075", "revid": "114178094", "url": "https://it.wikipedia.org/wiki?curid=3413075", "title": "Very small aperture terminal", "text": "In telecomunicazioni VSAT (dall'inglese \"Very small aperture terminal\") \u00e8 un sistema di comunicazione satellitare a basso costo.\nCaratteristiche.\n\u00c8 basato su un sistema di terminali leggeri con antenne paraboliche di circa un metro (o anche meno) e possono generare una potenza di circa 1W. La trasmissione verso il satellite arriva fino a circa 19 kbps (uplink) mentre quella verso la terra supera i 512 kbps (downlink). Questi sistemi vengono spesso usati per trasmissioni unidirezionali delle televisioni satellitari.\nUtilizza satelliti GEO (satelliti geostazionari) che si trovano ad una altitudine compresa tra 30.000 e 35.000\u00a0km, la trasmissione ha un ritardo di circa 270 ms (540 con sistema VSAT con hub).\nLe microstazioni a causa della poca energia non possono comunicare tra loro; per questo motivo, \u00e8 necessario installare delle stazioni terrestri (ripetitori chiamati hub) dotate di grosse antenne che trasmettono il traffico attraverso le stazioni VSAT. Il compromesso \u00e8 un maggior ritardo di propagazione (la stazione leggera VSAT manda i dati al satellite che li inoltra allo \"hub\", il quale, a sua volta, li rispedisce al satellite, che, infine, li manda alla stazione VSAT di destinazione).\n\u00c8 utilizzata nelle regioni rurali dove \u00e8 pi\u00f9 conveniente installare parabole VSAT alimentate con pannelli solari piuttosto che stendere lunghi cavi telefonici per raggiungere piccole zone residenziali con pochi utenti."}
{"id": "3413079", "revid": "767487", "url": "https://it.wikipedia.org/wiki?curid=3413079", "title": "L'ultima fatica di Ercole", "text": "L'ultima fatica di Ercole \u00e8 un film del 1918, diretto da Emilio Graziani-Walter.\nTrama.\nErcole \u00e8 il famoso eroe mitologico a cui fu ordinato di compiere 12 fatiche comprendenti catture di strani animali e uccisioni di amazzoni e uccelli di ferro.L'ultima impresa dell'eroe consiste nel discendere negli Inferi e di catturare, senza farsi vedere dal re dei morti Ade, il mostruoso guardiano a tre teste Cerbero."}
{"id": "3413082", "revid": "71155", "url": "https://it.wikipedia.org/wiki?curid=3413082", "title": "Nino Caponnetto", "text": ""}
{"id": "3413085", "revid": "767487", "url": "https://it.wikipedia.org/wiki?curid=3413085", "title": "Il vendicatore dei Mayas", "text": "Il vendicatore dei Mayas \u00e8 un film del 1965, diretto da Guido Malatesta.\nTrama.\nQuesta volta Maciste si trova nell'antica civilt\u00e0 Maya e deve fronteggiare tre diversi mostri.\nDistribuzione.\n\u00c8 stato pubblicizzato dagli anni 1970 anche col titolo \"Maciste - Il vendicatore dei Maya\"."}
{"id": "3413088", "revid": "183694", "url": "https://it.wikipedia.org/wiki?curid=3413088", "title": "Hermann Bonitz", "text": "Biografia.\nStudi\u00f2 a Lipsia sotto la guida di Johann Gottfried Jakob Hermann e poi a Berlino con Philipp August B\u00f6ckh e Karl Lachmann. Nel 1836 divenne docente presso l'istituto Blochmann di Dresda, mentre copr\u00ec il ruolo di maestro (\"Oberlehrer\") al Friedrich-Wilhelm-Gymnasium nel 1838 e al Berlinisches Gymnasium zum Grauen Kloster nel 1840; due anni dopo, divenne professore al ginnasio di Stettino. Nel 1849 divenne professore all'Universit\u00e0 di Vienna, membro dell'accademia imperiale nel 1854 e del consiglio dell'educazione nel 1864; dal 1967, fu direttore del Graues-Kloster-Gymnasium. Ritiratosi nel 1888, mor\u00ec lo stesso anno.\nStudi.\nBonitz si dedic\u00f2 all'istruzione superiore, elaborando il sistema di insegnamento e di esaminazione in uso nelle scuole superiori della Prussia successivi al 1882. Le sue teorie sono raccolte nel testo \"Zeitschrift f\u00fcr die \u00f6sterreichischen Gymnasien\".\nFu anche commentatore degli scritti di Platone (\"Platonische Studien\", 1858-60) e Aristotele (ediz. della \"Metafisica\", 1848-49; \"Aristotelische Studien\", 1862-67; \"Index Aristotelicus\", 1870), motivo per cui \u00e8 maggiormente conosciuto fuori dal proprio paese. Illustre \u00e8 anche il suo studio sull'origine della poesia omerica.\nTra le sue principali opere vi sono;"}
{"id": "3413090", "revid": "1573940", "url": "https://it.wikipedia.org/wiki?curid=3413090", "title": "Hakka (zoologia)", "text": "Hakka \u00e8 un genere di ragni appartenente alla Famiglia Salticidae.\nEtimologia.\nIl nome del genere deriva da Hakka, gruppo etnico di origine cinese che attualmente conta circa 70 milioni di individui sparsi un po' in tutto il mondo; nel XIX secolo molti furono portati nelle Hawaii per lavorare alle piantagioni di canna da zucchero ed \u00e8 probabile che abbiano portato con s\u00e9 anche il ragno\nCaratteristiche.\nEntrambi i sessi hanno una \"bodylenght\" (lunghezza del corpo escluse le zampe) di circa 7 millimetri. Il colore \u00e8 marrone scuro, uniforme in tutto il corpo e le zampe. L'opistosoma \u00e8 ricoperto di peli radi. I cheliceri sono marroni e piuttosto robusti\nDistribuzione.\nL'unica specie oggi nota di questo genere \u00e8 stata rinvenuta in Asia orientale, in particolare in Cina, Corea e Giappone, e alle isole Hawaii.\nNon \u00e8 ancora chiaro se nelle Hawaii vi \u00e8 una popolazione stanziale oppure vi sono stati trasportati occasionalmente: comunque si tratta finora di tre esemplari raccolti nell'arco di 74 anni\nTassonomia.\nLa specie originariamente era stata descritta come \"Pseudicius himeshimensis\" ; a seguito di uno studio di Berry e Pr\u00f3szynski del 2001, ha costituito genere a s\u00e9.\nIn poco meno di un secolo di ritrovamenti di esemplari, gli appartenenti a questo genere sono stati classificati in vari generi di salticidi, quali: Menemerus, Salticus, Icius e Pseudicius.\nA dicembre 2010, si compone di una specie:"}
{"id": "3413101", "revid": "39224", "url": "https://it.wikipedia.org/wiki?curid=3413101", "title": "CSA Steaua Bucarest", "text": ""}
{"id": "3413102", "revid": "537927", "url": "https://it.wikipedia.org/wiki?curid=3413102", "title": "VSAT", "text": ""}
{"id": "3413103", "revid": "767487", "url": "https://it.wikipedia.org/wiki?curid=3413103", "title": "Alfredo Zagatti", "text": "\u00c8 attualmente Presidente Nazionale di ASPPI (associazione nazionale piccoli proprietari immobiliari.\nGi\u00e0 deputato dal 1992 al 2001, ha ricoperto la carica di Consigliere comunale di Ferrara e di Vice Presidente della Provincia di Ferrara."}
{"id": "3413106", "revid": "599013", "url": "https://it.wikipedia.org/wiki?curid=3413106", "title": "Hakka", "text": ""}
{"id": "3413109", "revid": "339392", "url": "https://it.wikipedia.org/wiki?curid=3413109", "title": "Simbolo del copyright", "text": ""}
{"id": "3413110", "revid": "767487", "url": "https://it.wikipedia.org/wiki?curid=3413110", "title": "Ust'-Ilimskij rajon", "text": "L'Ust'-Ilimskij rajon () \u00e8 un rajon dell'Oblast' di Irkutsk, nella Russia asiatica; il capoluogo \u00e8 Ust'-Ilimsk. Istituito il 15 febbraio 1968, ricopre una superficie di 36.823 chilometri quadrati e ospita una popolazione di circa 21.000 abitanti."}
{"id": "3413112", "revid": "1442080", "url": "https://it.wikipedia.org/wiki?curid=3413112", "title": "Philip Barker Webb", "text": "Biografia.\nPronipote di Philip Carteret Webb (1700\u20131770) e maggiore dei tre figli di Philip Smith Webb (originario di Milford House, Surrey) e Hannah, figlia di sir Robert Barker, Philip Barker Webb nacque a Milford House il 10 luglio del 1793. Frequent\u00f2 dapprima la Harrow School e in seguito il college universitario di Christ Church a Oxford dove, seguendo le lezioni di William Buckland, si appassion\u00f2 alla geologia. Apprese i primi rudimenti della botanica alla scuola di Harrow, secondo le consuetudini delle ricche famiglie inglesi e a soli diciassette anni fu ammesso all'universit\u00e0 di Oxford dove si laure\u00f2 nel 1815, qui studi\u00f2 italiano e spagnolo, approfond\u00ec i classici greci e latini, la botanica e la geologia.\nLa morte del padre gli permise di acquisire una notevole prosperit\u00e0 economica e inizi\u00f2 a viaggiare, nel corso dei suoi viaggi catalog\u00f2 molte specie di piante. Visit\u00f2 a scopo scientifico la Svezia, l'Italia, la Grecia e l'Asia Minore in compagnia dell'amico botanico Alberto Parolini, la Spagna, ricca di tesori botanici ancora poco noti agli studiosi del tempo, le Isole Canarie.\nL'erbario che costitu\u00ec a seguito di questi viaggi divenne il pi\u00f9 importante dell'Europa del tempo e si accrebbe ulteriormente grazie alle collezioni di altri botanici, acquisite dal Webb nel corso della sua vita.\nGi\u00e0 membro della Royal Society e dell'Accademia Cesarea Leopoldina, mor\u00ec a Parigi il 31 agosto 1854.\nFondo Webb.\nIl fondo Webb Philip Barker, donato dal naturalista inglese al Granduca di Toscana Leopoldo II nel 1850, costituisce il nucleo originario del patrimonio documentario della sede di Botanica della Biblioteca di Scienze, dove \u00e8 ancora adesso conservato e consultabile. Si compone di un ricchissimo patrimonio librario (oltre 5000 volumi e altrettanti opuscoli e estratti) nonch\u00e9 di un nucleo archivisticocostituito da un carteggio contenente oltre duemila lettere che testimoniano la sua rete di rapporti internazionali con i pi\u00f9 importanti botanici e naturalisti europei della prima met\u00e0 dell'Ottocento.\nI campioni di specie raccolti nel suo ricchissimo erbario confluirono invece nell\u2019Erbario Centrale Italiano fondato nel 1841 da Filippo Parlatore e oggi presso il Museo di storia naturale sezione di botanica dell'Universit\u00e0 di Firenze.\nOpere.\nElenco di opere selezionate:"}
{"id": "3413113", "revid": "110157", "url": "https://it.wikipedia.org/wiki?curid=3413113", "title": "Ust'-Kutskij rajon", "text": "L'Ust'-Kutskij rajon () \u00e8 un rajon dell'Oblast' di Irkutsk, nella Russia asiatica; il capoluogo \u00e8 Ust'-Kut. Istituito il 28 giugno 1926, ricopre una superficie di 34.600 chilometri quadrati e ospita una popolazione di circa 53.000 abitanti."}
{"id": "3413116", "revid": "1543377", "url": "https://it.wikipedia.org/wiki?curid=3413116", "title": "James Gunn (scrittore)", "text": "Oltre che autore, \u00e8 stato anche curatore editoriale, accademico e antologista. Le sue opere degli anni sessanta e settanta sono considerate le pi\u00f9 significative nella sua narrativa, mentre il suo lavoro pi\u00f9 importante come curatore \u00e8 considerata la serie antologica \"Le vie della fantascienza\" (\"The Road to Science Fiction\"). Ha vinto un Premio Hugo per un'opera non narrativa nel 1983 dal titolo \"Isaac Asimov: The Foundations of Science Fiction\" ed \u00e8 stato insignito nel 2007 del premio Damon Knight Memorial Grand Master dalla Science Fiction and Fantasy Writers of America.\n\u00c8 stato professore d'inglese e direttore del Center for the Study of Science Fiction, entrambi presso l'Universit\u00e0 del Kansas.\nBiografia.\nGunn prest\u00f2 servizio nella marina statunitense durante la seconda guerra mondiale, dopodich\u00e9 entr\u00f2 nella Universit\u00e0 del Kansas, conseguendo un bachelor in giornalismo scientifico nel 1947 e un Masters of Arts in inglese nel 1951. Divenuto membro di facolt\u00e0 della stessa universit\u00e0, Gunn vi lavor\u00f2 come direttore delle pubbliche relazioni e docente di inglese, specializzandosi nella fantascienza e nella narrativa. Fu professore emerito e direttore del Center for the Study of Science Fiction, che conferisce il premio John W. Campbell Memorial per il migliore romanzo e il Premio Theodore Sturgeon Memorial alla Campbell Conference a Lawrence (Kansas), nel luglio di ogni anno.\n\u00c8 stato presidente dell'associazione Science Fiction Writers of America (SFWA) dal 1971 al 1972 e presidente della Science Fiction Research Association dal 1980 al 1982. La SFWA lo ha insignito di un premio Grand Master alla carriera per la fantascienza nel 2007.\nCarriera letteraria.\nGunn inizi\u00f2 la propria carriera come autore di fantascienza nel 1948. Ha pubblicato circa 100 racconti su riviste e antologie, ha scritto ventisei libri e ne ha curati dieci. Molte delle sue opere sono state ripubblicate e tradotte in varie parti del mondo.\nTra i suoi romanzi pi\u00f9 noti vi sono \"Gli immortali\" del 1964 e \"Gli ascoltatori\" (\"The Listeners\") del 1972, che Carl Sagan ha definito \"Uno dei migliori ritratti immaginari mai scritti del contatto con un'intelligenza extraterrestre\".\nNel 1996 Gunn ha scritto un adattamento dell'episodio mai prodotto della serie classica di \"Star Trek\" dal titolo \"The Joy Machine\", originariamente ideato da Theodore Sturgeon.\nOpere.\nOpere non narrative.\nTra le antologie che ha curato vi \u00e8 la serie \"Le vie della fantascienza\" (\"The Road to Science Fiction\", 6 volumi dal 1977 al 1998, solo il primo dei quali tradotto in italiano).\nAdattamenti.\nLe sue storie sono anche state adattate per la radio e la televisione:"}
{"id": "3413117", "revid": "1543377", "url": "https://it.wikipedia.org/wiki?curid=3413117", "title": "Wang Bingyu", "text": "Biografia.\nPartecip\u00f2 all'et\u00e0 di 25 anni ai XXI Giochi olimpici invernali edizione disputata a Vancouver nella Columbia Britannica, (Canada) nel febbraio del 2010, riuscendo ad ottenere la medaglia di bronzo nella squadra cinese con le connazionali Liu Yin, Yue Qingshuang, Zhou Yan e Liu Jinli.\nNell'edizione la nazionale svedese ottenne la medaglia d'oro, la canadese quella d'argento."}
{"id": "3413125", "revid": "599013", "url": "https://it.wikipedia.org/wiki?curid=3413125", "title": "Kuniya Daini", "text": "Carriera.\nHa giocato per diversi anni con la squadra del Mitsubishi Heavy Industries, l'attuale Urawa Red Diamonds."}
{"id": "3413135", "revid": "21880", "url": "https://it.wikipedia.org/wiki?curid=3413135", "title": "Abrotanellinae", "text": ""}
{"id": "3413136", "revid": "767487", "url": "https://it.wikipedia.org/wiki?curid=3413136", "title": "Mitsunori Fujiguchi", "text": "Carriera.\nHa giocato per diversi anni con la squadra del Mitsubishi Heavy Industries, l'attuale Urawa Red Diamonds."}
{"id": "3413139", "revid": "1437722", "url": "https://it.wikipedia.org/wiki?curid=3413139", "title": "Amedeo Minghi in concerto", "text": "Amedeo Minghi in concerto \u00e8 un album musicale di Amedeo Minghi, registrato dal vivo in Piazza Santa Maria in Trastevere di Roma il 23 luglio 1990, tranne il brano \"Primula\", che \u00e8 l'unico inedito in studio assieme al pezzo strumentale finale.\nIn questo album \u00e8 presente una versione solo piano e voce di \"Vattene amore\" senza Mietta.\nA questo concerto erano presenti 40.000 persone.\nIl disco \u00e8 stato ristampato con etichetta EMI il 21 settembre 1999 su CD e MC."}
{"id": "3413140", "revid": "1573940", "url": "https://it.wikipedia.org/wiki?curid=3413140", "title": "Helicius", "text": "Helicius \u00e8 un genere di ragni appartenente alla famiglia Salticidae.\nDistribuzione.\nLe cinque specie oggi note di questo genere sono diffuse in Corea, Giappone, Russia e Bhutan; 3 specie su 5 sono endemismi.\nTassonomia.\nCome indicato dall'aracnologo Brignoli, il nome di questo genere era gi\u00e0 stato adoperato da Pr\u00f3szynski nel 1976 in qualit\u00e0 di nomen nudum; effettuato uno studio sugli esemplari da parte di Zabka nel 1981, gli \u00e8 stato attribuito l'attuale nome (la specie tipo esaminata \u00e8 \"Telamonia cylindrata\" ).\nA dicembre 2010, si compone di cinque specie:"}
{"id": "3413141", "revid": "729019", "url": "https://it.wikipedia.org/wiki?curid=3413141", "title": "Assedio di Tolone (1707)", "text": "L'assedio di Tolone del 1707 (29 luglio - 21 agosto) \u00e8 stato un episodio della guerra di successione spagnola, seguito da una battaglia che vide le \"forze Alleate\" (Ducato di Savoia, Sacro Romano Impero (austriaci), Regno di Gran Bretagna e delle Province Unite Olandesi), sconfiggere quelle del Regno di Francia e dell'Impero di Spagna.\nPreludio.\nLo scoppio della guerra di successione spagnola vide quasi tutte le potenze militari di quei tempi schierarsi contro il Regno di Francia e l'Impero di Spagna in varie regioni d'Europa e dove lo scenario delle regioni piemontesi e provenzali fu solo uno dei tanti. \nIn questo caso inoltre, gli eserciti che si mossero da Torino verso Tolone erano \"in viaggio\" da precedenti guerre e verso nuove battaglie dove, come nel caso dei due \"Alleati\" Eugenio di Savoia e Vittorio Amedeo II di Savoia, nemmeno il casato e la parentela riusci ad affiatarli, forse perch\u00e9 gi\u00e0 precedentemente i due (gi\u00e0 alleati) si ritrovarono nemici per via del trattato di pace (e voltafaccia di Vittorio Amedeo II) avvenuto nel 1969 in favore di Luigi XIV di Francia e sempre durante una guerra svoltasi nelle regioni del Piemonte.\nDa Torino a Tolone.\nDopo la vittoria degli \"Alleati\" nell'Assedio di Torino, gli interessi dei Savoia, degli inglesi e degli olandesi spinsero per un attacco a quel porto della Provenza, dove era ormeggiata gran parte della marine royale francese e citt\u00e0 strategicamente interessante (Tolone). \nL'interesse anglo-olandese era quello di superare i francesi nel dominio sui mari mentre quello dei Savoia era di rafforzare ed espandere il proprio ducato su entrambi i versanti delle Alpi. \nEugenio di Savoia (il comandante delle truppe austriache) invece, vedeva quest'impresa con occhi pi\u00f9 scettici in quanto una vittoria in quelle zone non avrebbe favorito direttamente gli interessi del suo imperatore (Giuseppe I d'Asburgo).\nSul versante francese intanto, il maresciallo Ren\u00e9 de Froulay de Tess\u00e9 aveva mosso le sue truppe verso il confine con la Savoia unitamente a truppe provenienti dalle Fiandre ed a quelle spagnole.\nL'assedio di Tolone.\nGli \"Alleati\" avanzarono verso Nizza e l'11 luglio raggiunsero le fortificazioni francesi lungo il fiume Varo (che riuscirono ad espugnare anche grazie all'aiuto delle truppe da sbarco della flotta inglese), per poi riprendere la marcia verso Cannes e Fr\u00e9jus in direzione di Tolone e, conquistando le colline che sovrastano la citt\u00e0, aggirarono le fortificazioni di Antibes, scelta quest'ultima che si rivel\u00f2 un errore in quanto gli stessi abitanti di quelle zone si rivelarono in seguito ostili agli occupanti e le forze francesi da l\u00ec poterono bloccare i rifornimenti necessari agli \"Alleati\".\nContemporaneamente alle azioni di terra, la flotta inglese dell'ammiraglio Cloudesley Shovell bloccava il porto di Tolone e bombardava dal mare la citt\u00e0. \nL'obiettivo principale delle manovre di terra e mare contro Tolone non era l'occupazione della citt\u00e0 o della fortezza, ma l'eliminazione della flotta francese dal porto ed il sequestro o la distruzione delle navi da guerra e degli arsenali francesi. Nel porto inoltre, oltre alla flotta mediterranea francese vi erano quelle le navi della flotta atlantica trasferite da Brest e con la comparsa della flotta anglo-olandese di fronte al porto, la flotta francese vi rimase bloccata fin dalla fine del giugno 1707.\nL'assedio (e la successiva battaglia), sono da registrarsi come una vittoria franco-ispana poich\u00e9 nei giorni successivi, viste le gravi perdite subite, i reggimenti sabaudo-imperiali ripiegavano verso Nizza e rientravano in parte in Piemonte senza aver preso la citt\u00e0 ed inseguiti dai francesi che avevano riguadagnato anche le alture di \"Santa Caterina\". \nTuttavia i cannoneggiamenti a cui fu sottoposto il porto di Tolone erano stati talmente pesanti da permettere agli inglesi di raggiungere il loro principale obiettivo, in quanto fu quello il momento in cui la Royal Navy inglese incominci\u00f2 a dominare incontrastata il mare.\nLa battaglia di Tolone.\nIl 26 luglio, l'esercito alleato raggiunse la citt\u00e0 fortificata di Tolone (e protetta anche da otto bastioni), dando inizio all'assedio formando un semicerchio; la conquista delle rade avrebbe favorito l'ingresso nel porto dalle navi inglesi e lo stesso comandante dell'esercito francese (il maresciallo de Tess\u00e9) pensava che sul lato terra i rischi di sconfitta erano maggiori della sua difesa delle rade e del lago. \nVittorio Amedeo II di Savoia per\u00f2, dimostrando scarsa cooperazione verso il condottiero degli austriaci (Eugenio di Savoia), permise nei fatti ai rinforzi spagnoli guidati dal duca di Berwick di raggiungere Tolone il 26 luglio. \nEugenio di Savoia ed il suo esercito raggiunsero Tolone verso la fine di luglio, il 29 si aggiunsero all'assedio ed il 30 luglio attaccarono e conquistarono una delle posizioni nemiche. \nI francesi reagirono agli attacchi ma l'esito della battaglia sembr\u00f2 dall'inizio restare nelle mani degli alleati in quanto le truppe austriache avevano rafforzato con successo la lotta contro le difese francesi sul mare e due fortificazioni furono prese o distrutte, consentendo alla flotta anglo-olandese di avvicinarsi per attaccare la citt\u00e0 (che fu bombardata ed incendiata) e dove circa 150 abitazioni andarono distrutte.\nLa situazione per\u00f2, volse al peggio per gli \"Alleati\" in quanto le truppe francesi ricevevano constantemente rinforzi e non perdevano ulteriori posizioni ed in ultima analisi c'erano anche notizie sull'arrivo di una grande forza in loro soccorso. \nGli approvvigionamenti alleati invece erano interrotti (grazie all'errore di non prendere Antibes) ed i rifornimenti potevano essere inviati solo via mare ed in definitiva, Eugenio di Savoia fu persuaso a rompere l'assedio di fronte a questa situazione insostenibile dando inizio alla ritirata il 12 agosto. \nIl 14 agosto il maresciallo de Tess\u00e9 riconquist\u00f2 le alture di Santa Caterina minacciando di bloccare l'eventuale ritirata di Eugenio di Savoia e questi, persi oltre 10.000 uomini durante gli attacchi precedenti e con la via di ritirata compromessa dovette abbandonare l'assedio. Susa fu presa e l'esercito austriaco il 16 agosto si accamp\u00f2 a Scalenghe.\nL'affondamento della flotta francese.\nNel frattempo i francesi avevano perso due vascelli ed altri due erano stati pesantemente danneggiati a causa del fuoco da parte delle navi della forza di blocco e cos\u00ec, prima di subire la cattura della flotta in porto, per ordine dello stesso re Luigi XIV i francesi autoaffondarono nel porto stesso le navi superstiti e porto da cui solo i ponti superiori delle ammiraglie rimase sopra il pelo dell'acqua per causa della insufficiente profondit\u00e0 del fondale. \nL'intenzione francese era quella di poterle recuperare in seguito ma cessato l'assedio, per quindici vascelli i danni si dimostrarono molto superiori del previsto e cos\u00ec delle quarantaquattro navi equipaggiate con 50 e fino 110 cannoni meno di una trentina poterono essere riportate a galla.\nSecondo il parere dello storico navale Alexander Meurer quell'assedio fu \"un atto suicidia fatto da confusionari senza testa\" e fatto da gente che, senza aver visto cedere le proprie fortificazioni aveva deciso di autoaffondare le proprie navi per non farle cadere nelle mani degli \"Alleati\": \"punto basso della marina francese\".\nCronache.\nTra i gesti d'arme, particolarmente degno di menzione \u00e8 l'assalto condotto dal barone di Rehbinder che conquistava dapprima i trinceramenti sovrastanti Santa Caterina, da cui si poteva cannoneggiare la citt\u00e0 ed il giorno successivo respingeva dall'altura di Santa Caterina le truppe avversarie schierate in difesa. \nL'ardimentoso assalto gli valeva gli elogi del valorosissimo principe Eugenio:\nSanta Caterina veniva quindi armata con artiglieria d'assedio con cui battere insistentemente il forte San Luigi."}
{"id": "3413145", "revid": "1494169", "url": "https://it.wikipedia.org/wiki?curid=3413145", "title": "Assedio di Tolone", "text": ""}
{"id": "3413160", "revid": "1442080", "url": "https://it.wikipedia.org/wiki?curid=3413160", "title": "La Costa WCT 1973 - Singolare", "text": "Il singolare del torneo di tennis La Costa WCT 1973, facente parte della categoria World Championship Tennis, ha avuto come vincitore Colin Dibley che ha battuto in finale Stan Smith 6-3, 7-6."}
{"id": "3413164", "revid": "287204", "url": "https://it.wikipedia.org/wiki?curid=3413164", "title": "Rosyth", "text": "Rosyth (/r\u0275\u02c8sa\u026a\u03b8/; Scottish Gaelic: \"Ros Saidhe or Ros Saoithe\") \u00e8 una citt\u00e0 situata sul Firth of Forth, in Scozia, a meno di cinque chilometri dal centro di Dunfermline. Secondo una statistica del 2008, il centro abitato ha una popolazione di 12.790 abitanti. \nFondata come citt\u00e0 giardino venne costruita a partire dal 1909 per far parte della citt\u00e0 portuale di Dunfermline. Attualmente, vi fa capo l'unico servizio di traghetto diretto tra la Scozia e l'Europa continentale, riattivato nel maggio 2009 dalla Norfolkline. L'abitato di Rosyth \u00e8 ormai connesso con quello della vicina Inverkeithing, separata solo dall'autostrada M90. La citt\u00e0 \u00e8 anche servita dalla Fife Circle Line."}
{"id": "3413170", "revid": "599013", "url": "https://it.wikipedia.org/wiki?curid=3413170", "title": "Milan Indoor 1973 - Singolare", "text": "Il singolare del torneo di tennis Milan Indoor 1973, facente parte della categoria World Championship Tennis, ha avuto come vincitore Marty Riessen che ha battuto in finale Roscoe Tanner 7-6, 6-3, 7-6."}
{"id": "3413171", "revid": "18379", "url": "https://it.wikipedia.org/wiki?curid=3413171", "title": "Assistente spirituale", "text": "L'assistente spirituale \u00e8, secondo il diritto canonico, un cappellano designato dal vescovo competente all'interno di un istituto o associazione allo scopo di offrire un orientamento teologico, spirituale e pastorale. \u00c8 coadiuvato nel servizio dalla comunit\u00e0 e svolge il proprio compito in collaborazione con il presidente ed il direttore generale o eventuali figure previste dai singoli statuti.\nL'assistente spirituale viene designato dall'ordinario competente, il vescovo di una diocesi o presidente del Pontificio Consiglio per i Laici, che approva la nomina presentata dal presidente di un movimento laico o di un ordine religioso, o da chi \u00e8 preposto al ruolo analogo in una associazione di diritto diocesano o di diritto pontificio. Il vescovo competente sceglie o conferma la nomina del presidente, che a sua volta ha ottenuto il parere positivo del consiglio e il consenso dell'ordinario proprio del prescelto.\nI compiti dell'assistente spirituale cambiano secondo gli statuti di ogni singola associazione, movimento od ordine religioso. \nIl suo servizio in generale \u00e8 quello di:\nL'assistente spirituale generalmente affianca il presidente nel discernimento circa le decisioni relative alla vita dell'Istituto o dell'associazione, all'apertura di nuove fondazioni (centri, missioni, zone), nella proposta delle linee programmatiche annuali, nel discernimento vocazionale e nella formazione spirituale dei membri dell'associazione. Qualora un'associazione fosse strutturata in \"zone\" perch\u00e9 diffusa in pi\u00f9 paesi, alcuni statuti prevedono un \"assistente spirituale generale\" di coordinamento per i vari singoli assistenti spirituali di zona. L'assistente spirituale generale dedica una particolare attenzione alla formazione dei responsabili e degli assistenti spirituali dell'associazione, perch\u00e9 svolgano con dedizione, responsabilit\u00e0 e coerenza il loro ministero. "}
{"id": "3413174", "revid": "1718925", "url": "https://it.wikipedia.org/wiki?curid=3413174", "title": "Charlotte Napol\u00e9one Bonaparte", "text": "Biografia.\nInfanzia ed educazione.\nEra la figlia di Giuseppe Bonaparte, fratello maggiore di Napoleone, e Julie Clary. Sua madre era la sorella di D\u00e9sir\u00e9e Clary, il primo amore di Napoleone. \nStudi\u00f2 incisione e litografia a Parigi con l'artista Louis L\u00e9opold Robert, che si ritiene sia stato innamorato di lei.\nIn America.\nDopo che fu deposto, nel 1817 suo padre si trasfer\u00ec in America e acquist\u00f2 \"Point Breeze\", una tenuta sul fiume Delaware vicino Bordentown nel New Jersey. La villa ospitava una collezione di dipinti e sculture di artisti rinomati, come Jacques-Louis David, Antonio Canova, Rubens, e Tiziano. Il parco circostante era di 1.800 acri (7,3\u00a0km\u00b2), e includeva giardini. Giuseppe Bonaparte ospit\u00f2 molti fra i pi\u00f9 ricchi della nazione e i pi\u00f9 illustri cittadini, e la sua collezione d'arte ha svolto un ruolo cruciale nella trasmissione del gusto europeo in America.\nPassione artistica.\nCharlotte, conosciuta come Contessa de Survilliers, visse con il padre nel New Jersey dal dicembre 1821 all'agosto 1824. Nel periodo in cui vi dimor\u00f2, disegn\u00f2 numerosi paesaggi tra cui le Passaic Falls, la propriet\u00e0 di suo padre \"Point Breeze\", la citt\u00e0 di Lebanon (New Jersey) ed altri, alcuni dei quali divennero incisioni per il libro \"Picturesque American Scenes\" di Joubert. Disegni ancora esistenti di paesaggi da lei realizzati comprendono le Passaic Falls, una veduta di un luogo vicino Tuckerton (New Jersey), e le Schooley's Mountain. \nProdusse anche ritratti (Cora Monges, 1822; Emilie Lacoste, 1823) ed espose i suoi lavori presso la Pennsylvania Academy of the Fine Arts. Tenne anche un carteggio con Giacomo Leopardi, conosciuto nel 1831.\nMatrimonio.\nCharlotte spos\u00f2 il suo primo cugino Napoleone Luigi Bonaparte, figlio di Luigi Bonaparte ed Ortensia di Beauharnais, il 23 luglio 1826, divenendo cos\u00ec \"Granduchessa consorte di Berg\".\nMorte.\nMor\u00ec di parto all'et\u00e0 di 37 anni a Sarzana, allora provincia di Genova, alle ore 17 del 5 marzo 1839, in una stanza della Locanda De Fornari dove era stata ricoverata d'urgenza mentre in carrozza cercava di raggiungere la Francia. La circostanza \u00e8 provata dal certificato di morte firmato da due dei canonici del capitolo diocesano di quella citt\u00e0. \u00c8 sepolta nella Basilica di Santa Croce a Firenze.\nNella cultura di massa.\nCharlotte, con la sorella Z\u00e9na\u00efde (1801-1854) e la madre, \u00e8 stata ritratta dall'artista francese Fran\u00e7ois G\u00e9rard, mentre la loro madre era regina di Spagna. Un altro artista francese, il ben noto Jacques-Louis David, dipinse un ritratto delle due sorelle, che le mostra nella lettura di una lettera da Philadelphia inviata dal loro padre.\nMostre.\nNel 2010 il Museo napoleonico di Roma ha dedicato una mostra alla travagliata vita di Charlotte Bonaparte, ripercorrendo la sua breve vita e soffermandosi anche sulla sua attivit\u00e0 di pittrice."}
{"id": "3413175", "revid": "399", "url": "https://it.wikipedia.org/wiki?curid=3413175", "title": "Assistente Spirituale", "text": ""}
{"id": "3413176", "revid": "125376798", "url": "https://it.wikipedia.org/wiki?curid=3413176", "title": "Maya Zankoul", "text": " \n\u00c8 per lo pi\u00f9 conosciuta per i sarcastici cartoni animati e fumetti pubblicati nei suoi libri e il suo webcomic blog \"Amalgama\".\nBiografia.\nMaya Zankoul \u00e8 cresciuta a Gedda, Arabia Saudita, e nel 2005 si \u00e8 trasferita in Libano, suo paese d'origine, dove ha conseguito un \"Bachelor of Arts in Graphic Design\" nel 2007 alla Notre Dame University, Louaize.\nNel 2009, ha iniziato il suo blog satirico, \"Amalgam\", dove condivide le illustrazioni commentando la vita quotidiana in Libano da un punto di vista da un socio-politico.\nHa auto pubblicato il suo primo libro, \"Amalgama\" nell'estate del 2009, raggiungendo la Top 5 delle vendite al Virgin Megastore.\nNell'estate 2010, dopo aver girato il Libano con la sua mostra \"Amalgama\", ha pubblicato il suo secondo libro, \"Amalgam vol. 2\".\nCollabora come illustratrice per \"The Global Journal\", \"ELLE Oriental\" e \"ArabAd\".\nAltre attivit\u00e0.\nMaya Zankoul partecipa attivamente come graphic designer in eventi locali e regionali. Ha fatto illustrazioni dal vivo presso la conferenza Arabnet(2010) e al diciassettesimo Salone del Libro Francofono di Beirut. Ha insegnato presso l'Universit\u00e0 americana di Beirut e ha presentato il suo lavoro alla Prima del Creative Commons Salon ad Amman, in Giordania"}
{"id": "3413178", "revid": "98077", "url": "https://it.wikipedia.org/wiki?curid=3413178", "title": "Epurazione", "text": ""}
{"id": "3413180", "revid": "1934238", "url": "https://it.wikipedia.org/wiki?curid=3413180", "title": "Johannes Cornelius Gerardus Boot", "text": "Biografia.\nBoot si laure\u00f2 all'Universit\u00e0 di Leida nel 1836 sia in lettere che in diritto. Nel 1839 divenne rettore del liceo di Leeuwarden; durante il suo soggiorno a Leeuwarden tradusse in fiammingo la grammatica latina del Madvig. Dal 1851 al 1870 fu professore di Storia, Greco e Latino dal all'\"Athenaeum Illustre\" di Amsterdam, dove ebbe fra gli allievi Jacobus Johannes Hartman; fu poi professore di Letteratura latina all'Universit\u00e0 di Amsterdam dal 1877 al 1881. Si interess\u00f2 ai poeti neolatini. Ottenne la laurea honoris causa all'Universit\u00e0 di Bologna."}
{"id": "3413181", "revid": "1442080", "url": "https://it.wikipedia.org/wiki?curid=3413181", "title": "Richmond WCT 1973 - Singolare", "text": "Il singolare del torneo di tennis Richmond WCT 1973, facente parte della categoria World Championship Tennis, ha avuto come vincitore Rod Laver che ha battuto in finale Roy Emerson 6-4, 6-3."}
{"id": "3413183", "revid": "1305772", "url": "https://it.wikipedia.org/wiki?curid=3413183", "title": "Minio (famiglia)", "text": "I Minio furono una famiglia patrizia veneziana, annoverata fra le cosiddette \"Case Nuove\".\nStoria.\nSecondo la tradizione, i Minio si trasferirono in laguna da Altino, citt\u00e0 dalla quale sarebbero fuggiti nel V secolo per scampare ai saccheggi degli Unni di Attila. Si sarebbero rifugiati inizialmente a Mazzorbo, e solo successivamente un certo Paolo Minio (considerato il capostipite del casato) si stabil\u00ec a Venezia verso il 790; qui questo casato diede alla citt\u00e0 antichi tribuni.\nMembri dell'antico \"Consilium\" cittadino, furono tra le famiglie incluse nel Maggior Consiglio all'epoca della serrata del 1297. Vari membri di questa casa ricoprirono importanti incarichi tanto in ambito civile quanto in ambito militare; tra di essi, un Bartolomeo di Lorenzo Minio si distinse per il particolare ardore con cui combatt\u00e9 i Turchi nella difesa di Negroponte; si ricordano, inoltre, e ben quattro podest\u00e0 di Capodistria.\nAll'epoca della caduta della Serenissima, nel 1797, quest'antica casa risultava essere divisa in cinque differenti rami. Uno di questi si estinse, con ogni probabilit\u00e0, prima del 1830, non comparendo tra le vecchie famiglie patrizie venete riconosciute nobili dal governo imperiale austriaco; le altre quattro, invece, ricevettero la conferma delle rispettive patenti di nobilt\u00e0 con le Sovrane Risoluzioni datate 18 ottobre e 22 novembre 1817, 8 ottobre 1818 e 28 giugno 1819."}
{"id": "3413186", "revid": "409435", "url": "https://it.wikipedia.org/wiki?curid=3413186", "title": "Franco Balan", "text": "Attivit\u00e0.\nFranco Balan \u00e8 stato un pittore e grafico e si \u00e8 occupato prevalentemente di manifesti e immagini coordinate.\nSocio onorario dell'AIAP (Associazione Italiana Progettazione per la Comunicazione Visiva), membro italiano dell'AGI, dell'ADI e dell'Acad\u00e9mie Saint-Anselme di Aosta. Ha disegnato moltissimi manifesti (circa 3000), relativi soprattutto ad iniziative culturali nella sua Regione, la Valle d'Aosta, e raccolto, negli anni, uno sterminato archivio di disegni, bozzetti e schizzi. Instancabile nella promozione e nella diffusione dell'arte grafica \u00e8 stato attivo, dagli anni '70, tra i grafici che animarono il movimento della Grafica di pubblica utilit\u00e0. Ha organizzato mostre di designers e illustratori d'ogni parte del mondo. Le esposizioni che Franco Balan preparava per il piccolissimo comune di La Salle, alle pendici del Monte Bianco, sono stati un appuntamento tradizionale rilevante per la grafica degli ultimi anni. Vi hanno esposto, tra gli altri, Albe Steiner, Roland Topor, Milton Glaser, Grapus, Shigeo Fukuda, UG Sato, Bruno Munari, Franco Grignani, Roberto Sambonet.\nDifficile definire il suo stile, sempre curioso di ogni novit\u00e0 e aperto a qualsiasi esperienza. I suoi progetti sono in genere un grande festival di colore, dove la creativit\u00e0 gioiosa ma sapiente scorre libera e impetuosa.\nLa sua esperienza cinquantennale \u00e8 oggi continuata, ad Aosta, dal figlio Joel.\nNel corso della sua lunga carriera, durante la quale ha formato numerosi grafici insegnando in scuole di ogni ordine e grado ad Aosta e in tutto il mondo, si \u00e8 aggiudicato numerosi premi, tra cui:\nEsposizioni.\nOltre alle numerose esposizioni ad Aosta, ha esposto al Museo del Palazzo di Wilan\u00f3w di Varsavia, in diverse sedi a Tokio, al Museo Lahti in Finlandia, a Roma, a Barcellona e a Martigny. Ha realizzato l'esposizione G\u00e9n\u00e9ration XX per l'Alliance Fran\u00e7aise."}
{"id": "3413187", "revid": "1935652", "url": "https://it.wikipedia.org/wiki?curid=3413187", "title": "Vincenzo Bertolone", "text": "Biografia.\nNato a San Biagio Platani, in provincia ed arcidiocesi di Agrigento, il 17 novembre 1946.\nFormazione e ministero sacerdotale.\nFrequenta le elementari e il ginnasio presso l'istituto dei servi dei poveri e il liceo nel seminario dei frati conventuali a Palermo. Nel 1967 \u00e8 accolto nella Congregazione dei missionari servi dei poveri; vi emette la protezione religiosa il 21 novembre 1969.\nStudia filosofia presso i frati minori dal 1969 al 1970; dopo aver ottenuto, nel 1972, la maturit\u00e0 magistrale consegue il baccalaureato in teologia all'istituto teologico \"San Giovanni Evangelista\" in Palermo.\nDal 1965 al 1967 \u00e8 assistente dei seminaristi della sua congregazione, in seguito \u00e8, fino al 1983, assistente dell'orfanotrofio maschile; al contempo insegna religione nelle scuole medie statali a Palermo, dal 1972 al 1984.\nIl 17 maggio 1975 \u00e8 ordinato presbitero a Palermo per la Congregazione dei missionari servi dei poveri.\nDopo l'ordinazione ricopre a Palermo i ruoli di cappellano all'istituto di rieducazione per i minorenni \"Malaspina\", fino al 1980, ed economo dell'istituto educativo di Palermo, fino al 1983. Nel 1981 ottiene la laurea in pedagogia all'Universit\u00e0 degli Studi di Palermo e, nel 1985, consegue la licenza in diritto canonico presso la Pontificia universit\u00e0 \"San Tommaso d'Aquino\" a Roma; nello stesso anno riceve l'attestato di postulatore presso la Congregazione delle cause dei santi.\nPresso il suo istituto \u00e8 economo generale, dal 1976 al 1989 e poi consigliere generale, dal 1976 al 2006. Durante la sua permanenza a Roma, \u00e8 collaboratore parrocchiale di Santa Maria della Perseveranza, dal 1983 al 1987, insegnante presso le Suore Orsoline, dal 1985 al 1986; dal 1987 \u00e8 superiore ed economo del collegio \"Giacomo Cusmano\" e responsabile dell'oratorio \"Beato Giacomo Cusmano\", nonch\u00e9 formatore dei giovani studenti di filosofia e teologia. Nel 1987 consegue il dottorato in diritto canonico.\nNel 1988 diventa officiale della Congregazione per gli istituti di vita consacrata e le societ\u00e0 di vita apostolica, della quale \u00e8 nominato sottosegretario da papa Giovanni Paolo II, il 12 giugno 2004.\n\u00c8 postulatore delle cause di beatificazione di don Francesco Paolo Gravina, di madre Vincenzina Cusmano e del giudice Rosario Livatino e delle cause di canonizzazione dei beati Giacomo Cusmano, Pino Puglisi e Francesco Spoto.\nMinistero episcopale.\nIl 10 marzo 2007 papa Benedetto XVI lo nomina vescovo di Cassano all'Jonio; succede a Domenico Graziani, precedentemente nominato arcivescovo di Crotone-Santa Severina. Il 3 maggio successivo riceve l'ordinazione episcopale, all'altare della Cattedra nella basilica di San Pietro in Vaticano, dal cardinale Tarcisio Bertone, coconsacranti il cardinale Franc Rod\u00e9 e l'arcivescovo Vittorio Luigi Mondello. Il 13 maggio prende possesso della diocesi.\nIl 25 marzo 2011 lo stesso papa lo nomina arcivescovo metropolita di Catanzaro-Squillace; succede ad Antonio Ciliberti, dimessosi per raggiunti limiti di et\u00e0. Il 29 maggio seguente prende possesso dell'arcidiocesi, mentre il 4 giugno entra a Squillace. Il 29 giugno riceve il pallio dal papa, nella basilica di San Pietro in Vaticano.\nIl 3 settembre 2015 \u00e8 eletto presidente della Conferenza episcopale calabra; il 1\u00ba ottobre 2020 \u00e8 riconfermato nell'incarico.\nIl 15 settembre 2021 papa Francesco accoglie la sua rinuncia al governo pastorale dell'arcidiocesi, due mesi prima del compimento dei 75 anni; viene nominato come amministratore apostolico, in attesa della nomina di un successore, l'arcivescovo di Crotone-Santa Severina Angelo Raffaele Panzetta. Si trasferisce quindi in una casa delle Ancelle parrocchiali dello Spirito Santo a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPosizioni teologiche, morali e sociali.\nNel febbraio 2016, dopo il viaggio apostolico in Messico di papa Francesco, afferma che dietro le criminalit\u00e0 vi sono interessi economici che minano la pace e la sicurezza dei popoli, chiedendo, cos\u00ec, ai sacerdoti della propria arcidiocesi un impegno particolare.\nNel luglio dello stesso anno denuncia le organizzazioni mafiose affermando che gli uomini o le donne di mafia, camorra e 'ndrangheta devono essere collocati fuori dalla Chiesa. Ma la frase pi\u00f9 importante e pesante da lui pronunciata \u00e8 la seguente: \"la 'ndrangheta \u00e8 l'anti-Vangelo\".\nNel novembre 2017 si esprime riguardo alla donazione degli organi affermando che la Chiesa cattolica non \u00e8 assolutamente contraria, ma la considera un atto di altruismo, pieno di umanit\u00e0 e generosit\u00e0.\nHa tenuto un ciclo di incontri sulla fede e tematiche specifiche a Catanzaro con diverse personalit\u00e0 di spicco nella finanza e nella tecnica."}
{"id": "3413189", "revid": "123178179", "url": "https://it.wikipedia.org/wiki?curid=3413189", "title": "Supercoppa Sudamericana 1993", "text": "La Supercoppa Sudamericana 1993 \u00e8 stata la sesta edizione del torneo. Alla manifestazione parteciparono 16 squadre, e il vincitore fu il San Paolo.\nFormato.\nLe squadre si affrontano in turni a eliminazione diretta."}
{"id": "3413190", "revid": "73843", "url": "https://it.wikipedia.org/wiki?curid=3413190", "title": "Swansea University", "text": ""}
{"id": "3413197", "revid": "179980", "url": "https://it.wikipedia.org/wiki?curid=3413197", "title": "Walter Casagrande J\u00fanior", "text": ""}
{"id": "3413198", "revid": "179980", "url": "https://it.wikipedia.org/wiki?curid=3413198", "title": "Jorge Ferreira da Silva", "text": ""}
{"id": "3413199", "revid": "179980", "url": "https://it.wikipedia.org/wiki?curid=3413199", "title": "Osvaldo Giroldo J\u00fanior", "text": ""}
{"id": "3413202", "revid": "124123", "url": "https://it.wikipedia.org/wiki?curid=3413202", "title": "Pierre Alphonse Laurent", "text": ""}
{"id": "3413204", "revid": "124490982", "url": "https://it.wikipedia.org/wiki?curid=3413204", "title": "Sulla via di Damasco", "text": "Sulla via di Damasco \u00e8 un programma televisivo italiano di approfondimento culturale e religioso dedicato al tema del cattolicesimo, trasmesso da Rai 2 a partire dal 2002 e condotto dal 2004 da Giovanni D'Ercole e dal 20 gennaio 2019 da Eva Crosetta.\nIl programma.\nLa trasmissione, nata nel 2002-2003 sulle ceneri dei precedenti \"Prossimo tuo\", \"Millennium\" e \"Terzo Millennio\", ha avuto per le prime due stagioni il formato del \"reportage\" monografico (dai 30 ai 50 minuti), ponendosi come trasmissione di approfondimento culturale e spirituale, realizzando servizi in Italia e fuori da essa. Dal 2004 diventa una trasmissione in studio con il contributo di filmati e ospiti. Dal 2014 la durata \u00e8 annuale e si \u00e8 arricchito dei profili social ufficiali Twitter e Facebook.\nCrediti.\nIl programma \u00e8 stato ideato e condotto fino al 5 gennaio 2019 dal vescovo Giovanni D'Ercole. Il programma \u00e8 stato ideato dallo stesso Giovanni D'Ercole, che ne \u00e8 autore con Vito Sidoti e Roberto Milone (quest'ultimo fino al 2013). \nD'Ercole nel 2019 ha passato il testimone alla conduttrice Eva Crosetta. Il programma \u00e8 a cura di Annarita Trimarchi, il produttore esecutivo \u00e8 Anna Santopadre. Dal 2008 il programma ha come collaboratore don Davide Banzato che \u00e8 stato anche inviato nei servizi in esterno dal 2010 al 2015.\nAttualmente collaborano con l'autore Vito Sidoti anche Domitia Caramazza ed Emiliano Fiore; come registi Marina Gambini, Raffaele Genovese, Alessandro Rosati, Paola Vannelli, Maria Cristina Butt\u00e0. Il programma \u00e8 realizzato presso lo Studio 1 della Rai in via Teulada."}
{"id": "3413212", "revid": "297059", "url": "https://it.wikipedia.org/wiki?curid=3413212", "title": "Ipotrofia", "text": ""}
{"id": "3413215", "revid": "276444", "url": "https://it.wikipedia.org/wiki?curid=3413215", "title": "Gilera Piuma", "text": ""}
{"id": "3413217", "revid": "729019", "url": "https://it.wikipedia.org/wiki?curid=3413217", "title": "Lewis B. Puller", "text": "Biografia.\nPuller \u00e8 il pi\u00f9 decorato Marine degli Stati Uniti d'America nella storia, e il solo ad aver ricevuto cinque Navy Cross. Nel corso della sua carriera ha combattuto ad Haiti e in Nicaragua, e partecipato ad alcune delle pi\u00f9 sanguinose battaglie della seconda guerra mondiale e della guerra di Corea. Puller si \u00e8 congedato dal Corpo dei Marines nel 1955, trascorrendo il resto della sua vita in Virginia.\nPuller nacque a West Point, Virginia da Matteo e Marta Puller. Suo padre era un droghiere che mor\u00ec quando Lewis aveva 10 anni. Cresciuto ascoltando i racconti dei veterani della guerra di secessione americana e idolatrando il generale Thomas \"Stonewall\" Jackson, voleva arruolarsi nell'esercito per combattere in Messico nel 1916, ma era troppo giovane e non pot\u00e9 ottenere il consenso di sua madre.\nL'anno seguente, Puller frequenta il Virginia Military Institute, ma lascia alla fine del primo anno. La prima guerra mondiale \u00e8 gi\u00e0 scoppiata e Puller scalpita per andare a combattere, affascinato soprattutto dalle imprese compiute dal 5\u00b0 Marines nella foresta di Belleau Wood. Quindi finalmente si arruola nel corpo dei Marines degli Stati Uniti presso il Marine Corps Recruit Depot di Parris Island nella Carolina del Sud.\nAnche se non ha mai visto l'azione in quella guerra, il Corpo era in espansione, e subito dopo la laurea frequenta la scuola sottufficiali e l'OCS (Officer Candidates School) a Quantico, Virginia successivamente. Dopo la laurea da OCS il 16 giugno 1919, Puller viene nominato sottotenente nella riserva, ma la riduzione delle forze armate nel periodo successivo alla fine della guerra comporta uno stato di inattivit\u00e0 dopo 10 giorni e Puller deve ricominciare dal grado di caporale."}
{"id": "3413221", "revid": "123053960", "url": "https://it.wikipedia.org/wiki?curid=3413221", "title": "Pierbattista Pizzaballa", "text": "Biografia.\nPrimi anni.\nNato a Cologno al Serio, in provincia e diocesi di Bergamo, da Pietro e Maria Maddalena Tadini, in tenera et\u00e0 si \u00e8 trasferito in Romagna per intraprendere il percorso di formazione presso i frati minori dell'Emilia Romagna. Ha frequentato le scuole medie nel seminario minore \"Le Grazie\" di Rimini ed ha conseguito la maturit\u00e0 classica presso il seminario arcivescovile di Ferrara nel giugno del 1984.\nHa vestito l'abito religioso il 5 settembre 1984 nel convento di Santo Spirito a Ferrara ed \u00e8 entrato nel noviziato del santuario della Verna come frate minore dell'allora provincia francescana di Cristo Re (Emilia-Romagna). Qui ha emesso la professione temporanea il 7 settembre 1985.\nHa continuato quindi la sua formazione filosofico-teologica a Bologna dove il 10 ottobre 1989 ha emesso la professione solenne presso la chiesa di Sant'Antonio di Padova.\nNel 1990 ha conseguito il baccalaureato in teologia presso lo studio teologico \"Sant'Antonio\" di Bologna, affiliato alla Pontificia Universit\u00e0 Antonianum di Roma; nello stesso anno, il 15 settembre, \u00e8 stato ordinato sacerdote nella cattedrale di Bologna dal cardinale Giacomo Biffi.\nTrascorso un periodo di un anno a Roma si \u00e8 trasferito in Terra Santa, a Gerusalemme, nell\u2019ottobre 1990.\nIn Terra Santa.\nA Gerusalemme si \u00e8 iscritto allo Studium Biblicum Franciscanum (SBF), conseguendo nel 1993 la licenza in teologia con specializzazione biblica. Dopo aver trascorso un periodo di studi in ebraico moderno e lingue semitiche presso la Hebrew University di Gerusalemme (1993-1994) dal 1998 \u00e8 stato professore assistente di ebraico biblico e giudaismo presso lo SBF e lo Studium Theologicum Jerosolymitanum (STJ).\nIl 2 luglio 1999 \u00e8 entrato formalmente a servizio della Custodia di Terra Santa.\nAccanto all'impegno accademico, la sua attivit\u00e0 pastorale \u00e8 stata indirizzata soprattutto verso la comunit\u00e0 \"ebraofona\" (comunit\u00e0 cattolica in Israele che si esprime in ebraico moderno). In questa linea, nel 1995 ha curato la pubblicazione del messale romano in lingua ebraica e tradotto vari testi liturgici in ebraico per le comunit\u00e0 cattoliche in Israele. Ha ricoperto il ruolo di assistente generale dell'ausiliare del patriarca latino di Gerusalemme per la cura pastorale dei cattolici di espressione ebraica in Israele e di vicario parrocchiale per la comunit\u00e0 cattolica di lingua ebraica a Gerusalemme. Tra il 2001 e il 2004 \u00e8 stato superiore del convento dei Santi Simeone e Anna a Gerusalemme, convento che ha la cura pastorale dell'annessa parrocchia di espressione ebraica e nel quale i frati residenti si esprimono in ebraico.\nCustode di Terra Santa.\nNel 2004 \u00e8 stato nominato custode di Terra Santa e guardiano del Monte Sion, succedendo a padre Giovanni Battistelli. Tra le molte altre responsabilit\u00e0, il custode di Terra Santa ha quella del rispetto dello \"Statu Quo\".\nLa sua azione pastorale si \u00e8 contraddistinta per equilibrio e spiccata capacit\u00e0 strategica e diplomatica; nella complicata mediazione tra lo stato d'Israele e le autorit\u00e0 palestinesi, ha dichiarato di essere disponibile al dialogo con tutte le forze presenti nel territorio, per garantire la presenza della comunit\u00e0 cristiana in Terra Santa, che sente in pericolo. La sua voce \u00e8 una delle pi\u00f9 ascoltate nell'intricato mondo politico religioso della Terra Santa. Nel maggio 2014 papa Francesco gli ha affidato l'incarico di organizzare l'incontro di preghiera tra il presidente d'Israele Shimon Peres, il presidente dell'Autorit\u00e0 Palestinese Abu Mazen e il Papa stesso alla presenza del patriarca di Costantinopoli Bartolomeo I, incontro svoltosi effettivamente l'8 giugno 2014.\nAnche per questo motivo il suo governo \u00e8 stato insolitamente lungo, dodici anni consecutivi, essendo stato riconfermato alla guida della custodia per ulteriori tre anni nel maggio 2010 e nel giugno 2013. Con tali rielezioni il suo governo \u00e8 diventato il pi\u00f9 lungo dal 1946.\nHa terminato il suo incarico di custode il 20 maggio 2016, quando \u00e8 stato nominato il suo successore fr. Francesco Patton.\nAmministratore apostolico a Gerusalemme.\nIl 24 giugno 2016 papa Francesco lo ha nominato amministratore apostolico \"sede vacante\" del Patriarcato di Gerusalemme dei Latini, fino alla nomina di un nuovo patriarca, con dignit\u00e0 di arcivescovo; gli \u00e8 stata assegnata contestualmente la sede titolare di Verbe. Ha sostituito cos\u00ec il patriarca Fouad Twal, dimissionario per raggiunti limiti di et\u00e0. \u00c8 entrato formalmente in carica il 15 luglio successivo.\nHa ricevuto la consacrazione episcopale il 10 settembre 2016, nella cattedrale di Bergamo, per mano del cardinale Leonardo Sandri, prefetto della Congregazione per le Chiese orientali, co-consacranti il patriarca emerito di Gerusalemme dei Latini Fouad Twal e il vescovo di Bergamo Francesco Beschi. Il 21 settembre successivo ha fatto il suo ingresso solenne a Gerusalemme. Il 25 ottobre 2016 \u00e8 stato nominato Pro-Gran priore dell'Ordine Equestre del Santo Sepolcro di Gerusalemme mentre il 13 febbraio 2017 \u00e8 stato eletto vicepresidente vicario della Conferenza dei vescovi latini nelle regioni arabe.\nIl servizio episcopale di monsignor Pizzaballa come amministratore apostolico \u00e8 stato contrassegnato da un quadriennio di scelte difficili prese per appianare un pesante debito economico di un centinaio di milioni di euro che la precedente amministrazione aveva accumulato soprattutto per costruire l'Universit\u00e0 Americana di Madaba. Il processo di revisione amministrativa ed economica, lungo e rigoroso, si \u00e8 concluso con l'alienazione da parte del Patriarcato di importanti propriet\u00e0 (fino a dieci ettari) a Nazareth per riuscire a coprire i due terzi del debito. La scelta, definita dallo stesso amministratore \u00abdolorosa\u00bb, si \u00e8 resa necessaria per evitare la definitiva bancarotta del Patriarcato. Al termine di questo processo l'amministrazione di Pizzaballa il 4 giugno 2020 ha elaborato uno \"Statuto del Patriarcato Latino di Gerusalemme\" dove \u00abparticolare cura viene posta nel dare indicazioni in merito alla trasparenza e alla sostenibilit\u00e0 economico-finanziaria di tutte le singole realt\u00e0 e attivit\u00e0 poste sotto il controllo del Patriarcato - parrocchie, scuole, universit\u00e0, presidi assistenziali\u00bb.\nPatriarca di Gerusalemme dei Latini.\nRisolta buona parte della crisi economica, il 24 ottobre 2020 papa Francesco lo ha nominato patriarca di Gerusalemme dei Latini e il 28 ottobre seguente gli ha imposto il pallio, nella cappella della Domus Sanctae Marthae. Il successivo 6 novembre Pizzaballa ha preso possesso della sede patriarcale.\nGenealogia episcopale.\nLa genealogia episcopale \u00e8:"}
{"id": "3413223", "revid": "466539", "url": "https://it.wikipedia.org/wiki?curid=3413223", "title": "Tennis ai Giochi della XXV Olimpiade - Singolare femminile", "text": "Il torneo di singolare femminile ai Giochi olimpici di Barcellona 1992 si \u00e8 svolto dal 28 luglio all'8 agosto al Tennis de la Vall d'Hebron su campi in Terra rossa. I match si sono svolti al meglio dei due set su tre. Non \u00e8 previsto il tiebreak nei set finali."}
{"id": "3413229", "revid": "154893", "url": "https://it.wikipedia.org/wiki?curid=3413229", "title": "Goldstone Tracking Station", "text": ""}
{"id": "3413230", "revid": "36426", "url": "https://it.wikipedia.org/wiki?curid=3413230", "title": "Libri al rogo", "text": ""}
{"id": "3413235", "revid": "767487", "url": "https://it.wikipedia.org/wiki?curid=3413235", "title": "John Johnson (compositore)", "text": "Biografia.\nMolto poco si conosce sul suo conto se non che fu liutista, compositore di canzoni e di musica per liuto alla corte di Elisabetta I. Fu il padre del liutista Robert Johnson.\nDiscografia.\nDue suoi pezzi, una sua \"Pavan\" e una \"Gaillard\", sono stati registrati da Julian Bream e John Williams."}
{"id": "3413237", "revid": "36426", "url": "https://it.wikipedia.org/wiki?curid=3413237", "title": "Castello di Ostia", "text": ""}
{"id": "3413238", "revid": "767487", "url": "https://it.wikipedia.org/wiki?curid=3413238", "title": "Serge Masnaghetti", "text": "Carriera.\nGioc\u00f2 nella massima serie francese con il Valenciannes e fu capocannoniere della categoria nel 1963. L'anno precedente era stato invece capocannoniere della Division 2. Detiene inoltre il record di maggior numero di giornate di campionato consecutive in cui ha segnato almeno una rete, 13 nella stagione 1962/1963."}
{"id": "3413251", "revid": "599013", "url": "https://it.wikipedia.org/wiki?curid=3413251", "title": "Bernard Z\u00e9nier", "text": "Con 130 reti in Division 1, \u00e8 tra i migliori realizzatori nella storia del campionato francese di calcio.\nBiografia.\nNato nei pressi di Nancy, Bernard Z\u00e9nier proviene da una famiglia di calciatori: sia suo padre Serge che suo zio Hubert Z\u00e9nier infatti sono stati calciatori prima di lui. Z\u00e9nier ha ricalcato le orme di entrambi, giocando nel Metz come suo padre, e nel Nancy come suo zio. Anche altri due zii sono stati calciatori: Jean-Pierre Turci col Lens e Bruno Rodzyk con Nizza e Reims.\nZ\u00e9nier \u00e8 sposato con la figlia di Carlo Molinari, suo antico presidente ai tempi del Metz.\nCaratteristiche tecniche.\nPur essendo un trequartista, nel corso della sua carriera Z\u00e9nier ha saputo adattarsi anche ai ruoli di attaccante, ed esterno d'attacco. Mancino, era un giocatore preciso e dotato di ottime capacit\u00e0 realizzative.\nCarriera.\nClub.\nGli inizi e il passaggio al Metz.\nZ\u00e9nier inizi\u00f2 la sua carriera nelle giovanili del Florange, una squadra della Lorena di cui suo padre Serge era allenatore. Le sue buone prestazioni gli valsero nel 1974 l'interesse di vari club francesi: dopo essere stato sul punto di accettare l'offerta del Saint-\u00c9tienne, Z\u00e9nier alla fine scelse il Metz per non allontanarsi troppo da casa e perch\u00e9 riteneva che con i granata avrebbe trovato maggior spazio.\nPur indietro nelle gerarchie per la presenza di attaccanti di livello come Nico Braun e Hugo Curioni, nelle quattro stagioni con il Metz Z\u00e9nier riusc\u00ec a guadagnare sempre pi\u00f9 considerazione nonostante la sua giovane et\u00e0. Al debutto in Division 1 col Metz, il 16 agosto 1974, durante la prima giornata di campionato contro il Lione, Z\u00e9nier segn\u00f2 subito il suo primo gol con i granata, all'et\u00e0 di 16 anni. La sua prima stagione al Metz si concluse con sole 5 presenze e 4 gol.\nL'anno successivo, complici le partenze di Herbert Laumen, Andr\u00e9 Tota e Marcel Di Domenico, Z\u00e9nier gioc\u00f2 di pi\u00f9, contribuendo con i suoi 6 gol al 6\u00ba posto del Metz nella Division 1 1975-1976 e alla conquista del miglior attacco del campionato. Inoltre, fu tra i migliori giocatori di quell'edizione della Coppa di Francia, che vide i granata fermarsi in semifinale.\nLa stagione 1976-1977 vide il Metz arrivare 8\u00ba in campionato: ormai promosso titolare, Z\u00e9nier form\u00f2 il fronte di attacco del Metz, ancora una volta tra i pi\u00f9 prolifici della Division 1, insieme a Braun, Curioni e Jean-Philippe Dehon.\nNel 1977-1978 il Metz visse una stagione pi\u00f9 difficile, arrivando 12\u00ba e salvandosi per quattro punti. Al termine di questo campionato, in cui segn\u00f2 solo 3 reti, Z\u00e9nier lasci\u00f2 il Metz, complici le tensioni che si erano create a livello societario e che avevano portato all'allontanamento del presidente Molinari.\nIl quinquennio al Nancy.\nNell'estate 1978 Z\u00e9nier lasci\u00f2 il Metz per trasferirsi agli storici rivali del Nancy, con cui il Metz \u00e8 protagonista di un derby molto sentito. A favorire l'affare fu lo zio di Z\u00e9nier, Hubert, il quale a sua volta aveva gi\u00e0 indossato la casacca del Nancy. Nelle intenzioni dei dirigenti del Nancy, che veniva dalla vittoria nella Coppa di Francia dell'anno precedente, Z\u00e9nier avrebbe dovuto integrare un reparto offensivo gi\u00e0 di per s\u00e9 di alto livello, caratterizzato dalla presenza di Michel Platini e Olivier Rouyer, e ulteriormente rafforzato dall'acquisto di Robert Pintenat.\nMalgrado i buoni auspici sotto i quali l'avventura di Z\u00e9nier era iniziata, la prima stagione in biancorosso fu soddisfacente solo dal punto di vista individuale, ma deludente a livello collettivo: Z\u00e9nier segn\u00f2 infatti 15 gol in campionato, ma la squadra arriv\u00f2 solo 11\u00aa, mancando l'accesso all'Europa. Quell'anno Z\u00e9nier ebbe inoltre la possibilit\u00e0 di vivere la sua prima esperienza europea, giocando la Coppa delle Coppe, ma anche qui il percorso del Nancy si interruppe rapidamente agli ottavi di finale. Inoltre, l'agognato duo di fantasisti con Platini non pot\u00e9 esprimersi al meglio a causa dell'infortunio che tenne Platini fuori dai campi per mezza stagione.\nL'anno seguente il Nancy sub\u00ec un ridimensionamento col mercato: Platini e Pintenat furono infatti venduti. Z\u00e9nier, destinato ad essere la nuova stella della squadra, non pot\u00e9 tuttavia dare un apporto sufficiente al club, che concluse di nuovo il campionato all'11\u00ba posto, a causa di un infortunio che lo tenne a lungo lontano dai campi.\nIl campionato di Division 1 1980-1981 fu il migliore di Z\u00e9nier con la casacca del Nancy: superati i problemi fisici e forte dell'arrivo sulla panchina biancorossa di Georges Huart, colui che lo aveva lanciato ai tempi del Metz, Z\u00e9nier non salt\u00f2 neanche un match di campionato, chiuso dal Nancy all'8\u00ba posto, segnando 16 gol, suo record personale.\nAnche durante la Division 1 1981-1982 Z\u00e9nier si conferm\u00f2 il miglior giocatore della squadra: privato di Rouyer, ceduto allo Strasburgo, il Nancy termin\u00f2 di nuovo 8\u00ba, e Z\u00e9nier segn\u00f2 13 gol.\nNell'estate del 1982 il Nancy rafforz\u00f2 ulteriormente la squadra, con l'obiettivo di centrare la qualificazione in Europa. Nonostante i buoni presupposti il Nancy, pur ottenendo il secondo miglior attacco del campionato, fin\u00ec al 7\u00ba posto, mancando per 3 punti l'accesso all'Europa, penalizzata anche dalla prolungata assenza dello stesso Z\u00e9nier, che sub\u00ec un secondo grave infortunio alla caviglia che lo costrinse a saltare met\u00e0 campionato. Quello fu l'ultimo anno di Z\u00e9nier a Nancy: in scadenza di contratto, decise infatti di non prolungare l'accordo col club per tentare una nuova avventura.\nIl titolo col Bordeaux.\nNel 1983 Z\u00e9nier pass\u00f2 al Bordeaux, all'epoca una delle squadre d'elite del campionato francese. Qui ritrov\u00f2 Patrick Battiston, suo compagno di squadra ai tempi del Metz, ed ebbe la possibilit\u00e0 di dividere il reparto d'attacco con campioni affermati come Bernard Lacombe, Alain Giresse e Dieter M\u00fcller. Anche con questa grande concorrenza, Z\u00e9nier riusc\u00ec ad imporsi nell'undici titolare, giocando per intero tutto il girone di andata di quel campionato. Per poter impiegare insieme M\u00fcller, Giresse e Lacombe, l'allenatore Aim\u00e9 Jacquet decise di spostare Z\u00e9nier a sinistra, nel ruolo di ala.\nNella seconda parte di stagione, Z\u00e9nier perse il posto da titolare, a suo dire perch\u00e9 la societ\u00e0 voleva mettere in mostra alcuni giocatori da vendere. A fine stagione il Bordeaux divenne campione di Francia, primo titolo della carriera di Z\u00e9nier, che contribu\u00ec con 4 reti al miglior attacco del campionato.\nQuando per\u00f2 in preparazione della nuova stagione il Bordeaux acquist\u00f2 un nuovo giocatore offensivo, Fernando Chalana, Z\u00e9nier, temendo di veder ridursi il suo spazio, chiese alla dirigenza di essere ceduto, nonostante la volont\u00e0 del Bordeaux di trattenerlo. Nell'estate del 1984 dunque Z\u00e9nier si trasfer\u00ec al Marsiglia.\nIl biennio al Marsiglia.\nNel 1984 il Marsiglia era appena tornato in Division 1 dopo un periodo buio che l'aveva portato a retrocedere nel 1980, rimanendo per quattro anni in Division 2. Lo scopo della massiccia campagna acquisti fatta dal Marsiglia era quello di garantirsi una facile salvezza e mantenersi stabilmente in prima divisione. Ciononostante, il campionato 1984-1985 si rivel\u00f2 complesso per la squadra, che cambi\u00f2 tre allenatori nell'arco della stagione e non fu capace di trovare continuit\u00e0, concludendo al 17\u00ba posto in classifica e salvandosi solo per due punti. Dal canto suo, Z\u00e9nier fu tra i pochi a brillare quell'anno, divenendo con 10 gol il bomber della squadra e risultando determinante per la salvezza.\nL'anno dopo, nonostante i molti interventi sul mercato che cambiarono il volto della squadra, il Marsiglia visse di nuovo una stagione con pi\u00f9 ombre che luci: malgrado il 12\u00ba posto ottenuto, la squadra si salv\u00f2 solo nel finale di stagione, di nuovo per due punti e dopo essersi trovata per buona parte della stagione in zona retrocessione. Ancora una volta, Z\u00e9nier fu tra i giocatori migliori, segnando 8 gol. Diverso fu il percorso del Marsiglia in Coppa di Francia: la squadra arriv\u00f2 infatti in finale, dove perse 2-1 contro il Bordeaux, l'ex squadra di Z\u00e9nier.\nIl ritorno al Metz ed il ritiro.\nNell'estate 1986 Bernard Tapie divenne presidente del Marsiglia ed intraprese subito una politica di rinnovamento della squadra, reduce da due stagioni fortemente negative, decidendo per questo di vendere molti dei giocatori che avevano fatto parte del club negli ultimi due campionati. Tra questi anche Z\u00e9nier, il quale decise di tornare nel club che lo aveva lanciato, il Metz, dove nel frattempo era tornato alla presidenza Carlo Molinari.\nCon i granata Z\u00e9nier rimase per 5 anni, vivendo un primo biennio florido sia dal punto di vista individuale che collettivo. Alla sua prima stagione fu chiamato a sostituire il partente Jules Bocand\u00e9, che l'anno precedente aveva vinto la classifica marcatori di Division 1. Z\u00e9nier riusc\u00ec perfettamente nel compito, e nonostante giocasse come esterno d'attacco, quell'anno riusc\u00ec a segnare ben 18 gol, suo record personale, che gli valsero la vittoria della classifica marcatori di Division 1, permettendo al Metz di bissare il successo dell'anno precedente. Z\u00e9nier mostr\u00f2 inoltre un'ottima intesa con i compagni di reparto, Carmelo Micciche e Eric Black, autori anche loro di una buona stagione dal punto di vista realizzativo, guidando il Metz al 6\u00ba posto finale, a meno 4 punti dall'accesso in Europa, con il secondo miglior attacco di quel campionato.\nIl campionato seguente fu meno prolifico dal punto di vista realizzativo per Z\u00e9nier, che segn\u00f2 solo 4 reti. Il Metz concluse all'8\u00ba posto, ma ottenne un risultato di prestigio vincendo la Coppa di Francia in finale contro il Sochaux. Z\u00e9nier contribu\u00ec al successo segnando 3 gol nella competizione.\nNei tre anni successivi il Metz sub\u00ec un ridimensionamento che, tra cessioni, infortuni e cambi di allenatore, lo port\u00f2 a lottare per la salvezza, pur riuscendo sempre a salvarsi. In quegli anni Z\u00e9nier sub\u00ec vari infortuni che lo costrinsero a saltare molte partite della Division 1 1988-1989, dove segn\u00f2 solo 5 gol. L'anno dopo riusc\u00ec a tornare stabilmente tra i titolari, segnando 9 reti, ma nuovi problemi fisici lo costrinsero a marcare visita per buona parte del campionato 1990-1991.\nProprio a causa di questi problemi fisici, Z\u00e9nier decise di appendere gli scarpini al chiodo nel 1991.\nNazionale.\nZ\u00e9nier ha vestito la maglia della nazionale francese in cinque occasioni, segnando un gol. Il debutto avvenne nel 1977 contro la selezione tedesca, mentre l'ultima presenza fu 10 anni pi\u00f9 tardi. Nonostante i buoni risultati conseguiti a livello individuale, Z\u00e9nier non fu mai convocato n\u00e9 per un Mondiale n\u00e9 per un Europeo.\nDopo il ritiro.\nDopo essersi ritirato, Z\u00e9nier venne convinto dal presidente del Metz, Molinari, ad entrare a far parte della societ\u00e0 come osservatore per il settore giovanile. Dopo 12 anni, nel 2008 pass\u00f2 ad occuparsi di marketing, sempre per il Metz, su richiesta del nuovo presidente, Bernard Serin. Nel 2012, dopo la retrocessione del Metz per la prima volta nella storia in terza divisione, Z\u00e9nier fu allontanato dal club.\nNel 2015 entra a far parte del consiglio direttivo del CSO Amn\u00e9ville, squadre lorenese militante nel campionato regionale. Z\u00e9nier svolge inoltre l'attivit\u00e0 di opinionista calcistico per Vi\u00e0Moselle TV, una rete televisiva attiva a Metz, occupandosi proprio della squadra granata.\nStatistiche.\nPresenze e reti nei club.\nStatistiche."}
{"id": "3413252", "revid": "1442080", "url": "https://it.wikipedia.org/wiki?curid=3413252", "title": "U.S. Professional Indoor 1973 - Singolare", "text": "Il singolare del torneo di tennis U.S. Professional Indoor 1973, facente parte della categoria World Championship Tennis, ha avuto come vincitore Stan Smith che ha battuto in finale Bob Lutz 7\u20136 (7\u20132), 7\u20136 (7\u20135), 4\u20136, 6\u20134."}
{"id": "3413261", "revid": "287204", "url": "https://it.wikipedia.org/wiki?curid=3413261", "title": "Bernard Zenier", "text": ""}
{"id": "3413262", "revid": "2068842", "url": "https://it.wikipedia.org/wiki?curid=3413262", "title": "Undo", "text": "L'Undo o Annulla \u00e8, in informatica, una funzionalit\u00e0 proposta dalla maggior parte dei software moderni, che permette all'utente di annullare le ultime azioni che ha effettuato, generalmente su un documento, per farlo ritornare ad uno stato precedente del lavoro. \nQuesta funzionalit\u00e0 esiste anche nel wiki. \nLa cancellazione \u00e8 spesso associata a \"ripristino\", cio\u00e8 il comando inverso, che consente di annullare la cancellazione, e ritornare a uno stato precedente.\nAccesso alla funzione.\nI comandi di \"Undo\"/Annulla e Ripristina/Ritorno sono in genere accessibili all'interno della voce del menu \u00abModifica\u00bb; la loro descrizione spesso include il nome dell'azione che verr\u00e0 annullata o ripristinata. A volte c'\u00e8 anche un comando che permette di accedere a uno storico degli annulli, vale a dire a una lista delle ultime modifiche compiute, l'utente pu\u00f2 allora scegliere lo stato al quale desidera ritornare.\nAlcune azioni non possono essere annullate, tanto che quando sono state compiute, la voce del menu di Undo appare sfumata. Lo stesso quando l'utente tenta di annullare un'azione troppo vecchia in quanto c'\u00e8 un numero limite di azioni che sono registrate per il possibile annullamento.\nEsistono altres\u00ec differenti scorciatoie da tastiera che consentono l'Undo o il Ripristino rapido:\nInfine, esistono spesso nella barra degli strumenti dei pulsanti che permettono di effettuare queste azioni; sono rappresentati da simboli a forma di arco di cerchio, abitualmente diretti in senso antiorario per l'Undo e in senso orario per il Ripristino. Un messaggio pu\u00f2 eventualmente indicare il nome dell'azione che sar\u00e0 annullata o ripristinata."}
{"id": "3413264", "revid": "38120", "url": "https://it.wikipedia.org/wiki?curid=3413264", "title": "Ctrl", "text": ""}
{"id": "3413268", "revid": "2110845", "url": "https://it.wikipedia.org/wiki?curid=3413268", "title": "Ren\u00e9 Bliard", "text": "Carriera.\nGioc\u00f2 per la maggior parte della carriera nello Stade Reims, con cui vinse la Division 1 nel 1955 e nel 1958 e la Coppa di Francia nel 1958, oltre a raggiungere la finale di Coppa dei Campioni nel 1956 e nel 1959, perdendole entrambe contro il Real Madrid. Fu capocannoniere del campionato francese nel 1955."}
{"id": "3413269", "revid": "599013", "url": "https://it.wikipedia.org/wiki?curid=3413269", "title": "Antonio N\u00fa\u00f1ez", "text": "In passato ha vestito anche le maglie di e Liverpool.\nCarriera.\nDopo aver giocato per club minori spagnoli, nel 2001 viene acquistato dal Real Madrid B dove gioca con continuit\u00e0 per due stagioni, prima di essere promosso in prima squadra nel 2003. Al debutto nella Primera Divisi\u00f3n, il 2 settembre 2003 segna il suo unico gol stagionale, in occasione della sfida pareggiata 1-1 contro il Villarreal. Complessivamente nella sua stagione con le \"merengues\" collezione 11 incontri di campionato.\nNel 2004 passa al Liverpool, guidato dal tecnico spagnolo Rafa Ben\u00edtez. Con i \"reds\" gioca 18 partite in Premier League. Il suo unico goal con la maglia del Liverpool venne siglato contro il Chelsea nella finale di Coppa di Lega 2005, poi persa 3-2 dopo i supplementari. Era in panchina in occasione della finale di Champions League il 25 maggio 2005 contro il Milan, nella quale il Liverpool port\u00f2 a casa il quinto titolo continentale. In tale competizione era sceso in campo 5 volte in tutta la stagione.\nSuccessivamente ritorna in Spagna dove gioca per due stagioni nel Celta Vigo e per una nel Real Murcia, sempre da titolare. Nel 2009 si accasa ai ciprioti dell', per poi rientrare in Spagna dopo 3 stagioni.\nQui, dopo le brevi esperienze al Huesca e al Deportivo La Coru\u00f1a, si accasa al Recreativo Huelva, divenendone capitano e ritirandosi a 39 anni dopo quattro stagioni."}
{"id": "3413271", "revid": "287204", "url": "https://it.wikipedia.org/wiki?curid=3413271", "title": "Antonio Nunez", "text": ""}
{"id": "3413272", "revid": "767487", "url": "https://it.wikipedia.org/wiki?curid=3413272", "title": "Edmund Hooper", "text": "Biografia.\nNacqua a North Halberton, Devon e potrebbe essere stato cantore alla Cattedrale di Exeter.\nDal 1582 entr\u00f2 nel coro della Westminster Abbey dove divenne poi maestro del coro. Hooper sembra essere stato il primo organista ad essere regolarmente nominato a tale incarico nell'Abbazia di Westminster. La sua nomina, risalente al 19 maggio 1606, gli venne rinnovata a vita nel 1616.\nIl 1\u00ba marzo 1604 Hooper divenne Gentleman della Cappella reale. Esistono diversi riferimenti a Hooper nel \"Chapel Royal Cheque Book\" e nel \"Lord Chamberlain's Accounts\" per quel periodo. Questi comprendono il pagamento delle indennit\u00e0 per l'acquisto delle livree di lutto in occasione dei funerali di Elisabetta I (1603), Enrico Federico Stuart (1612) e Anna di Danimarca (1618). Dal novembre 1615 Hooper ottenne il prestigioso incarico di organista aggiunto della Cappella reale assieme a Orlando Gibbons.\nMantenne questo incarico fino alla morte avvenuta il 14 luglio 1621. Il 16 luglio 1621 venne tumulato nel chiostro della Westminster Abbey. La sua vedova, Margaret, venne anch'essa tumulata l\u00ec il 7 marzo 1652.\nIl figlio maggiore di Hooper, James, morto nel dicembre 1652, fu vicario a Westminster Abbey."}
{"id": "3413275", "revid": "228587", "url": "https://it.wikipedia.org/wiki?curid=3413275", "title": "Taglio (meccanica)", "text": ""}
{"id": "3413277", "revid": "287204", "url": "https://it.wikipedia.org/wiki?curid=3413277", "title": "Fradello", "text": "I Fradello (talvolta anche Fratello) furono una famiglia patrizia veneziana, annoverata fra le cosiddette \"Case Nuove\".\nStoria.\nI Fradello sarebbero stati originari, a seconda delle tradizioni a cui si voglia dar credito, di Comacchio o dell'Istria.\nQuesto casato si divise presto in due differenti rami, uno rimasto in laguna, l'altro trasferitosi nelle colonie veneziane sull'isola di Candia. Il primo fu ammesso al Maggior Consiglio e aggregato al corpo patrizio per lo meno a partire dall'epoca della serrata (1297), e si estinse nel 1366, bench\u00e9 alcuni studiosi ritengano che fossero presenti ancora tra il 1408 e il 1435; il secondo ramo, invece, fu assimilato al patriziato soltanto nel 1493, anno del proprio rientro da Candia. Costoro si estinsero il 26 giugno 1656 in un Tommaso Fradello, disperso nello stretto dei Dardanelli durante una battaglia contro la flotta turca, nella quale per\u00ec anche il celebre ammiraglio Lorenzo Marcello. Altre ipotesi, tuttavia, vogliono questo ramo estinto dieci anni pi\u00f9 tardi, nel 1666."}
{"id": "3413279", "revid": "371529", "url": "https://it.wikipedia.org/wiki?curid=3413279", "title": "United States Wrestling Association", "text": "La United States Wrestling Association \u00e8 stata una federazione di wrestling con base a Memphis (Tennessee), attiva fra il 1989 ed il 1997. Venne fondata dal proprietario della Continental Wrestling Association Jerry Jarrett che fuse la sua compagnia alla World Class Championship Wrestling di Fritz Von Erich dando vita alla USWA.\nStoria.\nFondazione.\nLa USWA venne fondata nel tentativo di creare una terza federazione di wrestling a livello nazionale negli Stati Uniti, per cercare di contrastare il predominio della WWF e della WCW. La USWA prese forma dalla fusione della World Class Championship Wrestling (del Texas) e la CWA (di Memphis). Ben presto la nuova compagnia si guadagn\u00f2 un vasto seguito soprattutto nel sud degli Stati Uniti. La star incontrasta della federazione era \"The King\" Jerry Lawler (considerato una vera leggenda nella zona di Memphis e provincia), mentre nella categoria tag team dominavano i brutali Moondogs.\nScambio di talenti con la WWF.\nNel 1992, la USWA inizi\u00f2 un rapporto di collaborazione con la WWF, che prevedeva un reciproco interscambio di talenti tra le due federazioni. L'accordo siglato vide la firma di Lawler per la WWF, e varie superstar WWF come \"Macho Man\" Randy Savage, Kamala, Tatanka, Papa Shango, Koko B. Ware, e Owen Hart, che iniziarono ad apparire anche nella USWA. La collaborazione fin\u00ec nel 1995, a causa dei problemi di guerra di audience tra la WWF e la WCW, che in quel periodo raggiunsero il culmine.\nChiusura.\nDopo i primi tempi di successi, lo strapotere delle due maggiori federazioni mondiali pes\u00f2 sempre di pi\u00f9 sulle modeste disponibilit\u00e0 economiche della federazione di Memphis. Il progressivo impoverimento del vivaio dei talenti, e la mancanza di grossi nomi attirati dai contratti pi\u00f9 favorevoli che offrivano WWF e WCW, portarono ad un calo dell'afflusso di pubblico sempre pi\u00f9 allarmante, fino a raggiungere il record negativo nella serata del 3 ottobre 1996, quando durante uno show gli spettatori presenti in sala furono appena 372.\nSebbene Lawler lavorasse per la WWF, lui e Larry Burton comprarono la USWA da Jarrett e la rivendettero immediatamente alla XL Sports Ltd. di Mark Selker all'inizio del 1997, per cercare di salvare la compagnia. Invece, la nuova propriet\u00e0 fece cessare ogni attivit\u00e0 connessa al wrestling, sancendo cos\u00ec di fatto la fine della federazione nel novembre dello stesso anno."}
{"id": "3413280", "revid": "117283639", "url": "https://it.wikipedia.org/wiki?curid=3413280", "title": "Andy Hollis", "text": "\u00c8 principalmente conosciuto per suoi giochi di simulatore di volo, durante la sua permanenza alla MicroProse. Dopo \"Kennedy Approach\", \"Gunship\", un simulatore dell'elicottero da combattimento Apache, \"F-15 Strike Eagle II\", \"F-19 Stealth Fighter\" e\" F-15 Strike Eagle III\". Nel 1993, \u00e8 stato assunto dalla Origin Systems, dove era responsabile per la creazione di giochi per Electronic Arts, marchio delle simulazioni Jane's. Tra le simulazioni ha creato \"AH-64D Longbow\", \"Longbow 2\" e \"Jane's F-15\". Quando la Origin ha posto attenzione ai giochi online, ha lavorando per la NASCAR a un gioco online di Harry Potter.\nNel 2003, ha supervisionato lo sviluppo di \"Ultima X\", che \u00e8 stato annullata nel 2004. Pi\u00f9 tardi, \u00e8 stato presidente della Fastlane Games, Inc., lavorando sullo sviluppo di un gioco multigiocatore in linea per NCsoft, prima di ritirarsi nel 2006."}
{"id": "3413291", "revid": "767487", "url": "https://it.wikipedia.org/wiki?curid=3413291", "title": "Nerone e Messalina", "text": "Nerone e Messalina \u00e8 un film del 1953, diretto da Primo Zeglio.\nTrama.\nNerone, nipote di Caligola e figlio di Agrippina, moglie dell'imperatore Claudio, \nprende il posto al trono con l'aiuto della madre.Ma il giovane imperatore si rivela tutt'altro che buono e organizza feste, baccanali, giochi in suo onore per dimostrare la sua superiorit\u00e0 sul Popolo di Roma e, per dimostrare la sua audacia e la sua sfrontatezza, fa uccidere la madre, il maestro Seneca, le due spose Ottavia e Poppea Sabina e gran part dei cristiani che risiedevano nella citt\u00e0 accusandoli di aver provocato un incendio.\nIl film ne ripercorre una breve ma importante sequenza della sua vita in cui l'imperatore tradisce e uccide la seconda moglie Poppea e s'innamora della bella Messalina."}
{"id": "3413303", "revid": "105826", "url": "https://it.wikipedia.org/wiki?curid=3413303", "title": "Fratello (famiglia)", "text": ""}
{"id": "3413307", "revid": "339392", "url": "https://it.wikipedia.org/wiki?curid=3413307", "title": "Paulo Roberto Jamelli J\u00fanior", "text": ""}
{"id": "3413313", "revid": "124123", "url": "https://it.wikipedia.org/wiki?curid=3413313", "title": "Ferdinando Richardson", "text": "Biografia.\nFu allievo di Thomas Tallis e diverse sue opere per tastiera sono giunte fino a noi. Tenne l'incarico di \"valletto privato di camera\" sia sotto Elisabetta I che sotto Giacomo I."}
{"id": "3413319", "revid": "725", "url": "https://it.wikipedia.org/wiki?curid=3413319", "title": "Radio Exterior de Espa\u00f1a", "text": "Radio Exterior de Espa\u00f1a \u00e8 il canale radiofonico internazionale della Radio Nacional de Espa\u00f1a che trasmette in onde corte, satellite, digitale terrestre e in streaming su Internet.\nLa stazione nasce come servizio per i cittadini spagnoli all'estero, trasmettendo in 7 lingue tra cui francese, arabo, sefardita, portoghese, russo e inglese, oltre allo spagnolo.\nCessazione e ripresa delle trasmissioni in onda corta.\nLa radio cess\u00f2 le trasmissioni in onde corte il 15 ottobre 2014 rendendo noto che altri sistemi di trasmissione sono in grado di offrire una migliore qualit\u00e0 audio di ricezione.\nL'emittente radiofonica riprese le trasmissioni in onda corta il 18 dicembre 2014 come servizio complementare, volto quasi esclusivamente agli spagnoli e da quella data, le trasmissioni avvengono in pi\u00f9 lingue straniere, a seguito di vibrate proteste da parte dei pescatori spagnoli, impossibilitati a ricevere in mare le trasmissioni via satellite."}
{"id": "3413320", "revid": "2114733", "url": "https://it.wikipedia.org/wiki?curid=3413320", "title": "Lettera di Raffaello d'Urbino a Leone X", "text": "La Lettera di Raffaello d'Urbino a Leone X \u00e8 un documento, databile al 1519, scritto da Raffaello Sanzio e Baldassarre Castiglione, con la collaborazione di Angelo Colocci, e indirizzato a Leone X, sul tema della protezione e conservazione delle vestigia di Roma antica. Si tratta quindi di una preziosa testimonianza del crescente interesse e dell'amore per l'antichit\u00e0 che era andato maturando durante tutto il Rinascimento, fino a raggiungere una consapevolezza moderna sulla loro conservazione.\nLa pi\u00f9 lunga copia della lettera si trova nella Bayerische Staatsbibliothek, a Monaco di Baviera.\nStoria.\nLa lettera era allegata come prefazione alla raccolta di disegni degli edifici della Roma imperiale eseguita dal pittore su incarico del papa. La prima parte enuncia i principi e le idee che hanno portato a tale opera; la seconda illustra i dettagli tecnici dell'operazione, con la descrizione di uno strumento munito di bussola usato durante i rilevamenti, per misurare e orientare gli edifici sulla pianta. Il rigore che si evince nell'operazione \u00e8 indice degli intenti filologici della ricostruzione, basata su un preciso metodo di studio che indagava anche le parti distrutte o danneggiate degli antichi edifici.\nGli edifici antichi sono poi presentati in tre disegni: una pianta, un rilievo esterno con tutte le decorazioni e uno dell'interno, pure corredato di tutti i dettagli possibili.\nLa parte pi\u00f9 celebre \u00e8 la prima, in cui viene enunciato con grande chiarezza il senso culturale di questo lavoro, partendo da una rapida sintesi della storia dell'architettura dall'epoca romana ai giorni contemporanei, all'insegna di una consapevolezza della nuova \"cultura della rinascita\", rispetto alla degradazione dell'arte \"tedesca\" del medioevo, cio\u00e8 il gotico, stile anticlassico per eccellenza. Si tratta di un'evidente percezione della \"frattura\" tra mondo antico e mondo contemporaneo che sta alla base dell'idea stessa di Rinascimento.\nAltro punto importante \u00e8 la traccia delle cause della scomparsa dell'arte classica, non dovuta solo a fattori storici, come le invasioni barbariche, ma soprattutto a causa dell'incuria e dell'insipienza degli uomini, compresi i precedenti pontefici, che hanno autorizzato l'utilizzo dei monumenti antichi come cave di materiale, delle statue come ingrediente per la calcina, ecc.\nMa il rammarico espresso al pontefice per la condotta dei suoi predecessori nasconde anche un'esaltazione indiretta del suo mecenatismo e della sua cultura, sotto il cui patrocinio si sarebbe voluta avviare un'opera di restauro e ricostruzione, per quanto parziale e frammentaria. Tra la perfezione degli antichi e l'epoca dei \"barbari\", l'et\u00e0 moderna si proponeva quindi come fase dalla posizione intermedia, legata allo studio e all'imitazione di quel mondo perduto. La lettera quindi mostra una piena maturit\u00e0 del concetto di Rinascita e rappresenta un dato di fatto sull'acquisizione dell'arte antica come modello aureo. La rinascita della nuova Roma inoltre si rinsaldava con ambizioni prettamente politiche del papato, come autorit\u00e0 suprema diretta erede del prestigio imperiale."}
{"id": "3413322", "revid": "36426", "url": "https://it.wikipedia.org/wiki?curid=3413322", "title": "Lettera a Leone X", "text": ""}
{"id": "3413323", "revid": "83531", "url": "https://it.wikipedia.org/wiki?curid=3413323", "title": "Suore di San Carlo", "text": "Le suore di San Carlo (in francese \"s\u0153urs de Saint-Charles de Lyon\") sono un istituto religioso femminile di diritto pontificio.\nStoria.\nLa congregazione venne fondata da Charles D\u00e9mia (1637-1689), sacerdote di Lione: sentendo la necessit\u00e0 di avere maestri per l'istruzione dei fanciulli poveri della regione, istitu\u00ec il seminario di San Carlo per i sacerdoti da inviare nelle scuole parrocchiali e una congregazione femminile la formazione delle maestre destinate all'educazione delle fanciulle povere.\nLe suore di San Carlo vennero istituite il 2 dicembre 1672 e conobbero una rapida diffusione; disperse nel 1791 per lo scoppio della Rivoluzione francese, la congregazione venne riorganizzata nel 1802 e raggiunse il suo massimo sviluppo nel 1878, quando arriv\u00f2 a contare 2.226 suore in 224 case e le loro scuole erano frequentate da 39.750 alunne.\nLe leggi francesi del 1879 laicizzarono l'insegnamento e costrinsero le suore a spostarsi all'estero (Italia, Svizzera) per continuare il loro apostolato. La congregazione ottenne il riconoscimento di istituto di diritto pontificio il 25 giugno 1921.\nAttivit\u00e0 e diffusione.\nLe suore si dedicano principalmente all'istruzione e alla catechesi, ma anche all'assistenza ad anziani, ammalati e poveri. Le loro costituzioni sono basate sulla regola di sant'Agostino ma contengono numerosi elementi ripresi dagli autori spirituali della scuola francese.\nOltre che in Francia, sono presenti in Svizzera e Brasile; la sede generalizia \u00e8 a Lione.\nAlla fine del 2008 la congregazione contava 96 religiose in 13 case."}
{"id": "3413324", "revid": "339392", "url": "https://it.wikipedia.org/wiki?curid=3413324", "title": "Andaluc\u00eda-Paul Versan", "text": ""}
{"id": "3413330", "revid": "599013", "url": "https://it.wikipedia.org/wiki?curid=3413330", "title": "Okina", "text": ""}
{"id": "3413337", "revid": "124123", "url": "https://it.wikipedia.org/wiki?curid=3413337", "title": "Richard Carlton", "text": "Biografia.\nSi laure\u00f2 al Clare College di Cambridge nel 1577 e fu per lungo tempo maestro del coro alla Cattedrale di Norwich. Egli \u00e8 principalmente noto per i suoi madrigali e fu contemporaneo di John Wilbye. Uno dei suoi pezzi figura nella collezione di madrigali The Triumphs of Oriana pubblicata a Londra nel 1601."}
{"id": "3413339", "revid": "123295369", "url": "https://it.wikipedia.org/wiki?curid=3413339", "title": "Gilera Saturno Bialbero 500", "text": "La Gilera Saturno Bialbero 500 \u00e8 una motocicletta stradale realizzata della casa motociclistica Gilera e commercializzata tra il 1987 e il 1991.\nStoria.\nDurante gli anni ottanta, la Gilera progett\u00f2 un nuovo motore monocilindrico a 4 tempi raffreddato ad acqua, che venne denominato \"Gilera Bi4\" e debutt\u00f2 sulla enduro Dakota 350. Questo motore era caratterizzato dalla distribuzione bialbero e da altri ritrovati tecnici che all'epoca lo ponevano allo \"stato dell'arte\" e allorch\u00e9 la Gilera ne present\u00f2 la versione con cilindrata maggiorata a 492 cm\u00b3, l'importatore giapponese della casa di Arcore, la \"Itoh &amp; Co. Ltd\", commission\u00f2 un modello stradale dotato di questo motore e che si ispirasse alla omonima 500 monocilindrica Gilera degli anni quaranta. Il modello definitivo fu presentato al Salone di Milano 1987. Era prevista una produzione di mille esemplari per il mercato giapponese, nelle cilindrate 350 e 500, mentre al mercato italiano sarebbero stati destinati cento esemplari numerati al prezzo di 8,5 milioni di Lire chiavi in mano.\nTecnica.\nAllo scopo di dare una moderna interpretazione dello stile Caf\u00e9 racer in voga negli anni sessanta, il progettista Sandro Colombo inser\u00ec il \"Gilera Bi4\" in un telaio a traliccio in acciaio e accoppiato ad un forcellone in lamiera stampata, a sospensioni Marzocchi, a freni Brembo e cerchi a razze cave prodotti dalla Marvic. Il risultato era una moto leggera e agile, dal peso inferiore a 150\u00a0kg, il cui motore da 45 CV, rivisitato rispetto alle versioni da fuoristrada (un carburatore di grosso diametro anzich\u00e9 due e scarico pi\u00f9 aperto) la spingeva fino a una velocit\u00e0 massima di 184,3\u00a0km/h.\nLa Saturno Bialbero 560.\nIl \"Reparto Esperienze\" della Gilera (diretto all'epoca dall'ing. Federico Martini) allest\u00ec nel 1989 un esemplare da competizione della Saturno Bialbero, denominata Saturno Bialbero 560, alleggerendo la moto di serie fino a scendere sotto i 130\u00a0kg a secco per poter rivaleggiare con la Cagiva Freccia motorizzata Husqvarna schierata dalla casa varesina nelle gare per monocilindriche denominate SOS (Sound Of Singles). Tale risultato si ebbe mediante lievi modifiche al telaio e sostituendo i cerchi originali con elementi in magnesio, oltre a rimpiazzare il disco singolo anteriore da 300\u00a0mm con una coppia di dischi da 280\u00a0mm, pi\u00f9 adatti all'uso in pista. Anche il motore fu oggetto di modifiche, ricevendo sul basamento originale il cilindro e la testata della enduro RC600 che furono oggetto di affinamenti e fu abbinato ad un cambio a rapporti ravvicinati che sarebbe poi stato riutilizzato sulla successiva Gilera Piuma e a un impianto di scarico derivato dalle esperienze maturate alla Parigi-Dakar. La moto conquist\u00f2 nel 1989 la vittoria in alcune gare riservate alle monocilindriche con alla guida Davide Tardozzi e Alan Cathcart."}
{"id": "3413344", "revid": "36426", "url": "https://it.wikipedia.org/wiki?curid=3413344", "title": "Lettera di Raffaello d'Urbino a papa Leone X", "text": ""}
{"id": "3413347", "revid": "123217354", "url": "https://it.wikipedia.org/wiki?curid=3413347", "title": "Chemia Analityczna-Chemical Analysis", "text": "Chemia Analityczna-Chemical Analysis, o pi\u00f9 semplicemente Chemia Analityczna, \u00e8 stata una rivista accademica di chimica analitica, principalmente in lingua inglese pubblicata dal 1992 dalla Societ\u00e0 Chimica Polacca e dall'Accademia Polacca delle Scienze (Commissione per la Chimica Analitica) in collaborazione con la Societ\u00e0 Chimica Ceca, la Societ\u00e0 Chimica Slovacca e la Societ\u00e0 Chimica Ungherese.\nDal 1\u00ba gennaio 2010 la rivista \u00e8 confluita in \"Analytical and Bioanalytical Chemistry\"."}
{"id": "3413350", "revid": "599013", "url": "https://it.wikipedia.org/wiki?curid=3413350", "title": "Antonio Vidal Gonz\u00e1lez", "text": "Caratteristiche tecniche.\nGiocava come attaccante, ricoprendo il ruolo di centravanti.\nCarriera.\nClub.\nNel 1982 debutt\u00f2 nel calcio con il Mitre; dopo aver giocato nel San Mart\u00edn di Tucum\u00e1n, nel 1985 pass\u00f2 al Guarani Antonio Franco, con cui disput\u00f2 tutte le sei partite del Nacional 1985, segnando due reti. Per la stagione successiva fu acquistato dall'Estudiantes di La Plata, con cui scese in campo per 13 volte senza mai realizzare reti. Dopo un ritorno al San Mart\u00edn, dove gioc\u00f2 28 gare nel campionato 1988-1989, fu ceduto all'Argentinos Juniors. In tale formazione divenne titolare, partecipando peraltro a due edizioni della Supercoppa Sudamericana (1990 e 1991). Nel 1993 scelse di espatriare (per la prima volta), firmando un contratto con il Nacional di Montevideo; in Primera Divisi\u00f3n Uruguaya disput\u00f2 19 incontri con 8 gol. L'anno seguente, invece, gioc\u00f2 per l'Emelec, vincendo il titolo ecuadoriano. Nel 1996, dopo un ritorno fugace in Argentina con la maglia del Col\u00f3n, si trasfer\u00ec in Bolivia, dove rimase per diversi anni a seguire. La prima compagine andina con cui scese in campo fu il Bol\u00edvar, con vinse il campionato nel 1996; dopo aver terminato la stagione 1997 al Defensor Sporting, in Uruguay, firm\u00f2 per il Wilstermann, con cui ottenne un secondo posto nella Liga de F\u00fatbol Profesional Boliviano 1998. Nel 1999 accadde lo stesso, stavolta per\u00f2 con il The Strongest, e, con 30 reti all'attivo, Vidal Gonz\u00e1lez vinse la classifica marcatori a pari merito con V\u00edctor Hugo Antelo. Nel 2001 pass\u00f2 all'Oriente Petrolero, con cui partecip\u00f2 alla vittoriosa edizione del campionato boliviano, con 11 gol in 37 presenze. Nel 2003 torn\u00f2 in Argentina, giocando con il piccolo Candelaria, con cui si ritir\u00f2."}
{"id": "3413351", "revid": "219355", "url": "https://it.wikipedia.org/wiki?curid=3413351", "title": "Chemia Analityczna", "text": ""}
{"id": "3413352", "revid": "155634", "url": "https://it.wikipedia.org/wiki?curid=3413352", "title": "Tennis ai Giochi della XXV Olimpiade - Doppio maschile", "text": "Il torneo di doppio maschile ai Giochi olimpici di Barcellona 1992 si \u00e8 svolto dal 28 luglio all'8 agosto al Tennis de la Vall d'Hebron su campi in Terra rossa. I match si sono svolti al meglio dei tre set su cinque. Non \u00e8 previsto il tiebreak nei set finali."}
{"id": "3413375", "revid": "287204", "url": "https://it.wikipedia.org/wiki?curid=3413375", "title": "Andre 3000", "text": ""}
{"id": "3413380", "revid": "767487", "url": "https://it.wikipedia.org/wiki?curid=3413380", "title": "Miss Universo 1999", "text": "Miss Universo 1999, quarantottesima edizione di Miss Universo, si \u00e8 tenuta presso il Chaguaramas Convention Centre di Chaguaramas, a Trinidad e Tobago, il 26 maggio 1999. L'evento \u00e8 stato presentato da Jack Wagner, Ali Landry e Julie Moran. Mpule Kwelagobe, Miss Botswana, \u00e8 stata incoronata Miss Universo 1999 dalla detentrice del titolo uscente, Wendy Fitzwilliam.\nGiudici della trasmissione televisiva.\nLe seguenti celebrit\u00e0 hanno fatto da giudici durante la serata finale:"}
{"id": "3413381", "revid": "986213", "url": "https://it.wikipedia.org/wiki?curid=3413381", "title": "Svjatoslav \u0160ev\u010duk", "text": "Biografia.\nDopo l'ordinazione sacerdotale del 26 giugno 1994, ha conseguito la laurea in Teologia Morale presso la Pontificia Universit\u00e0 San Tommaso d'Aquino in Roma nel 1999.\nTornato in patria ha svolto diversi incarichi, tra i quali quello di vicerettore del seminario dello \"Spirito Santo\" a Leopoli.\nMinistero episcopale.\nVescovo ausiliare di Santa Maria del Patrocinio in Buenos Aires.\nIl 14 gennaio 2009 papa Benedetto XVI lo ha nominato vescovo titolare di Castra di Galba e ausiliare dell'eparchia di Santa Maria del Patrocinio in Buenos Aires. Ha ricevuto la consacrazione episcopale il successivo 7 aprile dall'arcivescovo Ihor Voz'njak, coconsacranti i vescovi Miguel Mykycej e Julijan Voronovs'kyj.\nDella stessa diocesi \u00e8 stato nominato amministratore apostolico il 10 aprile 2010.\nArcivescovo maggiore di Kiev-Haly\u010d.\nDopo le dimissioni del cardinale Ljubomyr Huzar del 10 febbraio 2011 dalla carica di arcivescovo maggiore di Kiev-Haly\u010d per motivi di salute, il sinodo della Chiesa greco-cattolica ucraina lo ha eletto il 23 marzo successivo come nuovo arcivescovo maggiore. Nel contempo ha assunto anche la guida dell'arcieparchia di Kiev, sede propria dell'arcivescovo maggiore, e la presidenza del Sinodo della Chiesa greco-cattolica ucraina. Con i suoi 40 anni al momento dell'elezione, \u00e8 il pi\u00f9 giovane arcivescovo maggiore di Kiev-Haly\u010d, e capo di una Chiesa cattolica orientale della storia.\nIl 25 marzo, due giorni dopo l'elezione ad arcivescovo maggiore, Benedetto XVI ha confermato la sua elezione.\nIl 22 giugno seguente lo stesso pontefice lo ha nominato membro della Congregazione per le Chiese orientali e il 12 giugno 2012 membro del Pontificio consiglio per la promozione dell'unit\u00e0 dei cristiani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3413385", "revid": "1652134", "url": "https://it.wikipedia.org/wiki?curid=3413385", "title": "Chiesa di Santa Lucia del Fagnour", "text": "La cappella di Santa Lucia, ritenuta la pi\u00f9 antica di Sciolze (provincia di Torino), sorge sulla collina del Fagnour.\nStoria.\nLa cappella di Santa Lucia, anticamente conosciuta come Santa Maria, \u00e8 sicuramente la prima chiesa sorta sul territorio di Sciolze, datata intorno al 1200 d.C., ed \u00e8 la pi\u00f9 antica chiesa parrocchiale del paese.\nNacque con annesso il cimitero ed il romitorio del paese, dove viveva l'eremita di Sciolze che, secondo la tradizione popolare, gi\u00e0 attorno all'anno mille, sulla collina del Fagnour, avrebbe posto la sua residenza, e a lui viene attribuita la diffusione della fede cristiana tra la popolazione locale. \nProbabilmente il cristianesimo fu diffuso nella zona prima di questa data poich\u00e9, in quell'epoca, il territorio sciolzese apparteneva alla comunit\u00e0 religiosa dei benedettini dell'Abbazia di Nonantola; pertanto la popolazione locale aveva potuto avvicinarsi alla fede cristiana ben prima dell'anno mille.\nNel diploma di Alberico del 28 febbraio 1004 compare, per la prima volta, in un documento tuttora conservato, il nome di una localit\u00e0 di Sciolze, Facnolio, che corrisponde alla collina del Fagnour, luogo in cui sorge la chiesa in esame.\nFacnolio assume, nel citato documento, una considerevole rilevanza, poich\u00e9 \u00e8 proprio in questa localit\u00e0 che Alberico ottiene la maggior quantit\u00e0 di mansi, ovvero di terre adibite al pascolo e alla coltivazione, dalle quali riceve le decime. \nI mansi, che Arduino d\u00e0 in concessione sulla collina sciolzese, indicano una sensibile vivacit\u00e0 dell'attivit\u00e0 rurale in questi luoghi ben prima dell'anno 1000 e pertanto ci induce a pensare che, nei pressi della collina di Fagnour, la vita contadina fosse in pieno sviluppo. \u00c8 molto probabile che, secondo le abitudini dell'epoca, le povere abitazioni fossero raccolte attorno a un luogo di culto, solitamente una cappella sul punto pi\u00f9 alto, proprio dove si trova tuttora la chiesa della Beata Vergine del Fagnour, le cui origini pertanto dovrebbero datarsi con il X secolo, e non intorno al 1200 d.C.\n\u00c8 ragionevole credere che alla fine del XIII secolo la chiesa, all'epoca nota come \u201cdi Santa Maria\u201d, fosse ancora l'unica e la principale della comunit\u00e0 di Sciolze, in quanto, in epoca medioevale, il colle del Fagnour continuava ad essere il pi\u00f9 antico e primitivo insediamento del paese.\nTra la fine del XIII e l'inizio del XIV secolo, tuttavia, si form\u00f2 il nuovo ricetto di Sciolze attorno al castello e gli abitanti del luogo abbandonarono gli antichi insediamenti, tra cui il colle del Fagnour; pertanto la chiesa non fu pi\u00f9 il fulcro della comunit\u00e0 religiosa di Sciolze, bench\u00e9 continuasse a rappresentare un luogo di sepoltura per l'intera comunit\u00e0.\nDalla relazione della visita apostolica del Peruzzi emerge, infatti, che nel 1584 la parrocchia di Santa Maria risulta essere fuori dal territorio di Sciolze e non vi si esercita sempre, poich\u00e9 risulta \u201ccampestre\u201d, nonostante la vecchia chiesa del Fagnour continuasse a fungere da cimitero, come le molteplici cappelle sparse nella zona.\nNonostante ci\u00f2, dalla visita apostolica di Beggiamo nel 1585 (Archivio Arcivescovile di Torino) emerge che la chiesa parrocchiale, in quegli anni, torna ad essere quella di Santa Maria, poich\u00e9 la chiesa del nucleo abitato, all'epoca dedicata a Santa Caterina, compare in cattivo stato di conservazione. Beggiamo, pertanto, invita, in questa lettera, la comunit\u00e0 di Sciolze a ricostruire la chiesa del nucleo abitato entro dieci anni ed a dedicarla a San Giovanni Battista, ma fino a quel momento Santa Maria continu\u00f2 a ricoprire il ruolo di chiesa parrocchiale.\nIntorno al 1700 d.C. venne costruito un cimitero a Sciolze e la chiesa del Fagnour smise di ricoprire il ruolo di chiesa del camposanto, ma \u00e8 solo nel 1823 che venne costruito il nuovo, e attuale, cimitero di Sciolze all'esterno del centro abitato, anche per questioni igienico-sanitarie.\nDal Catasto Rabbini del 1864 si deduce che la chiesa fosse ancora una realt\u00e0 isolata e non si trovasse in un centro abitato. Tuttora, nonostante la crescita dell'insediamento abitativo degli ultimi anni nel paese di Sciolze, la chiesa rimane, comunque, in un'area di bassa densit\u00e0 abitativa. Confrontando, infatti, le due mappe catastali, si nota come non ci sia stata un'edificazione massiccia del territorio. \nDal confronto fra le due mappe, l'estratto di mappa del catasto Rabbini del 1864 con quello attuale, si nota, inoltre, come il perimetro di muratura esterna della chiesa non sia mutato nel tempo, nonostante la cappella sia stata restaurata nel corso degli anni, fino ad arrivare a noi come la vediamo oggi.\nDai documenti ritrovati nell'archivio della curia (lettere pastorali, inventario ecc.) si pu\u00f2 dedurre che la chiesa nacque come piccola cappella intorno al 1200 d.C., ampliata in seguito con l'aggiunta del campanile.\nNon sono presente documenti che possano datare con certezza l'epoca dei vari restauri.\nSi pu\u00f2 per\u00f2 affermare che nella seconda met\u00e0 del 1900 (su ricordo dei cittadini sciolzesi) croll\u00f2 il solaio al di sopra della navata. Esso venne sostituito con travi in acciaio, laterizio di alleggerimento e cannicciato di tamponamento.\nNon venne per\u00f2 modificata l'orditura del tetto, che rimane quella originale e venne \u201cripassato\u201d il manto di copertura, sostituendo i coppi in laterizio danneggiati.\nSempre in quegli anni si rifece l'intonaco esterno ed interno e la tinteggiatura delle facciate.\nL'originario splendore dell'interno della cappella oggi si pu\u00f2 solo pi\u00f9 immaginare: i suoi antichi affreschi sono stati distrutti dall'umidit\u00e0 nel corso dei secoli ed i pavimenti originari sostituiti con un recente pavimento in greis, rifatto alcuni decenni fa.\nIl colle Fagnour.\nLa chiesa \u00e8 situata sul colle del Fagnour, un luogo tutt'oggi molto suggestivo, circondato da colline e boschi e da vecchi cascinali ristrutturati; per la morfologia del territorio risulta difficile accorgersi subito della sua presenza e soltanto dall'inizio del vialetto d'accesso, oggi chiuso da una cancellata per evitare che vi si acceda in auto o in motocicletta, ci si pu\u00f2 rendere conto della sua bellezza e del suo potenziale. Il Fagnour si trova a quasi 500\u00a0metri di altitudine e pu\u00f2 ritenersi il pi\u00f9 bel punto panoramico esistente sul territorio del comune di Sciolze. Di qui si possono ammirare alcune tra le pi\u00f9 alte vette alpine: il Monte Rosa, il Cervino, il Gran Paradiso, il Rocciamelone, il Monviso e verso sud il Parco delle Alpi Liguri e l'inizio degli Appennini.\nNel 1927 il comune di Sciolze acquist\u00f2 una porzione di terreno adiacente alla cappella per la realizzazione del Viale della Rimembranza, dedicato ai caduti di Sciolze, tuttora esistente, come si nota dal confronto fra i due estratti di mappa dei catasti, e mantenuto in ottimo stato.\nUn'altra differenza, oltre al Viale della Rimembranza, \u00e8 una vecchia costruzione alle spalle della cappella: la cisterna in laterizio dell'acquedotto, realizzata nel 1943 per l'acqua potabile ed ormai dismessa. \u00c8 presente anche una nuova cisterna, risalente alla fine degli anni 60 del secolo scorso, parzialmente interrata e adiacente alla chiesa, che non turba la bellezza del luogo."}
{"id": "3413387", "revid": "1869172", "url": "https://it.wikipedia.org/wiki?curid=3413387", "title": "Classi W e Z (cacciatorpediniere)", "text": "Le classi W e Z furono due gruppi da otto cacciatorpediniere della Royal Navy britannica, varati tra il 1943 ed il 1944. I due gruppi, ognuno con un'unit\u00e0 capoflottiglia, avevano nomi inizianti con le lettere W e Z rispettivamente, ad eccezione delle unit\u00e0 di comando che portavano come di consueto i nomi di famosi ufficiali della Royal Navy. Queste classi furono anche note come la Nona e Decima Flottiglia di Emergenza e servirono negli ultimi anni della seconda guerra mondiale sia come scorte ai convogli che con le unit\u00e0 maggiori della flotta. Nessuna unit\u00e0 and\u00f2 persa durante il conflitto.\nNavi.\nMolto simili alle navi delle precedenti classi U e V, le unit\u00e0 delle due classi ebbero solo alcune modifiche alle strutture del ponte di comando e ai sistemi di controllo fuoco."}
{"id": "3413389", "revid": "767487", "url": "https://it.wikipedia.org/wiki?curid=3413389", "title": "Nobuo Fujishima", "text": "Carriera.\nCalciatore.\nClub.\nDisput\u00f2 sedici stagioni con la maglia del Nippon Kokan, totalizzando 200 presenze e 30 reti in massima serie fra il 1969 e il 1985. Nel proprio palmar\u00e8s conta la vittoria dell'edizione 1981 della Coppa dell'Imperatore e quattro inclusioni nel miglior undici del campionato.\nNazionale.\nFra il 1970 e il 1979 venne regolarmente convocato nelle gare disputate dalla Nazionale giapponese, totalizzando 58 presenze e 6 reti, a cui ne vanno aggiunte altre 7 in incontri non ufficiali.\nAllenatore.\nDopo il ritiro dal calcio giocato, rimase nel Nippon Kokan come collaboratore tecnico. Ottenuto il patentino da allenatore di tipologia A, a partire dal 1999 allen\u00f2 l'YKK AP, conducendolo sino alla sua prima promozione in Japan Football League, mentre fra il 2006 e il 2008 guid\u00f2 il Cobaltore Onagawa."}
{"id": "3413392", "revid": "599352", "url": "https://it.wikipedia.org/wiki?curid=3413392", "title": "Numeri2", "text": ""}
{"id": "3413400", "revid": "339392", "url": "https://it.wikipedia.org/wiki?curid=3413400", "title": "Select (SQL)", "text": ""}
{"id": "3413404", "revid": "400694", "url": "https://it.wikipedia.org/wiki?curid=3413404", "title": "Tenebre (film)", "text": ""}
{"id": "3413409", "revid": "226458", "url": "https://it.wikipedia.org/wiki?curid=3413409", "title": "Miss Mondo 1999", "text": "Miss Mondo 1999, la quarantanovesima edizione di Miss Mondo, si \u00e8 tenuta il 4 dicembre 1999, presso l'Olympia Hall di Londra, nel Regno Unito. Il concorso \u00e8 stato presentato da Ulrika Jonsson e Melanie Sykes, e trasmesso da Channel Five. Yukta Mookhey, rappresentante dell'India \u00e8 stata incoronata Miss Mondo 1999."}
{"id": "3413418", "revid": "228587", "url": "https://it.wikipedia.org/wiki?curid=3413418", "title": "WTCC 2011", "text": "La stagione 2011 del Campionato mondiale Turismo (World Touring Car Championship) \u00e8 l'ottava edizione del campionato gestito dalla Federazione Internazionale dell'Automobile (FIA), la settima dal suo ritorno nel 2005. Essa inizia il 20 marzo, e termina il 20 novembre, dopo 24 gare. Il campionato, riservato a vetture con 2000\u00a0cm\u00b3, comprende due titoli, uno per i piloti e uno per i costruttori."}
{"id": "3413419", "revid": "1543377", "url": "https://it.wikipedia.org/wiki?curid=3413419", "title": "Wer bin ich", "text": "Wer bin ich (\"Chi sono io?\") \u00e8 una canzone scritta dai produttori Bob Arnz e Gerd Zimmermann insieme all'artista tedesca LaFee per il suo secondo album, \"Jetzt erst recht\". Pubblicata come terzo singolo nel novembre 2007, raggiunse la posizione 25 nella classifica tedesca. Nel 2008 apparir\u00e0 nell'album \"Shut Up\" una versione inglese della canzone, intitolata Tell Me Why."}
{"id": "3413429", "revid": "228587", "url": "https://it.wikipedia.org/wiki?curid=3413429", "title": "Miss International 1999", "text": "Miss International 1999, trentanovesima edizione di Miss International, si \u00e8 tenuta presso l'U-Port Hall di Tokyo il 14 dicembre 1999. La colombiana Paulina G\u00e1lvez \u00e8 stata incoronata Miss International 1999."}
{"id": "3413431", "revid": "109831563", "url": "https://it.wikipedia.org/wiki?curid=3413431", "title": "William Brade", "text": "Biografia.\nMolto poco si conosce sui primi anni della sua vita. Intorno al 1590 lasci\u00f2 l'Inghilterra per proseguire la sua carriera in Germania, cos\u00ec come altri suoi eminenti colleghi, per cogliere migliori opportunit\u00e0 di lavoro all'estero. Cambi\u00f2 molto spesso impiego girando a lungo per le corti del nord della Germania e della Danimarca. Dopo il suo arrivo in Germania, fra il 1590 ed il 1594 fu alla corte di Brandeburgo. Fra il 1594 ed il 1596 fu alla corte di Cristiano IV di Danimarca a Copenaghen e poi fino al 1599 fu nuovamente in Brandeburgo. Torn\u00f2 quindi a Copenaghen dove rimase fino al 1606. Dal 1606 al 1608 fu a B\u00fcckeburg nel Brunswick-L\u00fcneburg. Dal 1608 al 1610 fu ad Amburgo ma torn\u00f2 poi a B\u00fcckeburg nel 1610. Evidentemente dal 1612 continu\u00f2 la sua peregrinazione da una corte all'altra poich\u00e9 da una lettera del conte di B\u00fcckeburg inviata alla corte di Amburgo si diceva che era \"lascivo, frequentatore di cattive compagnie\" e non dovrebbe essergli consentito di fare a modo suo.\nTuttavia, nonostante l'avvertimento del suo ex datore di lavoro, dal 1613 fu nuovamente ad Amburgo. Due anni pi\u00f9 tardi (amava cambiare posto ogni due anni) torn\u00f2 a Copenaghen, ma nel 1618 si trasfer\u00ec a Halle dove ottenne il posto di Kapellmeister dal \"Principe di Magdeburgo\", Guglielmo Cristiano di Brandeburgo (1598-1631). In 1619 fu a Berlino e l'anno successivo torn\u00f2 a Copenaghen ancora una volta. Due anni dopo si trasfer\u00ec a Gottorp in Schleswig-Holstein dove ha servito come maestro di cappella fino al 1625.\nPass\u00f2 gli ultimi anni della sua vita ad Amburgo, unico rifugio esistente in Germania al riparo della guerra dei trent'anni. Non vi \u00e8 alcuna fonte che dica sia ritornato in Inghilterra.\nComposizioni.\nTutta la musica di Brade a noi nota \u00e8 per strumenti a corda e la maggior parte riservata alle danze. Le sue prime composizioni, come quelle pubblicate ad Amburgo nel 1609, sono basate su modelli inglesi e simili a quelle di suoi contemporanei come Peter Philips e John Dowland. Successivamente inizi\u00f2 ad utilizzare modelli italiani, scrivendo la prima canzona nota che sia stata scritta da un compositore inglese. Inoltre inizi\u00f2 a collazionare le sue danze in suite, un'abitudine divenuta comune nell'era barocca. Alcune delle danze da lui composte erano in forme prima di allora sconosciute in Germania come branle, maschera e volta.\nIl suo \"coral\", una serie di variazioni sull'ostinato, \u00e8 considerato il primo pezzo scritto per violino solo da un compositore inglese. Comunque, l'attribuzione non \u00e8 completamente certa in quanto un'altra fonte del 1684 lo attribuisce ad altro compositore.\nStilisticamente la sua musica \u00e8 pi\u00f9 omofonica di quella della maggior parte dei suoi colleghi inglesi del tempo, che preferivano la polifonia.\nCome esecutore fu famoso per la sua tecnica sopraffina. Fu uno dei pi\u00f9 famosi primi violinisti solisti e molto ammirato in Germania. Diversi pezzi di altri compositori vennero pubblicati ad Amburgo con dediche a Brade anche dopo la sua morte."}
{"id": "3413435", "revid": "729019", "url": "https://it.wikipedia.org/wiki?curid=3413435", "title": "MG 30", "text": "La Maschinengewehr 30 (spesso abbreviato in MG 30) era una mitragliatrice di origine tedesca impiegata da diverse nazioni durante gli anni '30. Venne anche modifica durante la guerra per essere impiegata dall'aviazione, dove assunse la denominazione FMG 15 (e successivamente FMG 17). \u00c8 da ricordare come l'arma sia servita da base per la creazione di quelle che divennero poi MG 34 e MG 42, e come l'arma sia anche la capostipite di molte delle mitragliatrici moderne del XXI secolo.\nStoria.\nIl prototipo dell'MG 30 fu concepito alla Rheinmetall (pi\u00f9 precisamente nella sede di S\u00f6mmerda) da Louis Stange. Tuttavia, la produzione dell'arma avrebbe comportato la violazione delle restrizioni imposte alla Germania dal patto di Versailles, e il progetto venne rifiutato dal Reichswehr. La Rheinmetall si rivolse quindi ad altre compagnie e concesse la licenza per la produzione alla svizzera Solothurn e alla Steyr-Damler-Puch austriaca. La produzione cominci\u00f2 subito dopo l'acquisto ed entrambi gli stati adottarono l'arma con le denominazioni Solothurn S2-100 (per la Svizzera) e Maschinengewehr Solothurn 30 per l'Austria. Anche l'Ungheria acquist\u00f2 dalle alle armi, che vennero rinominate Solothurn 31M Golyoszoro.\nProgetto.\nL'MG 30 \u00e8 una mitragliatrice funzionante a corto rinculo, raffreddata ad aria, camerata per il proiettile 7,92 \u00d7 57 mm Mauser, alimentata tramite caricatori leggermente curvi da 30 colpi inseriti nel lato sinistro dell'arma. L'otturatore \u00e8 mantenuto in chiusura tramite 6 perni fissati ad un anello di chiusura, che ruota tramite dei rullini fissati all'esterno dello stesso. Dopo lo sparo, l'energia di rinculo fa arretrare per alcuni millimetri il gruppo otturatore/canna, mentre i rullini si impegnano lungo scanalature diagonali ricavate nella parte interna del castello, generando un movimento rotante che disimpegna l'otturatore dalla canna. La molla di recupero e la sua guida sono ospitate nel calcio dell'arma.\nL'arma \u00e8 capace sia di fuoco automatico che semiautomatico, a seconda della parte del grilletto in cui si esercita pressione (pressione nell'emisfero superiore fuoco semiautomatico, emisfero inferiore fuoco completamente automatico), con una cadenza che varia dai 600 agli 800 colpi al minuto. L'arma \u00e8 dotata di un bipiede pieghevole fissato alla canna.\nVarianti.\nLa sede di Borsig della Rheinmetall modific\u00f2 l'arma per adattarla all'uso contraereo, fornendo la denominazione di Flugzeugmaschinengewehr 15 (o FMG 15). La modifica di base fu la sostituzione del normale caricatore da 30 colpi con un nuovo caricatore a doppio tamburo da 75 colpi, e la rimozione del calcio (troppo ingombrante e che quindi impediva l'azionamento dell'arma all'interno degli aerei).\nAltre modifiche nel 1936 portarono alla nascita della FMG 17, che permetteva l'uso di nastri (oltre ai classici tamburi), forniva una maggiore cadenza di fuoco (prossima ai colpi al minuto) e poteva essere collegata con il sincronizzatore per lo sparo attraverso le eliche degli aerei.\nNel 1942, tuttavia, le armi antiaeree sfruttavano proiettile ben pi\u00f9 potenti del classico 7,92 mm e le due mitragliatrici vennero messe da parte dalla Luftwaffe. Le rimanenze, che non venivano pi\u00f9 montate sui velivoli, vennero riconvertiti per l'uso da parte delle forze di terra, riaggiungendo il calcio in metallo."}
{"id": "3413439", "revid": "1993636", "url": "https://it.wikipedia.org/wiki?curid=3413439", "title": "SMS Breslau", "text": "Il SMS \"Breslau\" fu un incrociatore leggero della classe Magdeburg della \"Kaiserliche Marine\", varato il 16 maggio 1911 ed entrato in servizio nel 1912. La nave fu trasferita alla flotta dell'Impero Ottomano nell'agosto del 1914, per condizionare la neutralit\u00e0 dell'impero ottomano nella prima guerra mondiale. La nave fu ribattezzata \"Midilli\", e oper\u00f2 insieme all'altra nave tedesca trasferita, l'incrociatore da battaglia SMS \"Goeben\". La \"Breslau\" urt\u00f2 una mina ed affond\u00f2 nel gennaio del 1918, portando con s\u00e9 la maggior parte dell'equipaggio.\nServizio.\nNel 1912 \"Breslau\" fu assegnato alla \"Mittelmeerdivision\" (divisione del Mediterraneo) della marina tedesca insieme all'incrociatore da battaglia \"Goeben\" al comando dell'ammiraglio Wilhelm Souchon. Allo scoppio della prima guerra mondiale, il \"Breslau\" ed il \"Goeben\" furono inviati verso le coste dell'Algeria per ostacolare il trasporto truppe verso la Francia, per la presenza delle flotte francesi e britanniche nell'area, il \"Breslau\" si limit\u00f2 a bombardare, il 3 agosto 1914, le installazioni portuali di B\u00f4ne (oggi Annaba) mentre il \"Goeben\" bombard\u00f2 il porto di Philippeville (oggi Skikda, in Algeria).\nIl successivo inseguimento da parte della Flotta del Mediterraneo britannica dur\u00f2 fino al 10 agosto, quando le due navi passarono lo stretto dei Dardanelli. Dopo il trasferimento formale delle due navi alla marina ottomana la \"Breslau\" fu ribattezzata \"Midilli\" (il nome turco dell'isola di Lesbo) mantenendo l'equipaggio ed il comando tedesco.\nDurante la guerra la \"Breslau\" fu la scorta della \"Goeben\" nelle azioni compiute nel Mar Nero contro la flotta russa. Il 20 gennaio 1918, la \"Yavuz\" e la \"Midilli\" lasciarono i Dardanelli sotto il comando del viceammiraglio Rebeur-Paschwitz, che aveva sostituito Wilhelm Souchon richiamato in patria a settembre. L'intenzione di Rebeur-Paschwitz era di attirare le forze dell'Intesa lontano dalla Palestina in appoggio delle forze turche nell'area. Fuori dagli stretti, nella sortita nota come la Battaglia di Imbros, la \"Yavuz\" sorprese ed affond\u00f2 il monitore HMS \"Raglan\" e il HMS \"M28\" che erano alla fonda e prive di scorta mentre la \"Midilli\" ingaggiava i cacciatorpediniere britannici. Dopo questo scontro favorevole, Rebeur-Paschwitz decise di avanzare verso il porto di Mudros nell'isola di Lemno; Mentre procedeva la \"Midilli\" urt\u00f2 alcune mine ed affond\u00f2; anche la \"Yavuz\" urt\u00f2 tre mine, ma riusc\u00ec a ritirarsi.\nKarl D\u00f6nitz serv\u00ec sulla \"Breslau\" come allievo ufficiale, (\"F\u00e4hnrich\", alfiere)."}
{"id": "3413445", "revid": "599013", "url": "https://it.wikipedia.org/wiki?curid=3413445", "title": "Nyu", "text": ""}
{"id": "3413454", "revid": "1543377", "url": "https://it.wikipedia.org/wiki?curid=3413454", "title": "Antonio Caccianiga", "text": "Biografia.\nDopo avere studiato storia naturale ed economia rurale a Padova e Milano, a causa delle sue idee liberali ed antiaustriache fu costretto ad esulare in Piemonte, Svizzera, Francia ed Inghilterra, mentre il governo asburgico gli sequestraa\ni beni paterni. Rientrato a Treviso nel 1854 per un'amnistia, con la moglie parigina si stabil\u00ec nella sua villa situata nella localit\u00e0 Saltore in Varago a Maserada sul Piave, mantenendo i contatti con altri patrioti ed intellettuali.\nEbbe varie cariche pubbliche: fu podest\u00e0 e sindaco di Treviso (in quanto tale ebbe l'onore di far parte della delegazione che port\u00f2 a Torino i risultati del plebiscito del Veneto del 1866 a re Vittorio Emanuele II), sindaco di Maserada, deputato del Regno d\u2019Italia, prefetto di Udine, presidente del consiglio della provincia di Treviso, consigliere della Scuola Enologica di Conegliano (TV) e presidente dell'Ateneo di Treviso.\nGiornalista e scrittore, pubblic\u00f2 alcuni romanzi di contenuto risorgimentale ed antiaustriaco: \"I vampiri e l'incubo\", \"Il convento\", \"Brava gente\", \"Il roccolo di Sant'Alipio\", \"Il proscritto\". Altre sue opere di elogio alla vita campestre o comunque rusticane, e sempre moralistiche o didascaleggianti, sono: \"La vita campestre\", \"Il dolce far niente\", \"Le cronache del villaggio\", \"Il bacio della contessa Savina\", \"Frondeggi\", \"Lettere d\u2018un marito alla moglie morta\". Ricco di descrizioni e di sentimenti \u00e8 anche un \"Ricordo della provincia di Treviso\".\nRisale al 1869 l'opuscolo \"I bagni di Comano: escursioni\" in cui Caccianiga riassume il suo soggiorno presso Comano Terme e le varie gite o escursioni nei paesi della zona delle Giudicarie Esteriori. Tale opera venne successivamente usata come \"libro di III Classe delle scuole popolari austriache\" della zona.\nDelle sue opere letterarie si sono interessati scrittori come Benedetto Croce ed Enzo Dematt\u00e8."}
{"id": "3413458", "revid": "1543377", "url": "https://it.wikipedia.org/wiki?curid=3413458", "title": "Gold Forever", "text": "Gold Forever \u00e8 un brano musicale pop della boy band britannica The Wanted, scritto da Steve Mac, Wayne Hector e Claude Kelly. Il brano \u00e8 stato pubblicato come singolo ufficiale per il 2011 dell'associazione di beneficenza \"Comic Relief\" il 13 marzo 2011 dalla Geffen Records."}
{"id": "3413462", "revid": "1969716", "url": "https://it.wikipedia.org/wiki?curid=3413462", "title": "Gert Dumbar", "text": "Formazione.\nLa sua informazione si \u00e8 sviluppata tra l'Aia e Londra.\nAttivit\u00e0.\nIn Olanda si \u00e8 occupato di progettazione grafica all'interno dell'Istituto Tel e per le Ferrovie olandesi.\nCon il suo studio, fondato nel 1977, ha lavorato per le PostNL, la Telecom Services, l'ANWB, la Ferrovie olandesi, la Polizia Olandese, le Poste danesi e la Rijksmuseum di Amsterdam."}
{"id": "3413464", "revid": "848247", "url": "https://it.wikipedia.org/wiki?curid=3413464", "title": "Omicidio di Saverio Saltarelli", "text": "L'omicidio di Saverio Saltarelli venne commesso a Milano il 12 dicembre 1970 quando durante gli scontri di piazza un manifestante italiano, militante del Partito Comunista Internazionalista, rimase ucciso perch\u00e9 colpito da un candelotto lacrimogeno sparato ad altezza d'uomo.\nStoria.\nSaverio Saltarelli era nato a Pescasseroli da una famiglia di pastori e si trasfer\u00ec poi giovanissimo a Milano, frequentando il liceo e poi l'universit\u00e0, alternando studio e lavoro.\nVenne ucciso nel 1970 all'et\u00e0 di 23 anni in via Larga, nei pressi della Statale di Milano, durante la manifestazione indetta dagli anarchici e appoggiata dal gruppo di Rivoluzione Comunista, colpito al petto da una bomba lacrimogena sparata dai Carabinieri ad altezza uomo."}
{"id": "3413466", "revid": "1543377", "url": "https://it.wikipedia.org/wiki?curid=3413466", "title": "Shut Up (singolo LaFee)", "text": "Shut Up \u00e8 la versione inglese di Heul doch, una canzone della cantante tedesca LaFee. \u00c8 stato l'unico singolo estratto dal terzo album in studio dell'artista, l'omonimo \"Shut Up\". Venne pubblicata il 23 maggio del 2008 in tutta Europa. Il 30 maggio dello stesso anno ci fu la premi\u00e8re del video."}
{"id": "3413467", "revid": "729019", "url": "https://it.wikipedia.org/wiki?curid=3413467", "title": "Fujitsu Siemens Computers", "text": "Fujitsu Siemens Computers \u00e8 stata una joint venture di Fujitsu e Siemens, costituita il 1\u00ba ottobre 1999 e specializzata nella produzione e vendita di personal computer e sistemi informatici nell'area EMEA (solo Fujitsu fuori di quest'ultima). Nel 2009 la parte di societ\u00e0 posseduta da Siemens \u00e8 stata acquisita da Fujitsu e dal 1\u00ba aprile \u00e8 diventata Fujitsu Technology Solutions.\nStoria.\nFujitsu prende origine a met\u00e0 degli anni '80 dalla fusione della divisione di PC di Nokia e dalla svedese Ericsson. Nel 1991 Nokia Data \u00e8 stata venduta alla British International Computers Limited (ICL).Pi\u00f9 tardi ICL \u00e8 stata assorbita da Fujitsu in origine la divisione dati di Fuji Electric il cui nome deriva dai suoi fondatori \"Fu\" da Furukawa Electric zaibatsu, e \"Ji\" da jiimensu che, per ironia della sorte, \u00e8 la traslitterazione giapponese di Siemens.\nLa linea di computer desktop compatti MikroMikko, che per il commercio internazionale furono rinominati ErgoPro, continuarono ad essere prodotti presso gli stabilimenti Kilo in Espoo, Finlandia. Anche le componenti, tra cui schede madri e schede ethernet di rete sono stati fabbricati in loco, fino a quando la produzione fu trasferita a Taiwan.\nLa met\u00e0 tedesca della joint venture era Siemens Nixdorf, risultato della precedente fusione del 1990 tra Nixdorf Computer e Siemens. Dal luglio 2004 al novembre 2008 Bernd Bischoff \u00e8 stato Presidente e CEO di Fujitsu Siemens Computers, sostituito da Kai Flore.\nNel 2003, la societ\u00e0 ha vinto il Premio \"Wharton Infosys Business Transformation Award\" per il loro uso delle tecnologie dell'informazione in un'ottica di trasformazione dell'industria.\nIl 4 novembre 2008 \u00e8 stato annunciato che Fujitsu avrebbe acquistato la quota di Siemens nella joint venture per circa 450.000.000\u20ac, con effetto dal 1 \u00b0 aprile 2009. Fujitsu Siemens \u00e8 quindi stato l'ultimo grande produttore europeo di computer.\nFujitsu Siemens possedeva stabilimenti nelle seguenti localit\u00e0:\nGestione.\nKai Flore.\nEx Presidente e Amministratore Delegato. Kai Flore \u00e8 stato nominato CEO e Presidente di Fujitsu Siemens Computers il 3 novembre 2008. La sua carriera ha inizio alla Siemens AG nel 1982 ed \u00e8 stato con Fujitsu Siemens Computers fin dalla sua fondazione. Nel 2000, Flore \u00e8 diventato Chief Information Officer, ma ha anche ricoperto la carica di Chief Financial Officer dal 2003 e quella di Chief Strategy Officer dal 2007. Il 24 giugno 2010 \u00e8 stato annunciato che Flore lascia la societ\u00e0 ormai Fujitsu Technology Solutions.\nProdotti.\nFujitsu Siemens Computers ha sempre posto particolare attenzione nei confronti del green IT, attraverso marchi come Energy Star e Nordic Swan."}
{"id": "3413469", "revid": "73843", "url": "https://it.wikipedia.org/wiki?curid=3413469", "title": "Giulio Cittato", "text": "Formazione.\nLa sua formazione \u00e8 avvenuta al Corso Superiore di Disegno Industriale, istituito su iniziativa dell'Istituto d'arte di Venezia.\nAttivit\u00e0.\nDurante l\u2019ultimo anno del corso superiore di disegno industriale, dal marzo 1963 e fino al gennaio 1965, Giulio Cittato compie un\u2019esperienza lavorativa pratica presso la Rinascente Upim di Milano.\nNel 1962, Giulio Cittato frequenta il corso di grafica operativa di Massimo Vignelli. Vignelli descrive Cittato come uno studente entusiasta, divertente, affascinato dal mondo del design e dagli aneddoti sulle sue esperienze americane; pronto ad afferrare e memorizzare le teorie sul design; dotato di una grande passione e di un\u2019attitudine che lo portano ad evitare il kitsch ed a procedere per eliminazione del superfluo. Durante gli studi, Cittato si appassiona al lavoro di Vignelli e al suo approccio verso la grafica; assorbe e sviluppa questo linguaggio, essenziale e \u201coggettivo\u201d, non commerciale, basato sull\u2019uso di pochi caratteri e di un forte senso d\u2019impatto e di significato, appropriandosene e articolandolo in modo vivo e creativo, elaborando una propria cifra stilistica.\nNel 1965, Vignelli fonda con Bob Noorda \"l\u2019Unimark International Corporation for Design and Marketing\", con sedi a Chicago, New York, San Francisco e Milano ed offre a Cittato, l\u2019opportunit\u00e0 di compiere un\u2019esperienza presso la sede di Chicago per qualche anno. Dopo altre esperienze nel \"Center for Advanced Research in design\" e nella \"Container Corporation of America\", rientra a Venezia, non limitando, per\u00f2 il suo lavoro all\u2019area veneta. Nei primi anni \u201970 progetta il marchio con l\u2019immagine coordinata di Coin.\nDal 1981 \u00e8 entrato a far parte dello studio milanese Signo, con Heinz Waibl e Laura Micheletto."}
{"id": "3413470", "revid": "767487", "url": "https://it.wikipedia.org/wiki?curid=3413470", "title": "Roman Cieslewicz", "text": "Formazione.\nCieslewicz ha sviluppato i propri studi nell'ambito della grafica e dell'allestimento all'Accademia di Cracovia.\nAttivit\u00e0.\nLa sua attivit\u00e0 di designer si \u00e8 incentrata sull'editoria, sulla progettazione di riviste di arte, moda e design. Ha lavorato per \"Vogue\", \"Elle\", \"Opus International\", \"Musique en jeu\" e \"Cuac-Archives\". Ha fondato con Roland Topor la rivista \"Kitsch\".\nDal 1975 \u00e8 stato docente all'Ecole Sup\u00e9rieure d'Art Graphique di Parigi."}
{"id": "3413472", "revid": "614011", "url": "https://it.wikipedia.org/wiki?curid=3413472", "title": "Seymour Chwast", "text": " \nBiografia.\nSeymour Chwast, nato a New York nel 1931, e cresciuto nel Bronx, tra Harlem e Queens, ha studiato Design e illustrazione alla Cooper Union di New York ed \u00e8 tra i fondatori, con Milton Glaser, Reynolds Ruffins e Edward Sorel, nel 1954, dei \"Push Pin Studios\", che raccoglieranno tutte le forze emergenti e innovative della grafica americana del secondo dopoguerra. \nDopo la separazione dal nucleo originario, Chwast continuer\u00e0 a dirigere, fino ad oggi, i \"Push Pin\"; si occupa di illustrazione, di corporate identity e di brand image. \n\"Push Pin Graphic\", l'house organ dello studio (1955-1981), che Chwast ha diretto fin dal primo numero, \u00e8 ancor oggi considerata fondamentale tra le riviste di grafica e illustrazione del Novecento.\nChwast interviene nel progetto grafico indifferentemente come designer, come art director, come illustratore. Il suo stile \u00e8 sempre perfettamente riconoscibile. Disegna prevalentemente a tinte piatte e con una voluta, quasi virtuosistica, assenza di prospettiva. Un disegno brut e raffinato allo stesso tempo.\nAttento sempre ai valori etici e sociali del graphic design, Chwast ha prodotto alcuni dei pi\u00f9 incisivi tra i manifesti sociali e/o politici del Novecento. Tra questi una segnalazione di merito senz'altro per \"End Bad Breath\", 1968, un'incisione su legno colorata a mano, con lo zio Sam che alita bombardieri e che, nel testo, ironizza sui rapporti tra politica, pubblicit\u00e0, propaganda, commercio. \nIl suo ultimo libro, \"The Obsessive Images of Seymour Chwast\",\n\u00c8 membro dell'Alliance Graphique Internationale (AGI).\nChwast ha sposato la designer Paula Scher (adesso partner di Pentagram) nel 1973 e ha divorziato cinque anni dopo. Chwast e Scher si sono risposati nel 1989.\nSeymour Chwast e la guerra.\nIl tema della guerra si pu\u00f2 considerare il tema principe dell\u2019opera di Chwast. Esso infatti viene declinato dell\u2019autore tramite diversi punti di vista, diversi stili e diversi mezzi di comunicazione nel corso di tutta la sua carriera. Chwast analizza il tema in base al media di cui si serve, usa cio\u00e8 un diverso approccio comunicativo a seconda che lavori a un libro, a un quadro o a un manifesto.\nNei libri l\u2019artista si prende maggiore libert\u00e0 ad approfondire artisticamente il tema trattato tralasciando la funzione enciclopedica del media a favore di un\u2019espressione artistica dal tratto pi\u00f9 profondo possibile. Quasi a comporre un ciclo tematico, notiamo come i suoi due libri pi\u00f9 importanti, pubblicati a sessant\u2019anni di distanza, possano essere considerati l\u2019uno figlio dell\u2019altro: \"A Book of Battles\" nel 1957 comincia l\u2019opera di illustrazione delle guerre lungo l'intera storia umana,con la realizzazione di nove incisioni su linoleum di famose scene di battaglia; \"At war with war\" la conclude finalmente nel 2017. Entrambe le opere presentano illustrazioni tipiche della mano di Chwast, caratterizzata da una commistioni variegata di stili, capace di reinterpretare elementi di cultura pop attraverso ispirazioni delle avanguardie artistiche di inizio secolo. \nIl tema crudo, se da un punto di vista contenutistico \u00e8 affrontato in maniera diretta e quasi didascalica -l\u2019opera consiste in un elenco vero e proprio di battaglie- \u00e8 quasi mitigato dalle illustrazioni a tratti giocose, caricaturali di questo. In entrambi i libri alle illustrazioni sono affiancati elementi tipografici come cronologie, poesie, proverbi inserite graficamente in modo da far parte dell\u2019opera artistica tout court. \nNei quadri di Chwast che trattano il tema bellico l\u2019esperienza artistica prevale su quella concettuale in modo ancora pi\u00f9 deciso rispetto al lavoro sui libri. In essi infatti diventa protagonista un\u2019ossessiva ripetizione dello stesso soggetto: reminescenze della Seconda Guerra Mondiale, cheChwast disegnava gi\u00e0 da bambino. Sono numerosi, ad esempio, i quadri che rappresentano una moltitudine di aerei da guerra nel cielo, cos\u00ec numerosi da lasciare poco spazio vuoto: queste composizioni prendono il nome di Overcast. La tendenza all\u2019horror vacui vuole quasi simboleggiare il caos assoluto che porta la guerra, il rumore visivo che riporta sul campo di battaglia. In esse la presenza cromatica non supera mai l\u2019uso di due o tre colori, che vengono dosati, come tipico dell\u2019artista, in maniera piuttosto significativa. Notiamo infatti come, mentre gli aerei, elemento pi\u00f9 numeroso dell\u2019opera, perdono di importanza cromatica in quanto quasi sempre dipinti di nero, grigio, bianco, sono caratterizzati da colori pi\u00f9 vivaci elementi che sottolineano il contesto della guerra, quali scoppi, incendi, scontri.\nGli \"Overcast\" pubblicati sono ad oggi venti, il primo risale ai primi anni \u201870, mentre l\u2019ultimo - il ventesimo-,\nalla prima met\u00e0 degli anni \u201800.\nUn media che riflette al meglio l\u2019attitudine allo stesso tempo ironica e di denuncia di Seymour Chwast \u00e8 senza dubbio quella dei manifesti. Tramite questi, l\u2019artista \u00e8 stato in grado nel corso di tutta la sua carriera di meglio condensare i messaggi che voleva trasmettere utilizzando metodi comunicativi che puntano al far riflettere i propri osservatori. Lui stesso, in The Left Handed Designer, afferma che\"Il volantino e il poster sono media tradizionali di protesta. Io sto semplicemente continuando questa pratica\". \nTra di essi, ha raggiunto un certo livello di fama il manifesto \"End Bad Breath\". L\u2019opera vuole essere una grottesca caricatura di un\u2019ipotetica pubblicit\u00e0 di dentifricio, appunto \u00abElimina l\u2019alito cattivo\u00bb, con lo scopo di criticare apertamente l\u2019intervento statunitense nel conflitto in Vietnam (1955-1975). \nIl manifesto presenta un accostamento di forti cromatismi, si pu\u00f2 osservare in questo il sapiente uso di pochissimi colori, principalmente blu, verde e rosso. \nIl protagonista dell\u2019opera \u00e8 uno Zio Sam (leggendario personaggio patriottico americano) dai tratti grotteschi, con la bocca spalancata in un grido di rabbia. All\u2019interno di questa \u00e8 ritratta la scena di un bombardamento sulle case dei civili vietnamiti.\n\u00c8 lampante il sagace paragone che Chwast compie tra l\u2019alito cattivo e la morte di innocenti perpetrata dagli stessi americani. \nUn altro poster significativo per l\u2019impegno dell\u2019artista contro la guerra in Vietnam \u00e8 quello intitolato \"War is a good business, invest your son,\" che ironizza invitando i genitori a mandare i propri figli in guerra, in aperta critica alla leva obbligatoria. \nDal punto di vista grafico, Chwast riprende l\u2019estetica tipica del periodo vittoriano, utilizzando caratteri diversi per sottolineare ogni parola dello slogan, e incorporando all\u2019interno della gabbia tipografica figure di soldati o di figure a sfondo satirico.\nEntrambi i manifesti risalgono al 1968.\nIn senso antibellico pi\u00f9 generale invece, uno dei poster pi\u00f9 famosi di Chwast \u00e8 \"No Go,\" di ispirazione chiaramente pacifista, pubblicato per la conferenza \"Appeal for Peace\", tenutasi a L'Aia nel 1998.\nAll\u2019interno della composizione primeggia lo slogan, le due parole sono colorate con colori caldi, rosso e arancio su sfondo nero. Sulle \u201cO\u201d di entrambe campeggia una figura nella stessa posizione; su No la figura consiste in un aereo da guerra, che viene traslato come una colomba sulla seconda parola.\nQuesto fortunato accostamento di immagini ha lo scopo di distinguere in modo netto la dicotomia guerra/pace. Non a caso il simbolo della prima siede sopra la parola \u00abNo\u00bb.\nRisulta quindi piuttosto chiaro come l\u2019impegno sociale per la pace ha sempre costituito un punto cardine all\u2019interno dell\u2019opera di Seymour Chwast. Infatti, sia nelle opere con aspirazioni pi\u00f9 artistiche sia in quelle pi\u00f9 pubblicitarie, l\u2019artista ha saputo inserire opportunamente elementi di denuncia sociale e politica, pur mantenendo l\u2019attitudine sagace e satirica nei metodi di comunicazione. \nSapendo comunque spaziare da un punto di vista grafico, lo stile di Chwast risente direttamente di questa sua partecipazione sociale, in quanto \u00e8 volutamente grottesco o geometricamente preciso a seconda del messaggio che vuole trasmettere."}
{"id": "3413474", "revid": "1272592", "url": "https://it.wikipedia.org/wiki?curid=3413474", "title": "Mimmo Castellano", "text": "Biografia.\nMimmo Castellano aveva iniziato l'attivit\u00e0 di grafico e fotografo nel 1951, curando l'immagine della casa editrice Laterza e realizzando la \"Maschera di Farinella\". Quindi si \u00e8 trasferito nel 1951 a Milano, collaborando nell'editoria con Carlo Ludovico Ragghianti, Umberto Eco e Leonardo Sinisgalli. Nel 1964 ha realizzato per l'Eni una inchiesta foto/etnologica sul paesaggio, le abitazioni e i riti popolari della Lucania. \n\u00c8 stato per anni consulente di Rai, Italsider, INA Assicurazioni, Cee, Montedison, Coni, Alitalia e le case editrici Vallecchi, Feltrinelli ed Einaudi.\nHa insegnato \u201cprogettazione grafica\" nei primi anni Settanta all\u2019Accademia di Belle Arti di Bari. Nel 1981 \u00e8 stato docente di \u201cimmagine coordinata e segnaletica\u201d all\u2019ISIA di Urbino e, dal 1985 al 1994, all\u2019Istituto Europeo di Design di Milano, Torino e Cagliari.\nCastellano \u00e8 stato autore di diversi libri fotografici, tra cui si segnalano \"La valle dei trulli\", con testi di Leonardo Sinisgalli e Giuseppe Cocchiara (Bari, Leonardo da Vinci, 1959), e \"Noi vivi\", con presentazione di Umberto Eco (Bari, Dedalo 1967)."}
{"id": "3413475", "revid": "1372005", "url": "https://it.wikipedia.org/wiki?curid=3413475", "title": "Will Burtin", "text": "\u00c8 considerato il padre del concetto di identit\u00e0 societaria (\"corporate identity\").\nAttivit\u00e0.\nBurtin ha imparato il mestiere del designer grafico in maniera autodidatta. Dal 1927 ha avuto un proprio studio a Colonia.\nNel 1938 si sposter\u00e0 negli Stati Uniti dove, sette anni pi\u00f9 tardi, diventer\u00e0 direttore artistico della rivista \"Fortune\". Aprir\u00e0 poi un proprio studio a New York. Il suo studio ha curato progetti per numerose aziende tra le quali Kodak, IBM, Union Carbide.\nBurtin \u00e8 stato presidente della sezione americana delle Alliance Graphique Internationale (AGI)."}
{"id": "3413476", "revid": "2110845", "url": "https://it.wikipedia.org/wiki?curid=3413476", "title": "Egidio Bonfante", "text": " Nasce a Treviso il 7 Luglio del 1922, ma gi\u00e0 in giovane et\u00e0 si trasferisce con la famiglia prima a Novara e poco tempo dopo a Milano.\nFormazione.\nBonfante \u00e8 stato studente all'Accademia di Brera e al Politecnico di Milano nella facolt\u00e0 di architettura.\nAttivit\u00e0.\nOltre Guernica e il Fronte Nuovo delle Arti.\nPrima della Olivetti.\nBonfante lascia il segno nel panorama artistico italiano gi\u00e0 negli anni successivi agli studi, in particolare quando nel 1945 raggruppa I primi postcubisti italiani, quali Guttuso, Morlotti, Cassinari, Vedova, Peverelli, Ajmone e Testori, e li raggruppa sotto l\u2019etichetta artistica di \u201ccubismo realista\u201d, saranno molti tra questi nomi a firmare pochi mesi dopo il \u201cManifesto del realismo di pittori e scultori\u201d annunciato alla mostra milanese \u201cOltre Guernica\u201d, esso, come suggerisce il nome, intende porre il quadro di Picasso come punto di partenza e modello di riferimento a cui aggiungere qualcosa dal punto di vista concettuale, pur con risultati limitati, per stessa ammissione dei firmatari del manifesto.\nTra i punti principali del manifesto vi sono la distanza dalle figurazioni susseguitesi dal naturalismo all'espressionismo, la contrariet\u00e0 al concretismo e la volont\u00e0, invece, di agire in continuit\u00e0 rispetto al lavoro di Corrente, sottolineando come la realt\u00e0 esista obiettivamente e di essa faccia parte anche l\u2019uomo, affermano inoltre che sebbene l\u2019adesione al realismo non sottintenda una sottomissione a canoni prestabiliti, e quindi ad una nuova accademia, esso richieda l\u2019elaborazione in comune di identiche premesse formali che possono essere identificate nel ritrovamento dell\u2019origine del colore visto nel processo che va da C\u00e9zanne al \"Fauvismo\", e nel ritrovamento dell\u2019origine strutturale visto nel \"Cubismo.\" I mezzi utilizzati sono dunque linea e piano, regioni del quadro, ritmo e il colore in s\u00e9, vengono quindi abbandonati prospettiva, tono, ambiente e atmosfera. I realisti ritengono inoltre che la realt\u00e0 che vogliono rappresentare interessi tutti gli uomini e debba pertanto essere concretizzata con mezzi quali le pareti o I blocchi di pietra, e non all\u2019interno di gallerie che ritengono ormai avere solo scopo mercantile, l\u2019obiettivo \u00e8 rendere l\u2019opera parte di un organismo che rientri nella quotidianit\u00e0 e nei bisogni comuni.\nQuesti eventi fanno da preludio alla formazione del Fronte nuovo delle arti che avverr\u00e0 da l\u00ec a pochi mesi e che segner\u00e0 il quinquennio successivo del panorama artistico italiano.\nPur essendone stato un pioniere, l\u2019attivit\u00e0 di Bonfante all\u2019interno del Fronte fu in realt\u00e0 di breve durata, infatti solo due anni dopo la presentazione del manifesto del realismo, ha inizio la sua attivit\u00e0 come redattore e grafico di diverse riviste, tra cui Numero e A, Attualit\u00e0, Architettura, Abitazione, Arte, lo porta a conoscere Adriano Olivetti che gli affida lo studio della veste grafica per la nuova serie della rivista Comunit\u00e0, dando inizio alla lunga carriera di Bonfante in campo aziendale.\nDopo l'assunzione in Olivetti.\nNel lavoro di Bonfante in Olivetti \u00e8 ben presente l\u2019eredit\u00e0 del manifesto del Realismo, in particolare l\u2019idea di rendere l\u2019opera parte di un organismo e della quotidianit\u00e0 ben si sposa con la comunicazione aziendale pensata da Bonfante e Olivetti, che varia dai dipinti murali presso la colonia di Marina di Massa, o all\u2019interno di negozi da lui stesso progettati a Napoli e a Caracas, fino all\u2019allestimento di mostre e stand presso importanti fiere italiane e internazionali quali la Triennale di Milano, la mostra Italia \u201961 Celebrativa del centenario dell\u2019unit\u00e0 d\u2019Italia, la Interogtechnika di Mosca e le mostre Olivetti di Copenaghen e per il SICOB di Parigi. Si occup\u00f2 anche di numerose campagne pubblicitarie per presentare I prodotti e l\u2019immagine dell\u2019azienda.\nAnche lo stile grafico utilizzato e reminiscente di quello postcubista proposto nel manifesto del Realismo, in particolare nell\u2019utilizzo di colori puri e di linee e piani chiari che propongano messaggi immediati e di semplice lettura, lo si pu\u00f2 notare in particolare nel lavoro svolto sulle riviste edite da Olivetti quali Notizie Olivetti e Urbanistica in cui Bonfante si occupa, oltre all\u2019impaginazione della rivista stessa, della direzione artistica e delle copertine, caratterizzate da linee semplici e colori vivaci, improntati a rappresentare il contenuto della rivista, terr\u00e0 un simile approccio negli anni successivi nello sviluppo di campagne pubblicitarie per alcuni prodotti dell\u2019azienda, quali la calcolatrice Divisumma 18 e il sistema di scrittura Editor S14, in cui si sofferma sul comunicare le peculiarit\u00e0 e le prestazioni dei prodotti tramite disegni colorati e vivaci a cui affiancare un breve slogan per attirare immediatamente l\u2019attenzione del pubblico, filosofia applicata anche nelle comunicazioni aziendali come nello spot Cosmotronic, realizzato in collaborazione con Adolfo Fogli, in cui colore, impatto e comunicazione dello stile e della funzionalit\u00e0 dei prodotti Olivetti hanno assoluta priorit\u00e0. Nel prosieguo degli anni e della sua carriera si trover\u00e0 a sperimentare nuove tecniche artistiche quali il mosaico e il collage."}
{"id": "3413477", "revid": "1442080", "url": "https://it.wikipedia.org/wiki?curid=3413477", "title": "Franco Bassi", "text": "Formazione.\nBassi \u00e8 stato studente all'Accademia di Brera a Milano\nAttivit\u00e0.\nFranco Bassi si \u00e8 occupato di immagine coordinata, manifesti ed editoria.\nDal 1949 ha lavorato come grafico alla Olivetti, collaborando con Walter Ballmer. Ha collaborato con Electa ed Edizioni di Comunit\u00e0."}
{"id": "3413481", "revid": "287204", "url": "https://it.wikipedia.org/wiki?curid=3413481", "title": "Humberto Primo", "text": "Humberto I o Humberto Primo, fino al 1935 con il nome ufficiale di Nueva Roma, \u00e8 una cittadina di 5.544 abitanti nella Provincia di Santa Fe, nel Dipartimento di Castellanos, nella Repubblica federale dell'Argentina.\nNel 1887,il 59% della popolazione risultava di etnia italiana.\nEssa \u00e8 situata ad un'altezza di 77 metri sopra il livello del mare.\nHumberto 1\u00ba dista circa 135 chilometri da Santa Fe e circa 20 chilometri da Ataliva. confina\na nord con Virginia e Colonia Mau\u00e0, al sud con Ataliva e Galisteo, ad est con Soutomayor e all'Ovest con Colonia Raquel\nGemellaggio.\nDal 1997 \u00e8 gemellata con:\nAmministrazione.\nIl sindaco di Humberto Primo \u00e8 Julio Cordoba\nSociet\u00e0.\nFesta provinciale della Bagna C\u00e0uda.\nOgni anno, intorno alla seconda settimana di luglio ad Humberto Primo si tiene la Festa provinciale della Bagna C\u00e0uda, un tipico piatto piemontese, in ricordo dell'arrivo in Argentina nel 1890 di molti immigrati dal Piemonte.\nOrigine del nome del comune.\nIl nome del comune trae origine da Umberto I di Savoia re d'Italia.\nIl nome originario del comune fu Umberto Primo, che in spagnolo divenne Humberto Primero. Entrambi i nomi vengono utilizzati: Humberto Primero in spagnolo e Humberto Primo in italiano, nome ufficiale del comune.\nSanta Patrona.\nLa patrona di Humberto Primo \u00e8 Santa Margarita."}
{"id": "3413483", "revid": "767487", "url": "https://it.wikipedia.org/wiki?curid=3413483", "title": "Viktor Lysenko", "text": "Carriera.\nClub.\nDurante la sua carriera ha giocato principalmente con il \u010cornomorec'.\nNazionale.\nConta una presenza con la Nazionale sovietica."}
{"id": "3413495", "revid": "767487", "url": "https://it.wikipedia.org/wiki?curid=3413495", "title": "Marek Dziuba", "text": ""}
{"id": "3413498", "revid": "1924342", "url": "https://it.wikipedia.org/wiki?curid=3413498", "title": "Margarita Kravcova", "text": "Biografia.\nVincitrice del concorso Miss Kazakistan nel 2000, la Kravcova ottenne il diritto di rappresentare il Kazakistan a Miss Mondo il 30 novembre 2000 a Londra, dove oltre ad essere riuscita a classificarsi fra le prime cinque finaliste vinse il riconoscimento speciale di Best World Dress Designer. Margarita Kravcova ha inoltre rappresentato il proprio paese nella prima edizione di Miss Terra il 28 ottobre 2001 a Quezon City, nelle Filippine. Il concorso \u00e8 stato vinto dalla danese Catharina Svensson, mentre la Kravstova ha ottenuto la terza posizione ed ha vinto il titolo di Miss Acqua e di Best in Swimsuit."}
{"id": "3413506", "revid": "767487", "url": "https://it.wikipedia.org/wiki?curid=3413506", "title": "Gratta e vinci (film)", "text": "Gratta e vinci \u00e8 un film italiano del 1996 diretto da Ferruccio Castronuovo.\nTrama.\nAndrea, Maurizio e Sergio sono tre vitelloni della provincia italiana, sfaccendati di professione, pigri, indolenti e ricchi di inventiva, riescono sempre a cavarsela alle spalle di qualche persona ingenua. Maurizio \u00e8 fidanzato con la poliziotta Anna, di cui \u00e8 gelosissimo, Sergio vive ancora con la madre e Andrea \u00e8 tiranneggiato dalla moglie e dal cognato ex pugile. Quando in citt\u00e0 arriva una \"troupe\" per girare uno \"spot\" pubblicitario, Andrea e Sergio conoscono due attrici; nel frattempo Maurizio viene lasciato da Anna.\nLa vincita d'una forte somma al Gratta e vinci viene investita dai tre in un viaggio in Sardegna alla ricerca delle attrici dello \"spot\".\nProduzione.\nLa pellicola, della durata di 1 ora e 32 minuti \u00e8 stata filmata quasi interamente a Sarnano, nelle Marche. Dato lo scarso successo riscontrato, \"la\" pellicola non \u00e8 mai stata tradotta in lingua Inglese.\nAccoglienza.\nUn film che, oggi, almeno in Italia, riscontrerebbe abbastanza clamore, dato il tema incentrato sul gioco sicuro e gratta e vinci. Su IMDb, il film ha infatti un voto di 3.5 su 10, ovvero un punteggio relativamente basso se confrontato ad altre pellicole. Questo film, inoltre, \u00e8 stato il \"penultimo film girato come regista\" da Ferruccio Castronuovo, seguito da \"Mamma per caso\", altra pellicola destinata alla TV che non riscontr\u00f2 mai molto successo."}
{"id": "3413512", "revid": "729019", "url": "https://it.wikipedia.org/wiki?curid=3413512", "title": "MECAR 90/32", "text": "Il cannone 90/32 fu un cannone controcarro di produzione belga, prodotto dalla ditta MECAR.\nStoria.\nFu impiegato nelle opere del Vallo Alpino come arma controcarro in sostituzione del cannone 75/21 Mod. I.F. e del 75/34 Mod. S.F.. Il cannone aveva un munizionamento particolare e quando si sostituirono i modelli precedenti con questo, si cerc\u00f2 di adattare gli affusti preesistenti\nDel cannone esistevano due versioni:\nIn generale il cannone aveva la caratteristica di essere a bassa pressione, che portava a un grande risparmio sui materiali necessari per la sua costruzione. Altro particolare sui proietti a carica cava che il cannone sparava \u00e8 il piccolo anello che va a formare la corona di forzamento. Naturalmente questi proietti avevano una gittata limitata.\nIl cannone, nella versione \"L\", disponeva di un cannochiale di puntamento (simile a un periscopio), quando il pezzo era montato in postazione fissa su piastra, costruiti dalla ditta Salmoiraghi. La versione \"P\" aveva invece un iposcopio e aveva 112 rigature destrorse.\nPurtroppo il cannone 90/32 non aveva grandi possibilit\u00e0 di fermare l'invasore armato con carri T-55 o modelli successivi."}
{"id": "3413514", "revid": "161374", "url": "https://it.wikipedia.org/wiki?curid=3413514", "title": "Consiglio Nazionale Libico", "text": ""}
{"id": "3413517", "revid": "363629", "url": "https://it.wikipedia.org/wiki?curid=3413517", "title": "Ring Frei (singolo)", "text": "Ring frei \u00e8 una canzone scritta da LaFee, Bob Arnz e Gerd Zimmermann e contenuta nel quarto in studio della cantante, \"Ring Frei\". \u00c8 la seconda traccia dell'album e fu pubblicata come singolo apripista nel novembre 2008.\nMusic video.\nIl videoclip debutt\u00f2 il 31 ottobre 2008 durante lo show tedesco VIVA Live.\nIl video \u00e8 stato scritto e diretto da Bastien Francois e filmato ai Cinegate studio a Berlino. In esso LaFee \u00e8 mostrata come un'eroina di un film d'azione e dove la maggior parte delle scene e dei costumi si ispirano a vari film come \"The Cell\", \"Hero\" e \"La tigre e il dragone\".."}
{"id": "3413518", "revid": "293377", "url": "https://it.wikipedia.org/wiki?curid=3413518", "title": "Tadeusz Dolny", "text": ""}
{"id": "3413519", "revid": "1870933", "url": "https://it.wikipedia.org/wiki?curid=3413519", "title": "Francesco Blando", "text": "Carriera.\nFece il suo esordio con la Juventus contro il Milan il 9 aprile 1922 in un pareggio per 0-0, mentre la sua ultima partita fu contro il il 6 maggio 1923 in un pareggio per 2-2 in cui segn\u00f2 anche una rete. Nelle sue due stagioni \"bianconere\" collezion\u00f2 21 presenze e 12 reti.\nNel 1923 venne ingaggiato dal ; mentre nel 1926 dal Saluzzo, dove gioc\u00f2 fino al 1931."}
{"id": "3413520", "revid": "767487", "url": "https://it.wikipedia.org/wiki?curid=3413520", "title": "Elvis Crespo", "text": "Biografia.\nNato a New York, ma cresciuto nella citt\u00e0 di Guaynabo, a Porto Rico, Elvis Crespo deve il suo nome a Elvis Presley.\nOttiene la prima notoriet\u00e0 a met\u00e0 anni novanta quando entra a far parte del gruppo musicale merengue Grupo Mania di Porto Rico. In seguito Crespo lascer\u00e0 il gruppo per tentare la carriera da solista nel 1998. Il suo album di debutto, \"Suavemente\" ottiene un buon successo sia in America latina che negli Stati Uniti. Il singolo \"Suavemente\" fa ottenere a Crespo il premio \"Best Male Tropical/Salsa Album of the Year\" della rivista \"Billboard\".\nL'album \"Suavemente\" viene certificato disco di platino in Venezuela e disco d'oro in Cile e negli Stati Uniti, per aver venduto oltre 500.000 copie nel primo anno di pubblicazione. Inoltre \"Suavemente\" detiene il record dell'aver mantenuto la vetta della classifica \"Billboard's Hot Latin Tracks\" per sei settimane consecutive. Il primo album di Elvis Crespo era principalmente un album di musica merengue, ma i lavori successivi hanno esplorato percorsi differenti."}
{"id": "3413521", "revid": "110157", "url": "https://it.wikipedia.org/wiki?curid=3413521", "title": "Netinera", "text": "Netinera Deutschland Gmbh \u00e8 un'azienda partecipata al 100% da Ferrovie dello Stato Italiane (attraverso la societ\u00e0 controllata Trenitalia), operante in Germania. Passata sotto il controllo di \"Ferrovie dello Stato\" nel dicembre 2010 con la denominazione di Arriva Deutschland S.A., ha assunto la denominazione attuale nel marzo 2011.\n\u00c8 la terza impresa ferroviaria della Germania, dopo Deutsche Bahn e Transdev.\nStoria.\nArriva Deutschland S.A. fu fondata nel 2003 a Viechtach da parte di Arriva, impresa ferroviaria privata inglese, con lo scopo di acquisire una fetta di mercato nel campo del trasporto pubblico (ferroviario e su gomma) in Germania.\nNel marzo 2010 l'intero Gruppo Arriva fu acquisito da Deutsche Bahn (DB), le ferrovie statali tedesche. La Commissione europea rilev\u00f2 che l'acquisizione avrebbe ridotto la concorrenza nel mercato ferroviario tedesco, per cui chiese che Arriva Deutschland fosse venduta a una parte terza.\nAlla gara di acquisto parteciparono Ferrovie dello Stato S.p.A. (le ferrovie statali italiane) insieme all'investitore lussemburghese Cube Infracstructure e Veolia Transport (una societ\u00e0 privata francese che opera nel trasporto pubblico locale).\nIn data 8 dicembre 2010 il \"Supervisory Board\" e il \"Management Board\" di Deutsche Bahn accettarono l'offerta del Gruppo Ferrovie dello Stato.\nArriva Deutschland S.A. sarebbe stata guidata da una holding (chiamata FS 2 Move) per il 51% delle FS e per il 49% del fondo lussemburghese.\nIl 25 febbraio 2011 \u00e8 stato ufficializzato l'acquisto da parte di Ferrovie dello Stato dopo che il 16 febbraio la Commissione europea aveva dato il parere favorevole.\nIl Gruppo FS, nel marzo 2011, ha cambiato il marchio societario di Arriva Deutschland in Netinera.\nIl 17 febbraio 2012, Netinera ha annunciato che Unicredit Leasing avrebbe vinto la gara internazionale per finanziare l'acquisto di 11 nuovi treni per il trasporto locale. L'operazione, conclusa tra UniCredit Leasing Gmbh e Netinera Deutschland GmbH, si \u00e8 articolata in due contratti di leasing della durata di 11 e 10 anni rispettivamente per tre convogli GTW e otto Double Decker, tutti prodotti dalla svizzera Stadler. L'importo complessivo del finanziamento \u00e8 stato di 73,2 milioni di euro e ha coperto l'intero costo di acquisto dei treni con consegna entro il 2013.\nIl 29 novembre 2020 l'UE autorizza il gruppo FS a rilevare il 100% dell'azienda\nServizi.\nNetinera controlla e gestisce il traffico ferroviario in tre ferrovie tedesche:\nIl 7 giugno 2011, Netinera si \u00e8 aggiudicata la prima gara di appalto in Bassa Sassonia: il valore \u00e8 pari a 240 milioni di euro.\nNetinera opera anche su linee di propriet\u00e0 statali in molte regioni tedesche: Amburgo, Bassa Sassonia, Baviera, Berlino, Brandeburgo, Brema, Meclemburgo-Pomerania Anteriore, Renania Settentrionale-Vestfalia, Sassonia e Turingia.\nPer quanto riguarda il trasporto su gomma, Netinera, opera in: Assia, Baviera, Brandeburgo, Meclemburgo-Pomerania Anteriore, sud della Sassonia e il nord della Renania Settentrionale-Vestfalia.\nLa societ\u00e0 gestisce anche servizi transfrontalieri nei Paesi Bassi e in Repubblica Ceca.\nIl trasporto merci su lunga distanza viene effettuato in varie parti della Germania e in particolar modo sulle linee di sua propriet\u00e0.\nIn totale Netinera dispone di: 230 locomotive, 1500 autobus, 3540 lavoratori, che contribuiscono a far viaggiare 29 milioni di treni per chilometro e 55 milioni di bus per chilometro.\nHolding.\nNetinera possiede in parte o totalmente, alcune aziende tedesche che lavorano nel settore del trasporto pubblico locale:\nMarchio.\nIl marchio di Netinera reca il logo di Ferrovie dello Stato Italiane applicato a tutte le controllate del Gruppo FS.\nIl nome \"Netinera\" nasce dalla fusione del sostantivo inglese \"net\" (rete) e il sostantivo latino \"itinera\" (percorso), coniugando i valori del passato (\"itinera\") con le innovazioni del presente (\"net\")."}
{"id": "3413526", "revid": "281901", "url": "https://it.wikipedia.org/wiki?curid=3413526", "title": "Hirundo riparia", "text": ""}
{"id": "3413530", "revid": "1543377", "url": "https://it.wikipedia.org/wiki?curid=3413530", "title": "Scheiss Liebe", "text": "Scheiss Liebe \u00e8 il secondo singolo estratto da \"Ring Frei\". Uscito il 6 marzo 2009, \u00e8 stato scritto da LaFee, Bob Arnz e Gerd Zimmermann."}
{"id": "3413532", "revid": "716642", "url": "https://it.wikipedia.org/wiki?curid=3413532", "title": "Piotr Skrobowski", "text": ""}
{"id": "3413536", "revid": "92723", "url": "https://it.wikipedia.org/wiki?curid=3413536", "title": "Governatorato della Lituania", "text": "Il governatorato di Lituania, era una \"gubernija\" dell'Impero Russo. Fu istituita nel 1780, con Vilnius come capoluogo, unendo i territori dei governatorati di Vil'na e di Slonim, a loro volta istituiti dopo la Terza spartizione della Polonia.\nNel 1802 il territorio venne smembrato nei governatorati di Vil'na e di Grodno.\nCon l'azione del movimento detto \"Risveglio Nazionale Lituano\" e la caduta dell'Impero russo del 1917, il governatorato divenne nel 1918 una nazione indipendente che prese il nome di Lituania."}
{"id": "3413539", "revid": "838137", "url": "https://it.wikipedia.org/wiki?curid=3413539", "title": "FLWOR", "text": "Il linguaggio di programmazione XQuery definisce FLWOR (pronunciato \"flower\" - in italiano fiore - anche abbreviato FLWR) come un'espressione che supporta iterazione e binding sulle variabili dei risultati intermedi.\nFLWOR \u00e8 un acronimo, dove ogni lettera \u00e8 l'iniziale di una clausola:\nFLWOR \u00e8 vagamente analogo al costrutto SELECT-FROM-WHERE del linguaggio SQL e pu\u00f2 essere usato per fornire funzionalit\u00e0 analoghe al join ai documenti XML.\nEsempio.\nLa prima colonna della query XQuery mostra le parole-chiave \"FOR\", \"LET\", \"WHERE\", \"ORDER BY\" e \"RETURN\" del paradigma FLWOR.\nIn parole povere, questa potrebbe essere letta come \"selezionare tutti i dipartimenti che hanno pi\u00f9 di dieci impiegati, ordina questi dipartimenti in ordine decrescente sulla base dello stipendio medio, e ritornare un rapporto sul numero di dipartimenti, sul conteggio dei lavoratori e sullo stipendio medio di ogni dipartimento grande\".\nIl risultato potrebbe essere:\n&lt;dipartimento_grande&gt;\n &lt;numero_dipartimento&gt;17&lt;/numero_dipartimento&gt;\n &lt;lavoratori&gt;25&lt;/lavoratori&gt;\n &lt;stipendio_medio&gt;12500&lt;/stipendio_medio&gt;\n&lt;/dipartimento_grande&gt;\n&lt;dipartimento_grande&gt;\n &lt;numero_dipartimento&gt;24&lt;/numero_dipartimento&gt;\n &lt;lavoratori&gt;18&lt;/lavoratori&gt;\n &lt;stipendio_medio&gt;11327&lt;/stipendio_medio&gt;\n&lt;/dipartimento_grande&gt;\n&lt;dipartimento_grande&gt;\n &lt;numero_dipartimento&gt;3&lt;/numero_dipartimento&gt;\n &lt;lavoratori&gt;32&lt;/lavoratori&gt;\n &lt;stipendio_medio&gt;10725&lt;/stipendio_medio&gt;\n&lt;/dipartimento_grande&gt;"}
{"id": "3413541", "revid": "46291", "url": "https://it.wikipedia.org/wiki?curid=3413541", "title": "Lycopus europaeus", "text": "Il piede di lupo (Lycopus europaeus ) \u00e8 una pianta perenne erbacea dai delicati fiori appartenente alla famiglia delle Lamiaceae.\nEtimologia.\nIl nome generico (\"lycopus\") deriva da due parole greche: \"lykos\" (= lupo) e \"pous\" (= piede), ossia \"piede di lupo\". Il nome della specifico (\"europaeus\") indica che la pianta ha una possibile origine europea.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 21. 1753\" del 1753.\nDescrizione.\nQueste piante arrivano ad una altezza compresa tra 2 e 9 dm. Il portamento \u00e8 erbaceo perenne; hanno la forma biologica emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. La forma biologica pu\u00f2 essere anche idrofita radicante (I rad), ossia sono piante acquatiche perenni le cui gemme si trovano sommerse o natanti dotate di un apparato radicale che le ancora al fondale. L'indumento \u00e8 formato da peli semplici.\nRadici.\nLe radici sono secondarie dal rizoma. I rizomi possono essere orizzontali oppure striscianti e radicanti-stoloniferi; talvolta sono presenti delle forme tuberose. Lunghezza del rizoma: 4 - 8 dm.\nFusto.\nI fusti sono eretti, ascendenti e ispidi. Sono ramosi solamente nella parte apicale. Il fusto ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave e scanalate.\nFoglie.\nLe foglie lungo il fusto sono disposte in modo opposto (a due a due) e ogni verticillo \u00e8 alternato rispetto al precedente. Sono sessili (quelle superiori) oppure picciolate (quelle inferiori) e sono prive di stipole. La forma della lamina delle foglie inferiori \u00e8 profondamente lobata (alla base pu\u00f2 essere partita), verso l'apice pu\u00f2 essere dentata o crenata; la base \u00e8 attenuata e l'apice \u00e8 acuminato. Quelle superiori sono dentellate e progressivamente minori. Dimensione delle foglie inferiori: larghezza 2 \u2013 4\u00a0cm; lunghezza 5 \u2013 10\u00a0cm. Dimensione delle foglie superiori: larghezza 2\u00a0cm; lunghezza 5\u00a0cm. \nInfiorescenza.\nLe infiorescenze sono terminali, peduncolate e portate in vari verticilli stretti, ascellari e sovrapposti lungo il fusto. Ogni verticillo \u00e8 composto da diversi fiori sessili o subsessili disposti circolarmente a corona (verticillastri multiflori glomeruliformi di circa 1\u00a0cm di diametro) e sono poggianti su due brattee fogliose (o semplicemente delle foglie pi\u00f9 piccole rispetto a quelle lungo il fusto). Sono presenti anche bratteole di pochi millimetri. Lunghezza delle bratteole: 3 \u2013 5\u00a0mm.\nFiori.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti). Lunghezza del fiore: 2,5 \u2013 4\u00a0mm.\nFrutti.\nIl frutto \u00e8 uno schizocarpo composto da 1 - 4 nucule (talvolta ridotte a una per aborto delle altre) con forme ovoidi-tetraediche e dorso-ventralmente appiattito. Spesso sulla cresta apicale sono presenti dei denti o tubercoli. La superficie \u00e8 marrone e in genere \u00e8 glabra con la faccia superiore (ma anche quella inferiore) densamente ghiandolosa.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Magnocaricion elatae\" \u00e8 caratterizzata dalla presenza di ciperacee di taglia robusta e in genere da vegetazione palustre dominata da piante igrofile; i suoli, saturi d'acqua, sono organogeni (di origine chimica), facilmente torbosi e inondati per lunghi periodi. Le comunit\u00e0 di questa alleanza sono sensibili all'eutrofizzazione con colonizzazione di ambienti in cui l'apporto di nutrienti non \u00e8 costante (l'azione dell'uomo \u00e8 minima). La distribuzione di queste alleanze \u00e8 su tutto il territorio italiano ed europeo.\nSpecie presenti nell'associazione: \"Lysimachia vulgaris\", \"Agrostis stolonifera\", \"Eupatorium cannabinum\", \"Equisetum palustre\", \"Iris pseudacorus\", \"Phragmites australis\", \"Bidens frondosa\", \"Bidens tripartita\", \"Galium palustre\", \"Lythtrum salicaria\", \"Carex elata\", \"Carex acutiformis\", \"Carex appropinquata\", \"Carex diandra\", \"Carex caespitosa\", \"Cladium mariscus\" e \"Cyperus longus\".\nAltre alleanze per questa specie sono:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; la sottotrib\u00f9 Lycopinae (e quindi anche il genere \"Lycopus\") appartiene alla sottofamiglia Nepetoideae (trib\u00f9 Mentheae).\n&lt;br&gt;\nIl numero cromosomico di \"L. europaeus\" \u00e8: 2n = 22.\nSottospecie.\nSandro Pignatti nella \"Flora d'Italia\" distingue tre sottospecie (non riconosciute da altre checklist).\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLa erba sega comune in altre lingue \u00e8 chiamata nei seguenti modi:"}
{"id": "3413542", "revid": "385321", "url": "https://it.wikipedia.org/wiki?curid=3413542", "title": "FLWR", "text": ""}
{"id": "3413545", "revid": "599013", "url": "https://it.wikipedia.org/wiki?curid=3413545", "title": "Luigi Baldi", "text": "Carriera.\nFece il suo esordio con la Juventus contro il Vigor Torino l'11 ottobre 1914 in una sconfitta per 3-2, mentre la sua ultima partita fu contro il il 21 marzo 1915 in una sconfitta per 5-2 dove segno il suo unico goal in maglia \"bianconera\". Nella sua unica stagione alla Juventus collezion\u00f2 10 presenze ed una rete."}
{"id": "3413550", "revid": "124123", "url": "https://it.wikipedia.org/wiki?curid=3413550", "title": "Antipatro di Sidone", "text": "Biografia.\nAntipatro, nato a Sidone nella I met\u00e0 del II secolo a.C. (intorno al 170 a.C.), giunse a Roma e fu vicino a Lutazio Catulo (avvocato e, successivamente, console) ed entr\u00f2 a far parte di circoli letterali che anticipavano le scelte dei neoteroi.\nEbbe, dunque, un rilievo piuttosto cospicuo a Roma, se lo stesso Cicerone lo cita come epigrammista brillante, grande improvvisatore , ma troppo portato all'imitazione dei modelli; tra l'altro, \u00e8 citato dal suo conterraneo Meleagro in un epigramma che il poeta gadarense scrisse in sua memoria .\n\"Epigrammi\".\nL\"'Antologia Palatina\" raccoglie 68 epigrammi a suo nome, in cui troviamo numerosi richiami ai poeti antichi. Sul piano tematico il poeta si misura, fra l'altro, con l'epigramma sepolcrale, mentre sembra scarso l'elemento erotico, testimoniato da un solo epigramma . &lt;br&gt;In effetti, Antipatro \u00e8 un poeta \"sulla poesia\", autore di raffinati epitimbi, ossia epigrammi sepolcrali, dei quali compose pi\u00f9 versioni, mostrando, come raccontato da Cicerone stesso, la sua bravura nell'improvvisazione su soggetti dati, che varia con sapienti mezzi tecnici.\nAntipatro risulta, dunque, particolarmente attento alla variazione dei modelli e, inoltre, all'ecfrasi, come dimostra il seguente epigramma, la prima attestazione delle sette meraviglie del mondo:\nProbabilmente Antipatro, come di consueto nel suo stile immaginoso , stil\u00f2 questo elenco in versi per sottolineare la grandezza della civilt\u00e0 greca, visto che almeno quattro o cinque delle meraviglie erano greche o si trovavano alla periferia del mondo greco: la statua di Zeus a Olimpia; il Tempio di Artemide (spesso chiamato Artemision) a Efeso; il Colosso di Rodi; il faro (\"pharos\") ad Alessandria; e il Mausoleo di Alicarnasso (progettato, costruito e decorato da architetti e artisti greci).\nAntipatro, comunque, non \u00e8 un epigrammista di grande rilievo: al di l\u00e0 dei tecnicismi virtuosistici, che lo accostano a suoi contemporanei pi\u00f9 giovani, come Archia, egli \u00abimita Leonida di Taranto ; \u00e8 poeta elegante ma manierato\u00bb ."}
{"id": "3413551", "revid": "28592", "url": "https://it.wikipedia.org/wiki?curid=3413551", "title": "Governatorato lituano", "text": ""}
{"id": "3413561", "revid": "599013", "url": "https://it.wikipedia.org/wiki?curid=3413561", "title": "Jan Ja\u0142ocha", "text": ""}
{"id": "3413563", "revid": "287204", "url": "https://it.wikipedia.org/wiki?curid=3413563", "title": "Steyr 50", "text": "La Steyr 50 era una piccola autovettura presentata nel 1936 dalla casa automobilistica austriaca Steyr-Daimler-Puch. La carrozzeria aveva delle forme aerodinamiche e la sua produzione venne approvata da Karl Jenschke nel 1935.\nIl contesto.\nL'auto era dotata di motore quattro cilindri boxer con raffreddamento a liquido, trazione posteriore e trasmissione a quattro marce. Per risparmiare spazio venne utilizzato un avviamento tipo \"Dynastarter\" il cui alberino era anche quello che sosteneva la ventola del radiatore. La Steyr 50 era pensata quale vettura popolare austriaca ed aveva anche il soprannome di \"Steyr Baby\".\nRispetto alla Volkswagen Maggiolino la \"50\" offriva sedili migliori ed uno spazio maggiore per i bagagli pur avendo una lunghezza inferiore. Era disponibile anche un tetto scorrevole formato da un pannello di metallo ed impianto dei freni idraulico.\nAll'inizio del 1938 la vettura venne aggiornata e dotata di un motore pi\u00f9 potente e di un interasse pi\u00f9 ampio. Il nuovo modello venne chiamato Steyr 55 e rimase in vendita fino al 1940.\nIn totale furono prodotti circa 13.000 esemplari di questa vettura."}
{"id": "3413566", "revid": "1543377", "url": "https://it.wikipedia.org/wiki?curid=3413566", "title": "Der Regen f\u00e4llt", "text": "Der Regen f\u00e4llt (\"Cade la pioggia\") \u00e8 una canzone della cantante tedesca LaFee. Originariamente contenuta nel suo secondo album (\"Jetzt erst recht\"), nel 2009 venne registrata nuovamente per poi essere pubblicata come singolo apripista della sua prima raccolta, The Best of LaFee., ottenendo per\u00f2 scarso successo.\nLa canzone era stata inoltre tradotta e incisa in inglese per il suo album \"Shut Up\"."}
{"id": "3413570", "revid": "2033069", "url": "https://it.wikipedia.org/wiki?curid=3413570", "title": "La pazza vita della signora Hunter", "text": "La pazza vita della signora Hunter (\"Life's Work\") \u00e8 una serie televisiva statunitense in 18 episodi andati in onda per la prima volta nel corso di una sola stagione da settembre 1996 a giugno 1997 sulla rete ABC. La serie fu bloccata temporaneamente dopo la messa in onda dell'episodio \"Neighbors\", il 27 gennaio 1997. Mesi dopo, venne ufficialmente cancellata. In Italia la serie fu trasmessa su Raidue nel 2002.\nTrama.\nLa trentatreenne Lisa Ann Hunter, collaboratrice di un procuratore distrettuale, trascorre la sua vita tra i doveri domestici e la sua attivit\u00e0 professionale. Il marito \u00e8 Kevin, allenatore di basket, i figli sono la piccola Tess, di sette anni, e Griffin (quest'ultimo interpretato dalla coppia di gemelli Cameron e Luca Weibel). Lisa Ann ha sempre voluto fare l'avvocato, fin da quando era giovane. La madre di Lisa \u00e8 Connie che viene reclutata per aiutare la figlia nella cura dei figli. In una delle puntate Ann dichiara di aver avuto un rapporto sessuale \"con William Jefferson Clinton\" nel retro di una familiare. Nell'ultimo episodio andato in onda, \"Banquet\", Kevin si presenta ad un banchetto e trova Lisa tra le braccia del nuovo procuratore distrettuale."}
{"id": "3413573", "revid": "46931", "url": "https://it.wikipedia.org/wiki?curid=3413573", "title": "Life's Work", "text": ""}
{"id": "3413583", "revid": "1573940", "url": "https://it.wikipedia.org/wiki?curid=3413583", "title": "Heliophanillus", "text": "Heliophanillus \u00e8 un genere di ragni appartenente alla famiglia Salticidae.\nDistribuzione.\nDelle quattro specie oggi note di questo genere quella che ha l'areale pi\u00f9 ampio, dalla Grecia all'Asia centrale, \u00e8 la \"H. fulgens\".\nLa \"H. suedicola\" \u00e8 stata rinvenuta nello Yemen e sull'isola di Socotra; infine le due specie scoperte nel 2010 sono endemiche degli Emirati Arabi Uniti.\nTassonomia.\nL'aracnologo Pr\u00f3szynski, nel 1989, esaminando alcuni esemplari catalogati come \"Euophrys fulgens\" pi\u00f9 di un secolo prima, trov\u00f2 che avevano caratteristiche sufficienti per poter assurgere al rango di genere a s\u00e9 stante.\nA dicembre 2010, si compone di quattro specie:"}
{"id": "3413588", "revid": "287204", "url": "https://it.wikipedia.org/wiki?curid=3413588", "title": "Esporte Clube Pinheiros (pallavolo maschile)", "text": "L'Esporte Clube Pinheiros era una squadra di pallavolo maschile brasiliana, con sede a San Paolo. Fatto parte della omonima societ\u00e0 polisportiva.\nNata nel 2009, giocava nella Superliga, la massima serie brasiliana."}
{"id": "3413592", "revid": "1442080", "url": "https://it.wikipedia.org/wiki?curid=3413592", "title": "Toronto Indoor 1973 - Singolare", "text": "Il singolare del torneo di tennis Toronto Indoor 1973, facente parte della categoria World Championship Tennis, ha avuto come vincitore Rod Laver che ha battuto in finale Roy Emerson 6-3, 6-4."}
{"id": "3413594", "revid": "920621", "url": "https://it.wikipedia.org/wiki?curid=3413594", "title": "Slonim", "text": "Slonim (bielorusso \u0421\u043b\u043e\u0301\u043d\u0456\u043c, , in polacco: S\u0142onim, in yiddish: \u05e1\u05dc\u05d0\u05e0\u05d9\u05dd) \u00e8 una citt\u00e0 della Bielorussia della Voblasc' di Hrodna, nel 2008 aveva circa 50.000 abitanti. In passato fu capoluogo del Governatorato di Slonim.\nLa sinagoga di Slonim, costruita nel 1642, \u00e8 la pi\u00f9 antica sinagoga esistente oggi in Bielorussia e una delle pi\u00f9 antiche di tutta l'Europa orientale."}
{"id": "3413595", "revid": "767487", "url": "https://it.wikipedia.org/wiki?curid=3413595", "title": "Hovhannes Zanazanyan", "text": "Carriera.\nClub.\nDurante la sua carriera ha giocato con numerose squadre di club.\nNazionale.\nConta 6 presenze ed una rete con la nazionale sovietica."}
{"id": "3413597", "revid": "767487", "url": "https://it.wikipedia.org/wiki?curid=3413597", "title": "Marek Kusto", "text": ""}
{"id": "3413598", "revid": "196390", "url": "https://it.wikipedia.org/wiki?curid=3413598", "title": "Chiesa della Madonna della Neve (Montisi)", "text": ""}
{"id": "3413606", "revid": "287204", "url": "https://it.wikipedia.org/wiki?curid=3413606", "title": "Copenaghen Open 1973 - Singolare", "text": "Il singolare del torneo di tennis Copenaghen Open 1973, facente parte della categoria World Championship Tennis, ha avuto come vincitore Roger Taylor che ha battuto in finale Marty Riessen 6-2, 6-3, 7-6."}
{"id": "3413614", "revid": "599013", "url": "https://it.wikipedia.org/wiki?curid=3413614", "title": "Cologne Grand Prix 1973 - Singolare", "text": "Il singolare del torneo di tennis Cologne Grand Prix 1973, facente parte della categoria World Championship Tennis, ha avuto come vincitore Jan Kode\u0161 che ha battuto in finale Brian Fairlie 6-1, 6-3, 6-1."}
{"id": "3413620", "revid": "298055", "url": "https://it.wikipedia.org/wiki?curid=3413620", "title": "Caroline Reynolds", "text": ""}
{"id": "3413621", "revid": "767487", "url": "https://it.wikipedia.org/wiki?curid=3413621", "title": "Piotr Mowlik", "text": "Biografia.\nAnche suo figlio Mariusz \u00e8 stato un calciatore."}
{"id": "3413622", "revid": "767487", "url": "https://it.wikipedia.org/wiki?curid=3413622", "title": "Sak\u012bs Tsi\u014dl\u012bs", "text": ""}
{"id": "3413628", "revid": "599013", "url": "https://it.wikipedia.org/wiki?curid=3413628", "title": "Chicago WCT 1973 - Singolare", "text": "Il singolare del torneo di tennis Chicago WCT 1973, facente parte della categoria World Championship Tennis, ha avuto come vincitore Arthur Ashe che ha battuto in finale Roger Taylor 3-6, 7-6, 7-6."}
{"id": "3413635", "revid": "123827916", "url": "https://it.wikipedia.org/wiki?curid=3413635", "title": "Lactalis", "text": "Lactalis \u00e8 una multinazionale agroalimentare francese che opera nel settore dell'industria lattiero-casearia, con sede a Laval, nella Mayenne e di propriet\u00e0 della famiglia Besnier. \nSecondo la rivista Forbes nella classifica degli uomini pi\u00f9 ricchi del mondo 2015 Emmanuel Besnier si posiziona al 191\u00ba posto con un patrimonio stimato in 9,6 miliardi di $.\nLactalis Group rappresenta il primo gruppo lattiero-caseario al mondo e il secondo gruppo alimentare della Francia dopo Danone. Possiede marchi come Galbani, Soci\u00e9t\u00e9, Bridel, Parmalat, Pr\u00e9sident, Sk\u00e5nemejerier, Rachel's Organic, Valmont e Stonyfield Farm.\nStoria.\nAndr\u00e9 Besnier inizia l'attivit\u00e0 con una piccola azienda di caseificazione nel 1933 e lancia il suo marchio Pr\u00e9sident di Camembert nel 1968. Nel 1990 la societ\u00e0, dal 1955 alla guida del figlio, Michel Besnier, acquisisce il Gruppo Bridel (2\u00a0300 dipendenti, 10 fabbriche, quarto gruppo francese di prodotti caseari francesi) con una presenza in 60 Paesi. Nel 1992 rileva la compagnia di formaggio statunitense Sorrento. Nel 1999 la Soci\u00e9t\u00e9 Besnier diventa il gruppo Lactalis di propriet\u00e0 della holding belga BSA International SA, sempre della famiglia Besnier. Nel 2006 l'acquisizione del gruppo italiano Galbani e nel 2008 del produttore di formaggio svizzero Baer. Nel 2011 \u00e8 rilevato il gruppo italiano Parmalat dall'amministrazione straordinaria. Nel 2013 i marchi Sorrento e Precious negli Stati Uniti sono ribattezzati Galbani e la divisione Lactalis di Sorrento \u00e8 rinominata Lactalis American Group.\nNel 2007 l'Institut National d'Appellations d'Origine francese, che amministra le denominazioni AOC (Appellation d'Origine Contr\u00f4l\u00e9e) per i prodotti alimentari francesi rifiuta a Lactalis e alla cooperativa lattiero-casearia Isigny-Sainte-M\u00e8re di vendere il camembert pastorizzato come \"vero Camembert\". Queste due societ\u00e0, a partire dal 2007, rappresentavano tra l'80% e il 90% delle vendite di Normandy Camembert.\nPresenza nel mondo.\nIl gruppo opera in vari Stati del mondo, possiede 198 siti industriali in 55 Paesi, tra cui Stati Uniti, Polonia, Italia, Russia, Ucraina, Spagna, Scozia, Arabia Saudita, Egitto, Irlanda, Portogallo, Svizzera, Croazia, Repubblica Ceca, Regno Unito, Australia e Canada a partire dal 2011 e in Sud Africa. Lactalis produce principalmente yogurt, burro e formaggio, latte in polvere e bevande al latte.\nHa una forte presenza sul mercato italiano, diventato in pochi anni il suo secondo mercato \"domestico\" dopo quello francese, a seguito di varie e importanti acquisizioni effettuate nell'ambito di una politica industriale aggressiva. Le acquisizioni hanno portato il gruppo transalpino a detenere la quasi totalit\u00e0 di marchi di primaria importanza in Italia, dal gruppo Galbani (primo gruppo del settore lattiero-caseario in Italia, acquisito nel 2006), alla Vallelata, all'Invernizzi, alla Cademartori e Locatelli. Il gruppo francese \u00e8 attivo inoltre in Italia con il marchio Pr\u00e9sident.\nDopo l'acquisizione del gruppo Parmalat, il gruppo Lactalis detiene un terzo del settore lattiero-caseario della penisola.\nPartecipazioni e acquisizioni.\nAk Gida.\nNel maggio 2015 Lactalis acquisisce una partecipazione dell'80% nel caseificio turco Ak Gida, una controllata di Yildiz Holding. Nel luglio 2017 Danone vende la sua filiale di Stonyfield Farm a Lactalis per 875 milioni di dollari per evitare interventi dell'Antitrust e aprire cos\u00ec la strada all'acquisizione da parte di Danone del produttore americano di alimenti biologici WhiteWave Foods. \nParmalat.\nNel marzo 2011 la \"Lactalis\" manifesta un forte interesse a entrare nel capitale sociale della Parmalat, azienda in amministrazione straordinaria sotto la guida di un commissario, Enrico Bondi. E inizia a rastrellare azioni Parmalat attraverso intese raggiunte con fondi di investimento esteri. Le acquisizioni di Lactalis l'hanno portata a diventare la prima azionista dell'azienda italiana, grazie a una quota proprietaria che, il 23 marzo, ammontava al 29% del capitale Parmalat, appena al di sotto del limite del 30%, che imporrebbe l'obbligo del lancio di una offerta pubblica di acquisto (OPA).\nIl passaggio di mano di azioni profila l'ipotesi di una scalata azionaria al capitale della Parmalat, innescando immediate reazioni politiche e sindacali, e accendendo in Italia un dibattito sulla necessit\u00e0 politica di intervenire con provvedimenti di tipo legislativo. La Procura della Repubblica di Milano apre un fascicolo di indagine per accertare l'eventuale ipotesi di reato.\nL'8 luglio 2011 l'OPA si conclude con successo, e Lactalis si trova in possesso dell'83,30% del capitale di Parmalat.\nItamb\u00e9.\nNel dicembre 2017 Lactalis acquisisce in Brasile la societ\u00e0 lattiero-casearia Itamb\u00e9 per 600 milioni di dollari e nel gennaio 2018 negli Stati Uniti il produttore di skyr Siggi's Dairy.\nPharmacare.\nNel settembre 2018 rileva l'attivit\u00e0 di nutrizione infantile statunitense Pharmacare per 864 milioni di dollari e un mese pi\u00f9 tardi, in ottobre, annuncia l'acquisizione del business malese di Nestl\u00e9 per 40 milioni di dollari.\nNuova Castelli.\nNel maggio 2019 acquisisce dal fondo inglese Charterhouse la Nuova Castelli, il primo esportatore di Parmigiano Reggiano con 150\u00a0000 forme all'anno, con Alival leader nella produzione e vendita di mozzarelle e con North Coast primo operatore caseario nei mercati dell'Est.\nMarchi.\nIl gruppo opera in otto divisioni:"}
{"id": "3413638", "revid": "79968", "url": "https://it.wikipedia.org/wiki?curid=3413638", "title": "Schwerer Gustav", "text": ""}
{"id": "3413640", "revid": "1442080", "url": "https://it.wikipedia.org/wiki?curid=3413640", "title": "Atlanta Open 1973 - Singolare", "text": "Il singolare del torneo di tennis Atlanta Open 1973, facente parte della categoria World Championship Tennis, ha avuto come vincitore Stan Smith che ha battuto in finale Rod Laver 6-3, 6-4."}
{"id": "3413647", "revid": "1442080", "url": "https://it.wikipedia.org/wiki?curid=3413647", "title": "Washington Indoor 1973 - Singolare", "text": "Il singolare del torneo di tennis Washington Indoor 1973, facente parte della categoria World Championship Tennis, ha avuto come vincitore Tom Okker che ha battuto in finale Arthur Ashe 6-3, 6-7, 7-6."}
{"id": "3413649", "revid": "196390", "url": "https://it.wikipedia.org/wiki?curid=3413649", "title": "80 cm E", "text": ""}
{"id": "3413651", "revid": "1226", "url": "https://it.wikipedia.org/wiki?curid=3413651", "title": "Silvio Berlusconi nell'arte", "text": ""}
{"id": "3413655", "revid": "1305772", "url": "https://it.wikipedia.org/wiki?curid=3413655", "title": "Ingria", "text": ""}
{"id": "3413660", "revid": "1442080", "url": "https://it.wikipedia.org/wiki?curid=3413660", "title": "St. Louis WCT 1973 - Singolare", "text": "Il singolare del torneo di tennis St. Louis WCT 1973, facente parte della categoria World Championship Tennis, ha avuto come vincitore Stan Smith che ha battuto in finale Rod Laver 6-4, 3-6, 6-4."}
{"id": "3413663", "revid": "1318658", "url": "https://it.wikipedia.org/wiki?curid=3413663", "title": "Castello di Conwy", "text": "Il castello di Conwy (in inglese: \"Conwy Castle\", anticamente: \"Conway Castle\"; in gallese: \"Castell Conwy\") \u00e8 un castello fortificato della citt\u00e0 gallese di Conwy (contea di Conwy, Galles settentrionale), costruito tra il 1283 e il 1287 (o 1289) su progetto dell'architetto militare James of St. George (1230-1309) e per volere di Edoardo I d'Inghilterra (1239-1307).\nSi tratta della prima delle quattro fortezze fatte costruire nel nord del Galles da Edoardo I d'Inghilterra e che compongono il cosiddetto \"Anello di Ferro\", nonch\u00e9 di una delle fortezze meglio conservate del Galles settentrionale e di una delle pi\u00f9 imponenti fortezze medievali d'Europa, inserita dall'UNESCO - come gli altri castelli (il castello di Caernarfon, il castello di Beaumaris e il castello di Harlech) dell'\"Anello di Ferro\" - nel patrimonio dell'umanit\u00e0 (dal 1986).\nAttualmente il castello \u00e8 posto sotto la tutela del Cadw.\nUbicazione.\nIl castello si trova in Rose Hill Street ed \u00e8 situato lungo l'estuario del fiume Conwy, nei pressi dei ponti della citt\u00e0 (uno dei quali opera di Thomas Telford).\nCaratteristiche.\nIl castello misura 1.273 metri in lunghezza e si compone di otto torri principali (su un totale di 21 che sostengono le mura), ognuna delle quali dell'altezza di 70 piedi.\nStoria.\nLa costruzione del castello fu concepita da Edoardo I d'Inghilterra tra il gennaio e il maggio del 1283, dopo che le sue truppe, nel corso della Seconda Campagna del Galles (che doveva frenare le volont\u00e0 indipendentiste della regione guidate da Llywelyn ap Gruffydd), avevano occupato la Snowdonia e la valle del fiume Conwy (Gwynedd)..\nLa costruzione fu commissionata a James of St. George, uno dei pi\u00f9 grandi architetti militari dell'epoca e all'ingegnere Richard di Chester.\nNella costruzione dell'edificio, che termin\u00f2 nel 1287 (o nel 1289), furono impegnati, nella sola estate del 1285, 1.500 uomini.\nNell'autunno del 1294, il castello di Conwy fu usato dagli inglesi come base operativa per fronteggiare la rivolta gallese guidata da Madoc ap Llywelyn.\nCol tempo e a causa della posizione, il castello rischi\u00f2 di cadere in rovina.\nNel 1346, fu intrapresa una prima opera di restauro del castello, voluta da Edoardo il Principe Nero.\nNel 1401, il castello fu occupato dai seguaci di Owain Glynd\u0175r (1359-1416 ca.).\nNel 1624, il castello fu ceduto al Visconte di Conwy, che acquist\u00f2 l'edificio per 100 sterline.\nIl castello di Conwy termin\u00f2 la propria funzione strategica nella met\u00e0 del Seicento, nel corso della guerra civile, durante la quale l'edificio fu occupato per tre mesi nel 1646 dalle truppe repubblicane guidate dal Generale Oliver Cromwell."}
{"id": "3413674", "revid": "54666", "url": "https://it.wikipedia.org/wiki?curid=3413674", "title": "28 cm K5 E", "text": ""}
{"id": "3413681", "revid": "39440385", "url": "https://it.wikipedia.org/wiki?curid=3413681", "title": "Conwy Castle", "text": ""}
{"id": "3413683", "revid": "287204", "url": "https://it.wikipedia.org/wiki?curid=3413683", "title": "Pitlessie", "text": "Pitlessie \u00e8 un piccolo villaggio del Fife, Scozia, Regno Unito, situato a sudovest di Cupar lungo la strada che collega Cupar a Kettlebridge.\nSi tratta di un piccolo conglomerato urbano a carattere residenziale la cui popolazione attiva svolge la propria attivit\u00e0 lavorativa presso i centri vicini maggiori."}
{"id": "3413684", "revid": "599013", "url": "https://it.wikipedia.org/wiki?curid=3413684", "title": "Provincia della Livonia", "text": ""}
{"id": "3413685", "revid": "729019", "url": "https://it.wikipedia.org/wiki?curid=3413685", "title": "USWA Unified World Heavyweight Championship", "text": "L'USWA Unified World Heavyweight Championship \u00e8 stato il titolo pi\u00f9 importante della federazione di wrestling United States Wrestling Association.\nStoria.\nIl titolo venne creato nel 1988, quando il campione dell'American Wrestling Association (AWA) Jerry Lawler, sconfisse il campione in carica WCWA (World Class Wrestling Association) Kerry Von Erich unificando le due cinture. \nSuccessivamente la AWA revoc\u00f2 la cintura a Lawler poco tempo dopo il match di unificazione. Nel 1993, per un certo periodo il titolo venne difeso anche nella World Wrestling Federation a seguito dell'accordo di collaborazione stipulato tra le due compagnie."}
{"id": "3413688", "revid": "155634", "url": "https://it.wikipedia.org/wiki?curid=3413688", "title": "Urbano Cioccetti", "text": "Biografia.\nFu un uomo politico strettamente legato agli interessi del Vaticano: ad esempio, ebbe la carica onorifica di cameriere di cappa e spada da Pio XII, e fu membro del consiglio di amministrazione dell'\u201dIstituto di credito finanziario\u201d, a capitale vaticano; amministratore del patrimonio dei marchesi del Gallo di Roccagiovine.\nFu inoltre vicepresidente dell'Azione Cattolica e presidente dell'O.N.M.I.; per quest'ultimo ente ide\u00f2 le \u201c\"Giornate nazionali della madre e del bambino\"\u201d, coincidenti con la festa della Epifania, e realizz\u00f2 \u201c\"Case\"\u201d per l'assistenza medica della maternit\u00e0 e del bambino; lanci\u00f2 editorialmente la rivista per genitori \u201c\"Nostro figlio\"\u201d.\nL'elezione a sindaco e la rinuncia a commemorare la Liberazione di Roma.\nIl 27 dicembre 1957, il sindaco di Roma, Umberto Tupini, si dimise dalla carica, avendo deciso di presentarsi alle elezioni per il rinnovo del Senato indette nella primavera del 1958. Urbano Cioccetti, consigliere comunale dal 1946 e assessore delegato (ossia vicesindaco) dal giugno 1956, fu proposto dalla Democrazia Cristiana quale successore del sindaco dimissionario. Cioccetti fu eletto l'8 gennaio 1958 con i voti della DC, del PLI, del PSDI (tranne Saragat, assente), e con quelli determinanti dei monarchici e del MSI. I socialdemocratici preferirono non far parte della giunta, mentre i repubblicani votarono con le sinistre il consigliere radicale Leone Cattani. La commistione dei voti socialdemocratici con quelli monarchici e missini ebbe l'effetto di provocare le proteste di alcuni autorevoli esponenti del PSDI.\nL'appoggio esterno dei partiti di destra alla Giunta Cioccetti era stato contrattato politicamente, come afferm\u00f2 il 15 gennaio successivo il capogruppo del MSI Aureli e comprendeva la rinuncia a commemorare il quindicesimo anniversario della Liberazione di Roma dai nazi-fascisti, il 4 giugno 1959. Fu lo stesso Cioccetti a dare l'annuncio ufficiale di tale scelta, in risposta ad una interrogazione consiliare, alcuni giorni precedenti la ricorrenza. Tale scelta, tuttavia, isol\u00f2 politicamente Cioccetti anche all'interno del suo partito; e ci\u00f2 si evinse dalle dichiarazioni dei suoi colleghi della Camera e del Senato, quando i due rami del Parlamento, contrariamente al Comune di Roma, commemorarono solennemente l'evento. Inoltre, Cioccetti dovette resistere all'iniziativa dell'opposizione di sinistra, che present\u00f2 in Consiglio comunale una mozione di sfiducia; tale richiesta fu respinta il 23 giugno 1959.\nLe politiche urbanistiche dell'amministrazione Cioccetti.\nIl 27 giugno 1958 la Giunta Cioccetti ripresent\u00f2 in Consiglio comunale la variante urbanistica che avrebbe autorizzato la realizzazione del gigantesco albergo Hilton su un'area della Societ\u00e0 Generale Immobiliare, a Monte Mario. L'operazione, che aveva segnato fra le polemiche l'epilogo della lunga gestione della Capitale del sindaco Salvatore Rebecchini, era stata accantonata dal successore Umberto Tupini. Il 23 settembre 1958, l'assemblea capitolina approv\u00f2 a maggioranza la variante e, una volta rilasciata la licenza edilizia, i lavori del mega albergo si conclusero nel 1963.\nNel frattempo la Giunta, con la collaborazione dell'Ufficio speciale per il nuovo piano regolatore (USNPR), provvedeva a rielaborare il progetto di piano che, commissionato dalla amministrazione Rebecchini ad una commissione di novanta esperti supportata dall'USNPR, era stato consegnato al sindaco allo stato di schema alla fine del 1957. Ma anzich\u00e9 disporre la prosecuzione dei lavori dei tecnici esterni, il 26 giugno 1958 il Consiglio comunale aveva approvato un ordine del giorno (il cosiddetto \"o.d.g. Lombardi\") che dava mandato alla Giunta e ai tecnici comunali di redigere il piano, \"by-passando\" le associazioni professionali e quelle fra gli urbanisti. Le modifiche riguardarono soprattutto il ridimensionamento delle aree direzionali e delle previsiioni di espansione ad est della citt\u00e0, a vantaggio dell'EUR e della direttrice Via Cristoforo Colombo-mare; si lasciava inoltre indeterminato il quadro delle espansioni nell'agro romano, rinunciando a richiedere l'apposizione di vincoli paesaggistici. Il piano, come sopra rielaborato, fu adottato dal Consiglio comunale il 24 giugno 1959, e inviato per la sua approvazione al Ministero dei lavori pubblici, che aveva a disposizione tre anni di tempo per approvarlo definitivamente. Infatti, la normativa all'epoca vigente assegnava all'applicazione delle cosiddette \u201cnorme di salvaguardia\u201d a tutela dei vincoli imposti dal piano adottato un termine di tre anni dall'adozione di quest'ultimo.\nTuttavia, l'adozione a pochi mesi dal 1960 del nuovo piano regolatore e la possibilit\u00e0 di avvalersi delle norme del piano regolatore del 1931 allora in vigore fecero s\u00ec che alcuni notevoli interventi infrastrutturali dagli effetti dirompenti sullo sviluppo urbanistico della citt\u00e0 furono messi in cantiere, pur non figurando nelle previsioni del \"piano Cioccetti\". In vista dell'allestimento dei Giochi della XVII Olimpiade, infatti, il Parlamento aveva rifinaziato pi\u00f9 volte la cosiddetta \u201clegge Pella\u201d (provvedimenti straordinari per Roma). Di qui la fretta e l'improvvisazione che port\u00f2, nel caso dell'apertura della \"via Olimpica\", alla realizzazione di tratti in variante al piano del 1931, spesso ad andamento irregolare (curve ad angolo retto, improvvisi restringimenti della carreggiata, eccetera), con il taglio di Villa Doria Pamphilj e la demolizione della chiesetta del Bel Respiro. Furono cos\u00ec realizzati, tra l'altro, il Villaggio olimpico e il viadotto di corso Francia. Il piano regolatore adottato nel 1959 fu respinto nel 1961 dal Consiglio Superiore dei Lavori Pubblici.\nL'effimero secondo mandato e il ritiro dalla vita politica.\nA seguito delle elezioni comunali del 6-7 novembre 1960, Cioccetti fu rieletto Sindaco \u2013 questa volta - con i soli voti della DC e del PLI, e l'astensione dei consiglieri del PRI e del PSDI, ma senza conseguire la maggioranza assoluta del consiglio comunale. Trattandosi di una giunta Dc-PLI minoritaria, essa era destinata a cadere in occasione del voto sulla proposta di bilancio, previsto in primavera, per il quale era necessaria la maggioranza assoluta dell'aula capitolina. Il secondo mandato di Cioccetti dur\u00f2 cos\u00ec pochi mesi, e fu agitato: la scoperta che alcuni appalti di manutenzione stradale per una somma considerevole erano stati affidati, a trattativa privata, alle ditte controllate dal segretario regionale della DC fece gridare allo scandalo. Il 29 aprile 1961, Cioccetti rassegn\u00f2 le dimissioni da Sindaco e abbandon\u00f2 ogni attivit\u00e0 politica.\nSuccessivamente al suo ritiro, Cioccetti ricopr\u00ec l'incarico di presidente dell'ENPDEP, (Ente di previdenza dei dipendenti di enti di diritto pubblico) ed ebbe significativi incarichi collegati con il Vaticano. Fu presidente dell'Ospedale pediatrico Bambino Ges\u00f9, della Peregrinatio ad Petri Sedem e del Circolo San Pietro, di cui celebr\u00f2 il centenario.\nMor\u00ec il 9 maggio 1978 apprendendo dal telegiornale la notizia del ritrovamento del cadavere di Aldo Moro."}
{"id": "3413689", "revid": "28592", "url": "https://it.wikipedia.org/wiki?curid=3413689", "title": "Fortezza di Kexholm", "text": ""}
{"id": "3413692", "revid": "889336", "url": "https://it.wikipedia.org/wiki?curid=3413692", "title": "Lino Taioli", "text": "Alcune fonti lo riportano come Tajoli.\nCarriera.\nGiocatore.\nDopo aver cominciato la carriera in alcune squadre argentine si trasfer\u00ec all'estero, giocando in Uruguay al Nacional de Montevideo, Paraguay, Messico, Ecuador, Cile, Venezuela ed Italia. Gioc\u00f2 nel Rosario Central, da cui pass\u00f2 nel 1939 all'Atl\u00e9tico Corrales.\nNelle stagioni 1944 e 1945 gioca in Venezuela, dove \u00e8 campione della Liga nel 1945 con il Dos Caminos Sport Club, di Caracas, club oggi scomparso. In quella nazione nel 1944 gioc\u00f2 in tre partite con la locale Nazionale, in un torneo disputato a Cura\u00e7ao, nel quale segn\u00f2 un gol.\nIl 16 luglio 1946 firma per un club di Serie A italiana, il , societ\u00e0 con la quale non scese mai in campo in partite ufficiali, per poi passare al , con il duplice compito di giocatore ed allenatore.\nAllenatore.\nNell'estate del 1947 lascia l'Italia per diventare allenatore della Colombia in occasione della partecipazione al Campeonato Sudamericano de Football 1947, torneo oggi conosciuto come Copa Am\u00e9rica, disputato in Ecuador. Tra il 2 dicembre ed il 29 dello stesso mese dirige i colombiani in sette incontri, con un risultato di zero vittorie, due pareggi e cinque sconfitte.\nNel 1948 arriva in Spagna, al Atl\u00e9tico de Madrid, che dirige nella stagione 1948-1949, arrivando al quarto posto nella Liga. Considerato un tecnico troppo metodico, che lasciava poca libert\u00e0 ai suoi giocatori, vi rest\u00f2 solo per quel campionato.\nNel 1949 ottiene a Burgos il riconoscimento ufficiale di allenatore dal Comit\u00e9 de Entrenadores della Real Federaci\u00f3n Espa\u00f1ola de F\u00fatbol e diventa allenatore del Racing de Santander, in Segunda Divisi\u00f3n.\nQui nel campionato cadetto 1949-1950 ottiene la promozione in Primera Divisi\u00f3n.\nSuccessivamente si trasferisce in Portogallo, dove nel campionato 1951-1952 lavora al Boavista e l'anno seguente al Porto.\nNella stagione 1958-1959 \u00e8 allenatore del Rayo Vallecano, che milita in Segunda Divisi\u00f3n spagnola."}
{"id": "3413695", "revid": "1494169", "url": "https://it.wikipedia.org/wiki?curid=3413695", "title": "Provincia dell'Estonia", "text": ""}
{"id": "3413701", "revid": "107860218", "url": "https://it.wikipedia.org/wiki?curid=3413701", "title": "Antonio Colla", "text": "Nato da famiglia benestante in strada San Michele (l'attuale strada della Repubblica), mostr\u00f2 fin da giovanissimo un grande interesse per l'astronomia. Nel 1824 pubblic\u00f2 un libretto dal titolo \"Tavole Meteorologiche dell'anno 1824 in Parma\". Nel 1826 si laure\u00f2 in astronomia e meteorologia presso l'Universit\u00e0 di Parma, diventando poi insegnante di tali materie nella stessa universit\u00e0. \nNel 1841 la duchessa Maria Luigia lo nomin\u00f2 direttore dell\"'Osservatorio Meteorologico delle Scuole Superiori di Parma\". Presso tale osservatorio, fondato nel 1757 da Jacopo Belgrado e situato in una torretta del Collegio di San Rocco (diventato poi la sede dell'Universit\u00e0 di Parma), Colla svolse studi di meteorologia, geofisica, sismologia e indagini sul magnetismo terrestre. Si interess\u00f2 anche al vulcanesimo, compilando un elenco dei vulcani attivi di tutto il mondo. Nel 1842 pubblic\u00f2 il trattato \"Ago Magnetico\", uno studio pionieristico sulle anomalie del campo magnetico terrestre. Individu\u00f2 una correlazione tra le variazioni di intensit\u00e0 del campo magnetico della Terra e il manifestarsi delle aurore boreali, che in quegli anni furono visibili diverse volte anche dall'Italia. \nFond\u00f2 la rivista \"Il Solitario Parmigiano\", che spediva egli stesso agli astrofili di tutta Italia che ne facevano richiesta. Collabor\u00f2 strettamente con l'Osservatorio di Brera e fu in corrispondenza con molti astronomi del suo tempo, tra cui Angelo Secchi, Giovanni Plana, Francesco Carlini, John Russell Hind e Karl Christian Bruhns. \nTramite il telescopio dell'Universit\u00e0, un rifrattore di 10,83\u00a0cm di diametro, fece numerosissime osservazioni del cielo alla ricerca di comete. Il 13 maggio 1847 scopr\u00ec una cometa aperiodica che fu poi denominata C/1847 J1 Colla in suo onore. In effetti Colla scopr\u00ec anche un'altra cometa, la C/1854 Y1 Winnecke-Dien, ma credendo di osservare la cometa C/1854 R1 Klinkerfues comunic\u00f2 le sue osservazioni citando quest'ultima cometa, purtroppo nessuno all'epoca si accorse dell'errore e la cometa fu denominata col nome dei due astronomi che la segnalarono ben 25 giorni pi\u00f9 tardi.\nNel periodo in cui fu direttore dell'osservatorio meteorologico dell'Universit\u00e0 si adoper\u00f2 molto per trasformarlo in un vero e proprio osservatorio astronomico dotato di strumenti al passo con i pi\u00f9 recenti progressi tecnologici, ma ci\u00f2 si avver\u00f2 solo poco dopo la sua morte, avvenuta per un attacco di meningite all'et\u00e0 di soli 50 anni."}
{"id": "3413705", "revid": "1305772", "url": "https://it.wikipedia.org/wiki?curid=3413705", "title": "Dimmi cosa sogni", "text": "Dimmi cosa sogni \u00e8 un album della cantante italiana Jessica Brando, pubblicato nel 2010.\nIl disco include dieci brani tra soul e pop."}
{"id": "3413707", "revid": "339392", "url": "https://it.wikipedia.org/wiki?curid=3413707", "title": "\u00d6sterreichs Bundesheer", "text": ""}
{"id": "3413710", "revid": "15756", "url": "https://it.wikipedia.org/wiki?curid=3413710", "title": "Monetazione da Nerva ad Adriano", "text": "Per monetazione da Nerva ad Adriano si intende l'insieme delle monete emesse da Roma durante il principato dei primi tre imperatori adottivi: Nerva, Traiano ed Adriano (dal 96 al 138).\nContesto storico.\nAll'interno della storia romana si definisce abitualmente et\u00e0 degli Imperatori adottivi, il periodo che va dal 96 (elezione di Nerva) al 192 (morte di Commodo), caratterizzato da una successione al trono stabilita non per via familiare (a parte Commodo, figlio di Marco Aurelio), ma attraverso l'adozione, da parte dell'imperatore in carica nei confronti del proprio successore. Unanimemente considerata una delle et\u00e0 pi\u00f9 splendenti della storia romana, la prima parte di questa et\u00e0 (da Nerva ad Adriano), segu\u00ec al travagliato periodo della fine della dinastia dei Flavi con la morte di Domiziano (del 96), e precedette la cosiddetta dinastia degli Antonini (dal 138 al 192).\nNerva.\nMarco Cocceio Nerva fu un aristocratico romano, divenuto poi imperatore grazie all'imposizione della guardia pretoriana. Era figlio di Cocceio Nerva, famoso giureconsulto della \"gens Cocceia\", e di Sergia Plautilla, figlia del console Popilio Lenate. Fu l'ultimo imperatore italiano sia di nascita che di famiglia. Nerva non aveva seguito l'usuale carriera amministrativa (il \"cursus honorum\"), anche se era stato console durante l'impero di Vespasiano nel 71 e con Domiziano nel 90. Nerva era molto stimato come anziano senatore ed era noto come persona mite e accorta. Alla morte di Domiziano, Nerva acconsent\u00ec a divenirne il successore e fu acclamato imperatore in Senato da tutte le classi, concordi sul suo nome.\nDurante il suo regno, breve ma significativo, apport\u00f2 un grande cambiamento: il \"principato adottivo\". Questa riforma prevedeva che l'imperatore in carica in quel momento dovesse decidere, prima della sua morte, il suo successore all'interno del senato, con il consenso dei pretoriani.\nTematiche principali.\nConcordia degli eserciti.\nGrande preoccupazione di Nerva, una volta raggiunto il potere, fu non solo di mantenere buoni rapporti con la guardia pretoriana, ma anche quella di svolgere una continua ed intensa propaganda presso gli eserciti provinciali, per persuaderli a non intraprendere una nuova guerra civile come quella di trent'anni prima (del 68-69) che port\u00f2 alla dinastia dei Flavi (69-96).\nDisposizioni amministrative e fiscali.\nMolte delle monete di Nerva celebrarono anche alcuni provvedimenti amministrativi o fiscali come i frequenti \"congiaria\" o l'abolizione della vessatoria imposta sui Giudei (il \"Fiscus iudaicus\") oppure i nuovi sgravi fiscali sulla circolazione dei veicoli in Italia.\nTraiano.\nNerva adott\u00f2 un eminente personaggio militare, Traiano. Durante l'impero di quest'ultimo (98-117), le conquiste derivanti dalle guerre daciche e dalle campagne contro i Parti, con la creazione di tre nuove province (Armenia, Mesopotamia e Assiria), consentirono all'impero di raggiungere la sua massima estensione.\nTraiano si dedic\u00f2 anche alla costruzione di opere pubbliche. Fu predisposto un piano regolatore per Roma, furono innalzati il foro e il mercato di Traiano, opere ideate dall'architetto Apollodoro di Damasco. Furono costruiti inoltre un arco di trionfo, la basilica Ulpia, con le due biblioteche accanto, e la colonna traiana, sulla quale sono rappresentate le vicende della conquista della Dacia. Importante al di fuori della citt\u00e0 di Roma fu la costruzione della via Traiana che rappresentava una valida alternativa alla via Appia. Essa partiva da Benevento e passava per Canosa di Puglia, Bitonto ed Egnazia, fino a Brindisi.\nTematiche principali.\nLa Germania Magna (97-98).\nNella terza ed ultima fase della guerra alle popolazioni suebo-sarmatiche della frontiera pannonica, le armate romane, sotto l'alto comando del futuro imperatore Traiano, condussero una massiccia offensiva contro gli Iazigi della Sarmatia e le popolazioni suebe della Marcomannia. Quadi, Marcomanni e Iazigi alla fine di tre anni di duri e sanguinosi scontri si arresero, come sembra testimoniare anche l'Arco di Benevento, oltre a due iscrizioni del periodo. A Traiano questi successi meritarono un trionfo, il titolo di \"Germanicus\" e l'adozione da parte di Nerva (97). La conseguente monetazione, che ne celebrava la vittoria, fu, per\u00f2, di soli aurei, i quali avevano lo specifico scopo di finanziare e soddisfare i principi germani delle vicine popolazioni \"clienti\" d'oltre Danubio con le quali Traiano aveva stabilito rapporti di \"amicitia\".\nConquista della Dacia (101-107).\nLa conquista dei territori della Dacia, a nord del limes danubiano, portarono ad una frequente celebrazione anche attraverso numerose emissioni monetali. Il regno dacico cess\u00f2, cos\u00ec, di esistere, a parte alcune zone rimaste libere lungo la pianura del Tibisco, del basso Marisus e del Crisul. Il cuore del vecchio regno di Decebalo fu trasformato, insieme all'Oltenia occidentale ed al Banato, nella nuova provincia di Dacia, con capitale la citt\u00e0 di nuova fondazione di Colonia Ulpia Traiana Augusta Dacica Sarmizegetusa (probabilmente sul tracciato del vecchio campo militare di Traiano). Si narra che la conquista frutt\u00f2 a Traiano un enorme bottino, stimato in cinque milioni di libbre d'oro (pari a 226\u00a0800\u00a0kg) e nel doppio d'argento. In effetti Traiano sembra abbia ricevuto da questo immenso bottino circa 2.700 milioni di sesterzi, cifra nettamente pi\u00f9 elevata dell'intera somma sborsata da Augusto e documentata nelle sue \"Res gestae divi Augusti\". Oltre a ci\u00f2, la conquista contribu\u00ec ad un aumento permanente delle entrate nelle casse dello Stato grazie alle miniere della Dacia occidentale che furono riaperte sotto la sorveglianza dei funzionari imperiali.\nCampagne orientali (113-117).\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto, come Partamasiri. La verit\u00e0 \u00e8 che Traiano progettava questa campagna da diversi anni, sulle orme del grande Alessandro e della progettata, ma mai realizzata, spedizione di Cesare di 150 anni prima. Anche in questo caso la monetazione celebrativa fu abbondante e durante questa guerra il Senato riconobbe allo stesso imperatore in modo ufficiale il titolo di \"Optimus Princeps\".\nOpere pubbliche.\nSotto Traiano l'Impero torn\u00f2 ad impegnarsi a migliorare le condizioni di vita del \"populus romanus\", cominciando a rafforzare la viabilit\u00e0 lungo le principali vie di comunicazione che si diramavano dall'Urbe (come la via Traiana, che iniziava presso un arco a lui dedicato a Benevento); costruendo ex novo un nuovo porto esagonale nella zona di Fiumicino, oltre ad un nuovo acquedotto ed un nuovo complesso termale presso il Colosseo; ricostruendo ed ampliando il Circo Massimo; rinnovando il centro della citt\u00e0 di Roma con la costruzione di un immenso foro e dei mercati ad esso contigui, avvalendosi dell'architetto Apollodoro di Damasco. Tutte queste magnifiche opere furono glorificate da numerose emissioni monetali.\nDisposizioni amministrative e fiscali.\nA parte la distribuzione di \"congiaria\", molte delle monete di Traiano celebrarono anche alcuni provvedimenti amministrativi o fiscali come una sovvenzione per ragazzi e ragazze bisognosi dell'Italia romana (\"alimenta Italiae\"). Si trattava di aurei, denari, sesterzi, dupondi ed assi.\nCelebrazione del padre naturale e di Nerva.\nDi importanza notevole sono poi le monete, aurei e denari che celebrano sia il padre naturale (DIVUS TRAIANUS) sia quello adottivo (DIVUS NERVA). Nessun imperatore in precedenza aveva raffigurato il proprio padre sulle monete, forse a disagio per essere stato adottato da Nerva.\nCelebrazione della \"Providentia\".\nNella religione romana la \"Providentia\" era la divinit\u00e0 che sapeva prevedere e provvedere. Il significato che acquista nella monetazione traianea era di augurio al nuovo imperatore perch\u00e9 fosse in grado di garantire e fornire adeguati benefici per il futuro al \"Populus Romanus\" intero.\nAdriano.\nA Traiano succedette Adriano (117-138). Egli accrebbe i poteri del principe rispetto a quelli del senato ed unific\u00f2 la legislazione dell'impero. Negli anni del suo regno vi fu un periodo di pace, turbata esclusivamente dalla terza rivolta giudaica (132-135). Il regno di Adriano fu caratterizzato da una generale pausa nelle operazioni militari. Egli abbandon\u00f2 le conquiste di Traiano in Mesopotamia, considerandole giustamente indifendibili, a causa dell'immane sforzo logistico necessario per far giungere rifornimenti a quelle latitudini. La politica di Adriano fu tesa a tracciare confini controllabili a costi sostenibili. Le frontiere pi\u00f9 turbolente furono rinforzate con opere di fortificazione permanenti, la pi\u00f9 famosa delle quali \u00e8 il possente Vallo di Adriano in Gran Bretagna. Oltre a questa potenzi\u00f2 i confini tra Germania superiore e Rezia.\nIl suo principato fu caratterizzato soprattutto per i suoi viaggi, nei quali percorse tutto l'Impero, non si occup\u00f2 solo di questioni legate alla difesa dei confini ma anche di esigenze amministrative, edificazioni di edifici pubblici e, pi\u00f9 in generale, di cercare di migliorare lo standard di vita delle province.\nAl contrario di altri imperatori, che governarono l'impero senza muoversi praticamente mai, Adriano scelse un metodo di conoscenza diretta derivante dal ritenere ormai in atto un consolidamento della situazione interna, in quanto allontanarsi dalla sede del potere per periodi cos\u00ec prolungati presupponeva una certezza assoluta della tenuta del sistema. Un altro elemento era la curiosit\u00e0 propria del suo carattere e la propensione per i viaggi che lo accompagn\u00f2 tutta la vita.\nAdriano protesse notevolmente l'arte essendo egli stesso un fine intellettuale, amante delle arti figurative, della poesia e della letteratura. Anche l'architettura lo appassionava molto e durante il suo principato si adoper\u00f2 per dare un'impronta stilistica personale agli edifici via via edificati. Villa Adriana a Tivoli fu l'esempio pi\u00f9 notevole di una dimora immensa costruita con passione, intesa come luogo della memoria, intessuto di citazioni architettoniche e paesaggistiche, di riproduzioni, su varia scala, di luoghi come il Pecile ateniese o Canopo in Egitto.\nAnche a Roma il Pantheon, costruito da Agrippa, fu edificato nuovamente, sotto Adriano e con la forma definitiva che tuttora conserva (non fu semplicemente restaurato). La citt\u00e0 fu inoltre ulteriormente arricchita di templi, come il tempio di Venere e Roma e di edifici pubblici. Sembra che spesso l'imperatore in persona mettesse mano ai progetti il che, secondo Cassio Dione Cocceiano, port\u00f2 ad un conflitto con Apollodoro di Damasco, architetto di corte ufficialmente investito dell'incarico progettuale.\nTematiche principali.\nAdottato da Traiano.\nAl contrario del suo predecessore, Adriano non fu mai adottato ufficialmente, tramite la presentazione in Senato. Il suo avvento al potere fu conseguente a una presunta nomina effettuata da Traiano morente. In realt\u00e0 \u00e8 molto probabile che si sia trattato di una messinscena organizzata da Plotina, che avrebbe orchestrato abilmente l'operazione, d'accordo con il prefetto del pretorio Attiano. Tuttavia la ratifica da parte dell'esercito, che acclam\u00f2 il nuovo imperatore, chiuse la questione. Si rese inoltre necessaria l'emissione monetale che cancellasse tutti i dubbi, tanto che per la prima volta apparve il termine ADOPTIO.\nCelebrazione del padre adottivo Traiano, della suocera Salonina Matidia e della moglie Vibia Sabina.\nAdriano emise un aureo che manifestasse fin dall'inizio al popolo romano la sua \"pietas\" filiale nei confronti del padre adottivo, Traiano.\nI viaggi e le province.\nAdriano non appena il suo potere fu sufficientemente consolidato (dopo aver sistemato le cose prima in Oriente nel 117-118 e lungo il limes del basso Danubio nel 118-119), intraprese una lunga serie di viaggi in tutto l'Impero dal 121, visitando: la Gallia (con breve soggiorno a Lugdunum nel 121), la Rezia, le due Germanie (\"Superior\" ed \"Inferior\" nel 122), la Britannia (disponendo la costruzione dell'omonimo vallo dal 122), le Spagne (soggiornando l'inverno del 122-123 a Tarragona) e la Mauretanie (nel 123). Da qui prosegu\u00ec fino in Oriente ad Antiochia ad ispezionare il \"limes\" della Cappadocia per poi trascorrere l'inverno del 123-124 a Nicomedia. Ci\u00f2 per rendersi conto di persona delle esigenze e prendere i provvedimenti necessari per rendere il sistema difensivo efficiente. Nel 124 ispezion\u00f2 la provincia d'Asia passando da Efeso e da Rodi. Si rec\u00f2 ad Atene dove rimase durante l'inverno e nel 125 fece ritorno a Roma, passando da Macedonia, Epiro ed Italia meridionale. Nel 128 ispezion\u00f2 la Sicilia e l'provincia d'Africa con la fortezza legionaria di \"Lambaesis\". Verso la fine dell'anno torn\u00f2 ad Atene dove rimase per l'inverno seguente. Nel 129 torn\u00f2 ad Efeso e poi ad Antiochia, dove rimase per l'inverno. Ripartito agli inizi del 130 pass\u00f2 per Palmira, Gerusalemme (ribattezzata \"Aelia Capitolina\" e causa della terza guerra giudaica), l'Egitto e trascorrendo l'inverno ad Alessandria. Agli inizi del 131 torn\u00f2 ad Efeso, poi Atene. Nel 132 in seguito allo scoppio della guerra in Giudea torn\u00f2 ad \"Aelia Capitolina\" dove rimase fino almeno al 133-134, per fare poi ritorno definitivo a Roma.\nAdozione di Elio Cesare (136) e Antoninio Pio (138).\nAdriano, volendo evitare quanto a lui era accaduto con Traiano, decise di nominare un suo successore, adottandolo (un \"Cesare\"), che individu\u00f2 nel senatore \"Lucius Ceionius Commodus\" (nel 136). Quest'ultimo fu inviato in Pannonia, a \"Carnuntum\", quello stesso anno per combattere le popolazioni suebe di Marcomanni e Quadi che avevano compiuto scorrerie lungo il \"limes\" di questo settore strategico. Non beneficiando per\u00f2 di ottima salute, mor\u00ec prima dello stesso Adriano. Elio era il padre di Lucio Vero (15 dicembre, 130 - 169), futuro co-imperatore insieme a Marco Aurelio (dal 161 fino alla morte, avvenuta nel 169).\nMorto Lucio Ceiono Commodo (\"alias\" Elio Cesare), Adriano scelse un certo Tito Aurelio Fulvio Boionio Arrio Antonino (il futuro imperatore Antonino Pio), obbligandolo per\u00f2 ad adottare il giovane figlio del primo \"Cesare\" (che divenne Lucio Vero) ed il nipote di sua moglie, il futuro imperatore Marco Aurelio, a quel tempo diciassettenne, le cui qualit\u00e0 sembrano aver attirato l'attenzione di Adriano. \u00c8 in effetti possibile che il motivo per cui egli abbia scelto Antonino Pio tra gli altri candidati senatori, fosse la sua parentela con Marco Aurelio, nel quale Adriano vedeva il suo futuro successore."}
{"id": "3413713", "revid": "124419090", "url": "https://it.wikipedia.org/wiki?curid=3413713", "title": "Michele Tito (atleta)", "text": "Biografia.\nSui 100 metri piani ottenne un personale di 10\"5."}
{"id": "3413717", "revid": "54666", "url": "https://it.wikipedia.org/wiki?curid=3413717", "title": "Deutsches Heer (Bundeswehr)", "text": ""}
{"id": "3413723", "revid": "287204", "url": "https://it.wikipedia.org/wiki?curid=3413723", "title": "Heer", "text": ""}
{"id": "3413730", "revid": "28592", "url": "https://it.wikipedia.org/wiki?curid=3413730", "title": "Province svedesi", "text": ""}
{"id": "3413731", "revid": "729019", "url": "https://it.wikipedia.org/wiki?curid=3413731", "title": "Vasilij Aleksandrovi\u010d Archipov", "text": "Biografia.\nDurante la crisi dei missili di Cuba, nel 1962, in qualit\u00e0 di comandante in seconda del sottomarino sovietico B-59 della classe Foxtrot si oppose al lancio di un siluro nucleare, malgrado il suo sottomarino fosse stato oggetto del lancio di bombe di profondit\u00e0 da parte di un gruppo da combattimento della US Navy composto dalla portaerei USS Randolph e undici cacciatorpediniere; il comandante ritenne la provocazione sufficiente a reagire nel modo pi\u00f9 consono e diede disposizioni per lanciare un siluro a testata nucleare. Il vicecomandante Archipov tuttavia espresse disaccordo e convinse il proprio superiore ad attendere: il lancio di bombe da parte dei militari americani si interruppe, e il comandante russo ritir\u00f2 l'ordine, evitando una possibile escalation che sarebbe potuta culminare in un conflitto atomico fra USA e URSS.\nL'attacco era avvenuto davvero dopo che le navi della scorta avevano rilevato il sub e tentato di costringerlo all'emersione per identificarlo, visto l'elevatissimo stato di tensione e la vicinanza del battello alle coste statunitensi che in caso di lancio non avrebbe dato virtualmente preavviso ai vertici americani per mettersi in salvo e coordinare una risposta. D'altro canto il lancio per autodifesa non richiedeva l'approvazione preventiva da parte della catena di comando sovietica, ma normalmente solo la conferma della \"doppia chiave\", un sistema per cui due autenticazioni distinte dovevano essere immesse da due diversi responsabili dell'unit\u00e0, nello specifico il comandante e il commissario politico; in quel particolare caso per\u00f2 Archipov era oltre che vice comandante anche il commodoro della flottiglia alla quale apparteneva il B-59, e questo richiedeva la sua specifica approvazione; l'opposizione del vicecomandante per\u00f2 rese impossibile il lancio."}
{"id": "3413733", "revid": "298229", "url": "https://it.wikipedia.org/wiki?curid=3413733", "title": "Antonio Siddi", "text": "In carriera ha vinto sei titoli nazionali assoluti a livello individuale, in tre specialit\u00e0.\nBiografia.\nSui 100 metri piani ottenne un personale di 10\"5 sui e di 47\"2 sui 400 metri piani, specialit\u00e0 nella quale partecip\u00f2 ai Giochi di , dove fu finalista anche con la staffetta 4\u00d7400 m.\nVincitore di tre medaglie ai Giochi del Mediterraneo alle quali vanno aggiunte le quattro d'oro, in quattro specialit\u00e0 individuali diverse (100\u00a0m, 200\u00a0m, 400\u00a0m e salto in lungo), conquistate nella edizione del 1949, tenutasi ad Istanbul in Turchia, ma che non fu in seguito considerata un'edizione ufficiale."}
{"id": "3413737", "revid": "123945678", "url": "https://it.wikipedia.org/wiki?curid=3413737", "title": "Anna Camaiti Hostert", "text": "\u00c8 inoltre teorica di Cinema e \"Visual Studies\". Vive e lavora tra l'Italia e gli Stati Uniti d'America.\nBiografia.\nSi \u00e8 laureata in filosofia all'Universit\u00e0 di Pisa con lo storico della filosofia Nicola Badaloni. Ha conseguito il PhD in \"Literature and Film\" alla University of Chicago. Ha insegnato alla Loyola University di Chicago, alla University of Illinois di Chicago e alla Universit\u00e0 di Roma La Sapienza. \u00c8 stata \"Visiting Professor\" alla University of Southern California (USC) a Los Angeles e al campus fiorentino della Tisch School of Cinema della New York University (NYU). \u00c8 stata inoltre \"Distinguished Visiting Professor\" alla Florida Atlantic University (FAU) a Boca Raton (FL).\nHa ricoperto l'incarico di \"Associate Dean\" della Loyola University (sede di Roma).\nNel 1999 ha fondato, insieme a Mario Perniola (direttore), Gianni Carchia, Sergio Givone, Luisa Passerini e Isabella Vincentini la rivista \"\u00c1galma. Rivista di studi culturali e di estetica\", del cui comitato di redazione fa tuttora parte.\nDal 1986 \u00e8 iscritta all'Ordine Nazionale dei Giornalisti ed \u00e8 stata addetto stampa per la Regione Toscana. \u00c8 stata autrice del programma televisivo \"Metix\" (dal titolo di uno dei suoi libri), andato in onda su RaiSat (programmazione 2005-2006). \u00c8 stata ospite di numerosi Festival del Cinema (Procida, Pesaro) e di programmi culturali televisivi e radiofonici.\nHa collaborato con la regista Fiorella Infascelli per il film \"Italiani\", del 1998, presentato nello stesso anno al Festival del Cinema di Venezia.\nHa collaborato con le pagine culturali del quotidiano \"il manifesto\". Nel 2013 ha fondato con Nicola Fano, Gloria Piccioni e Gabriella Mecucci il quotidiano on-line di cultura \"Succedeoggi\", del quale \u00e8 editorialista.\nTiene conferenze e seminari in molti atenei italiani e stranieri. In questi ultimi anni, ha affiancato al lavoro teorico e giornalistico, anche l'attivit\u00e0 letteraria e di sceneggiatura. \nCollabora con il Centro Studi Americani per il quale ha condotto il programma televisivo sulla serialit\u00e0 \"Fuori Serie\", andato in onda su Donna TV nel marzo 2021. \nPensiero.\nStoria della filosofia e teoria politica.\nIl periodo iniziale dell'attivit\u00e0 di ricerca di Anna Camaiti Hostert \u00e8 dedicato alla storia della filosofia politica e sviluppa la lezione metodologica delle analisi dello storico della filosofia Nicola Badaloni, del quale \u00e8 stata allieva all'Universit\u00e0 di Pisa. Nel suo primo lavoro, \"Giuseppe Toniolo. Alle origini del partito cattolico\" (1984) \u2013 elaborazione della sua tesi di ricerca in filosofia - la studiosa ripercorre la biografia intellettuale del pensatore cattolico Giuseppe Toniolo, recuperandone la figura di primo piano all'interno del movimento cattolico, soprattutto alla luce della seguente formazione del primo partito cattolico, nelle sue relazioni con il concetto marxiano di soggetto politico fondamentale.\nUna prospettiva storico-filosofica e di teoria politica si riscontra anche nel secondo lavoro, \"Politica e diritto di resistenza. Kant ed Erhard: democrazia e libert\u00e0 del soggetto\" (1987). In esso \u00e8 ricostruito il rapporto tra il giacobinismo tedesco, del quale Johann Benjamin Erhard \u00e8 uno dei maggiori rappresentanti, e la teoria del diritto pubblico in Kant, a partire dai temi della volont\u00e0 politica e della libert\u00e0 pubblica. In questo testo Camaiti Hostert interpreta le tesi di Erhard come un tentativo di costruzione di una teoria del soggetto e dell'alterit\u00e0 antagonisti.\nStudi culturali e teoria dell'identit\u00e0.\nIl rapporto intellettuale, accademico e esistenziale con gli Stati Uniti d'America e le loro dinamiche socio-culturali, porta Camaiti Hostert a sviluppare nella sua ricerca questioni che, legate dapprima alla letteratura comparata (suo \u00e8 il saggio di postfazione all'edizione americana del romanzo di Dacia Maraini \"La lunga vita di Marianna Ucr\u00eca\" - \"The Silent Duchess\" - pubblicato dalla casa editrice Feminist Press nel 1998), si spostano, attraverso gli studi culturali, via via sempre pi\u00f9 verso l'analisi della subalternit\u00e0 e della costruzione dell'identit\u00e0. Qui Camaiti Hostert ingaggia un confronto serrato, e talvolta critico, con le riflessioni dei pi\u00f9 importanti teorici della cultura come Edward Said, Stuart Hall e Homi K. Bhabha, ma anche di pensatori squisitamente politici come Antonio Gramsci.\nLa sua opera maggiore all'interno di questo campo di indagine \u00e8 \"Passing. Dissolvere le identit\u00e0, superare le differenze\" (1\u00aa ed. Castelvecchi 1996, 2\u00aa ed. Meltemi 2006, edizione inglese \"Passing. A Strategy to Dissolve Identities and Remap Differences\", Madison, Farleigh Dickinson University Press, 2007). Occupandosi della complessa questione dell'alterit\u00e0 e rapportandosi anche con il movimento delle donne italiano, soprattutto con le opere di Carla Lonzi e con il pensiero della differenza, l'analisi di \"Passing\" si confronta a pi\u00f9 riprese anche con gli studi femministi, soprattutto sul terreno di convergenza delle questioni post-coloniali e di genere (Gayatri C. Spivak, bell hooks, Teresa de Lauretis, Rosi Braidotti). Da l\u00ec la riflessione si espande al processo di formazione delle identit\u00e0 sessuali, etniche e di genere.\nVisual Studies e teoria del cinema.\nNati come area di ricerca interdisciplinare sulla scia degli studi culturali angloamericani, i Visual Studies divengono, a partire dalla fine degli anni Novanta, il campo di ricerca privilegiato di Anna Camaiti Hostert. In \"Metix. Cinema globale e cultura visuale\" (2004), testo nel quale la studiosa raccoglie gli esiti delle sue ricerche di quegli anni, sono analizzati la struttura della visione, i meccanismi dello sguardo e i processi di produzione delle immagini propri del cinema contemporaneo (soprattutto americano, ma non soltanto hollywoodiano).\nNei Visual Studies in generale e nell'opera di Camaiti Hostert in particolare, le immagini non sono comprese come oggetti isolati, bens\u00ec come agglomerati di pratiche, sia di produzione sia di fruizione, che ne variano l'uso e il significato: se \u00e8 dunque il cinema il medium dal quale l'analisi di Camaiti Hostert prende le mosse, essa si amplia per comprendere i linguaggi visivi nel loro complesso, tanto quelli propri della cultura alta, quanto quelli propri della cultura bassa, ovvero di massa (televisione, pubblicit\u00e0, internet).\nIl passaggio centrale \u00e8 quello che muove dalla comprensione del potere che un'immagine ha di significare qualcosa e giunge alla questione della formazione dei soggetti, dimensione in cui l'analisi della cultura visuale mostra le sue affinit\u00e0 con l'indagine della costruzione delle identit\u00e0 e delle differenze culturali, di genere e di etnia e con l'attenzione per gli stereotipi visivi con cui sono rappresentate le diverse forme di marginalit\u00e0. A quest'ultimo aspetto \u00e8 legata la ricerca di Camaiti Hostert all'interno dell'area dei Film Studies, ricerca che si sviluppa parallelamente a quella all'interno dei Visual studies. Particolarmente significative per quest'area di indagine sono le due raccolte di saggi, entrambe uscite nel 2002, la prima, \"Sentire il cinema\", interamente composta da testi e interviste inedite di Camaiti Hostert e la seconda, \"Scene italoamericane. Rappresentazioni cinematografiche degli italiani d'America\", curata insieme allo studioso italoamericano Anthony J. Tamburri e dove compaiono testi, oltre che della stessa Camaiti Hostert e di Tamburri, anche di altri studiosi (tra i quali Ben Lawton, Fred Gardaphe, Alberto Abruzzese, Rebecca West ed altri).\nNegli ultimi anni si \u00e8 occupata di analisi del linguaggio seriale, analizzando in particolare gli Stati Uniti, pubblicando, nel 2017, \"Trump non \u00e8 una fiction. La nuova America raccontata attraverso le serie televisive.\" Al ruolo dei mass media e la costruzione dell'immagine \u00e8 dedicato anche \"Trump e moschetto. Immagini, fake news e mass media: armi di due populisti a confronto\", scritto insieme a Enzo Antonio Cicchino e pubblicato nel 2020."}
{"id": "3413741", "revid": "228587", "url": "https://it.wikipedia.org/wiki?curid=3413741", "title": "Angelo custode (Domenico Antonio Vaccaro)", "text": "L'Angelo custode \u00e8 una scultura marmorea (h 190 cm) di Domenico Antonio Vaccaro, databile al 1724 circa e conservata nella basilica di San Paolo Maggiore di Napoli.\nStoria.\nL'opera sarebbe stata eseguita intorno al 1724 ed \u00e8 considerata una delle pi\u00f9 importanti realizzazioni scultoree del Settecento napoletano, esclusa ovviamente quella del \"Cristo Velato\" del Sanmartino ed il restante gruppo scultoreo della cappella Sansevero (la \"Pudicizia\" ed il \"Disinganno\" su tutte). \nLa data di realizzazione, tuttavia, non \u00e8 certa in quanto non esistono documenti che testimoniano con sicurezza il compimento della scultura. L'anno di riferimento, perci\u00f2, \u00e8 quello inciso sul bassorilievo.\nTestimonia un manoscritto conservato nella biblioteca nazionale Vittorio Emanuele III che la statua venne scolpita su volont\u00e0 dei padri teatini per rimembrare le gesta (presumibile leggenda) di un angelo che, nel 1648, con in mano un cartiglio sul quale vi era incisa la frase \"Hic est fratrum amator, qui multum orat pro populo\" (questi \u00e8 l'amico dei suoi fratelli, che prega molto per il popolo), riusc\u00ec a fermare i tumulti della folla napoletana che tentava disperatamente di saccheggiare il convento di San Paolo in quanto affamata.\nL'avvenimento accadde di fronte al sepolcro di San Gaetano, tutt'oggi presente nella terza cappella di destra della basilica e l'esecuzione della statua fu voluta stesso sul posto.\nLa scultura, oggi, \u00e8 conservata sul lato sinistro della navata centrale della chiesa, pur essendo stata esposta, su volont\u00e0 della famiglia Flasconi, nell'omonima cappella di famiglia (IV cappella a sinistra) della basilica."}
{"id": "3413743", "revid": "28592", "url": "https://it.wikipedia.org/wiki?curid=3413743", "title": "Provincia della Curlandia", "text": ""}
{"id": "3413744", "revid": "123178181", "url": "https://it.wikipedia.org/wiki?curid=3413744", "title": "Supercoppa Sudamericana 1994", "text": "La Supercoppa Sudamericana 1994 \u00e8 stata la settima edizione del torneo. Alla manifestazione parteciparono 16 squadre, e il vincitore fu l'Independiente.\nFormula.\nLe squadre si affrontano in turni a eliminazione diretta."}
{"id": "3413749", "revid": "179980", "url": "https://it.wikipedia.org/wiki?curid=3413749", "title": "Raimundo Nonato da Silva", "text": ""}
{"id": "3413755", "revid": "1568601", "url": "https://it.wikipedia.org/wiki?curid=3413755", "title": "Arabika", "text": "L'Arabika \u00e8 un massiccio di origine carsica, eroso nei secoli dal ghiaccio, appartenente alla catena montuosa del Gagra, nell'ovest del Caucaso, nel territorio dell'Abcasia, presso la citt\u00e0 di Gagra. Raggiunge la quota di 2661 metri.\nIn questo massiccio si trova la Grotta Krubera (o Voronya), che, con i suoi metri, \u00e8 la pi\u00f9 profonda caverna del mondo."}
{"id": "3413757", "revid": "122419441", "url": "https://it.wikipedia.org/wiki?curid=3413757", "title": "ATP Challenger Series 1986", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari.\nMaggio.\n\"Nessun evento\""}
{"id": "3413760", "revid": "729019", "url": "https://it.wikipedia.org/wiki?curid=3413760", "title": "John Hope, IV conte di Hopetoun", "text": "Biografia.\nHopetoun era l'unico figlio di John Hope, II conte di Hopetoun e della sua seconda moglie, Jane Oliphant. Sua madre mor\u00ec quando egli aveva appena un anno ed il padre lo avvi\u00f2 alla carriera militare commissionandolo al 10th Light Dragoons nel 1784. Dal 1790 entr\u00f2 anche in politica come membro al parlamento per il Linlithgowshire rimanendo in carica sino al 1800.\nEgli prese parte alla presa delle Indie orientali francesi e delle Indie orientali spagnole tra il 1796 ed il 1797. Nel 1799 venne inviato a Den Helder come aiutante generale e fu presente alla Battaglia di Bergen ed a quella di Castricum. Nel 1801 venne inviato al Cairo e quindi ad Alessandria d'Egitto per raccogliere la resa delle truppe francesi li aquartierate.\nEgli comand\u00f2 una divisione durante l'avanzata in Spagna ove prese parte alla battaglia di La Coru\u00f1a nel 1809, succedendo alla guida delle truppe in azione dopo che Sir John Moore venne ucciso. L'anno successivo egli comand\u00f2 l'armata di riserva durante la Spedizione Walcheren. Egli venne nominato Comandante in capo dell'Irlanda e venne ammesso nel consiglio privato per l'Irlanda nel 1812. Egli dunque ebbe il comando della I divisione sotto il comando del Duca di Wellington durante la Battaglia di Nivelle e nella Battaglia della Nive nel 1813.\nEgli prest\u00f2 dunque servizio come Lord Luogotenente del Linlithgowshire dal 1826 al 1823. Il 17 maggio 1814, due anni prima di succedere al titolo paterno che nel frattempo era stato ricoperto dal suo fratello maggiore, ottenendo per\u00f2 anche il titolo di \"Barone Niddry\", trasmissibile ai suoi figli maschi.\nLord Hopetoun mor\u00ec nell'agosto del 1823 all'et\u00e0 di 58 anni e venne succeduto nei suoi titoli personali dal maggiore dei figli avuti dal suo secondo matrimonio, John.\nMatrimonio e figli.\nLord Hopetoun spos\u00f2 in prime nozze Elizabeth, figlia di Charles Hope-Weir, nel 1798. Dopo l'improvvisa morte della moglie, egli si rispos\u00f2 con Louisa Dorothea Wedderburn che mor\u00ec nel 1836, dalla quale ebbe dieci figli:\nOnorificenze.\nOnorificenze britanniche.\nIn memoria del conte sulle Garleton Hills (East Lothian, Scozia) venne costruito nel 1824 l'Hopetoun Monument."}
{"id": "3413761", "revid": "28592", "url": "https://it.wikipedia.org/wiki?curid=3413761", "title": "Fiume Sestra", "text": ""}
{"id": "3413780", "revid": "28592", "url": "https://it.wikipedia.org/wiki?curid=3413780", "title": "Estonia Svedese", "text": ""}
{"id": "3413781", "revid": "339392", "url": "https://it.wikipedia.org/wiki?curid=3413781", "title": "Stato di Mosca", "text": ""}
{"id": "3413795", "revid": "28592", "url": "https://it.wikipedia.org/wiki?curid=3413795", "title": "Popoli baltici", "text": ""}
{"id": "3413801", "revid": "110157", "url": "https://it.wikipedia.org/wiki?curid=3413801", "title": "Storia confidenziale della letteratura italiana", "text": "Storia confidenziale della letteratura italiana \u00e8 un'opera di Giampaolo Dossena, uscita in quattro volumi fra il 1987 e il 1994 presso l'editore Rizzoli. Il primo volume ha come sottotitolo \"Dalle origini a Dante\" e non reca numero ordinale, come se si trattasse di un'opera conclusa.\nAd esso hanno fatto invece seguito un secondo volume, \"L'et\u00e0 del Petrarca\", nel 1989; un terzo, \"Il Quattrocento\", nel 1990; un quarto, \"Il Cinquecento e il Seicento\", nel 1994. Nella \"Nota\" conclusiva del quarto volume, a pag. 357, l'autore dichiara di avere \"gi\u00e0 quasi pronto il quinto volume, su Sette e Ottocento\", e accenna scherzosamente a un volume sul Novecento. Questi volumi, tuttavia, non hanno pi\u00f9 visto la luce.\nL'opera \u00e8 ordinata secondo un criterio rigorosamente cronologico; i capitoli, brevi e a volte brevissimi, recano come intestazione il nome di un luogo e una data, relativi a un evento, nel capitolo sommariamente descritto e discusso, che abbia rilievo per la letteratura italiana. Il primo capitolo \u00e8 riferito a \"Montecassino, 529 circa\", l'ultimo a \"Milano, 22 aprile 1699\".\nL'andamento della trattazione \u00e8 esplicitamente antiaccademico e anticonformista; l'autore, che fa spesso riferimento a s\u00e9 stesso in prima persona e si rivolge direttamente ai lettori, racconta una quantit\u00e0 di eventi anche storici e politici, che piano piano compongono un mosaico, lo sguardo d'assieme sul quale \u00e8 offerto da capitoli pi\u00f9 ampi (non formalmente distinguibili dagli altri), o comunque di argomento strettamente letterario, nei quali si sofferma su un autore, un'opera o un movimento letterario."}
{"id": "3413802", "revid": "1442080", "url": "https://it.wikipedia.org/wiki?curid=3413802", "title": "Heliophanoides", "text": "Heliophanoides \u00e8 un genere di ragni appartenente alla famiglia Salticidae.\nEtimologia.\nIl nome deriva dal genere Heliophanus con il quale ha varie caratteristiche in comune e dal suffisso greco , \"-\u00f2ides\", che significa \"somigliante\", \"che ha affinit\u00e0 con\".\nDistribuzione.\nLe tre specie oggi note di questo genere sono diffuse in India e nel Bhutan.\nTassonomia.\nA dicembre 2010, si compone di tre specie:"}
{"id": "3413806", "revid": "767487", "url": "https://it.wikipedia.org/wiki?curid=3413806", "title": "Giovanni Albera", "text": "Carriera.\nFece il suo esordio con la Juventus contro l' il 7 ottobre 1923 in una vittoria per 2-0, mentre la sua ultima partita fu contro il il 30 marzo 1924 in una vittoria per 3-0. Nella sua unica stagione \"bianconera\" collezion\u00f2 12 presenze senza mai segnare."}
{"id": "3413824", "revid": "1573940", "url": "https://it.wikipedia.org/wiki?curid=3413824", "title": "Callionima calliomenae", "text": "Callionima calliomenae () \u00e8 un lepidottero appartenente alla famiglia Sphingidae, diffuso in America Centrale e Meridionale.\nDescrizione.\nAdulto.\n\u00c8 immediatamente distinguibile da tutti gli altri rappresentanti del genere \"Callionima\" per il fatto che l'ala anteriore presenta un margine esterno regolarmente dentellato, che \u00e8 solo leggermente scavato al di sotto dell'apice. Inoltre la pagina superiore dell'ala posteriore mostra la parte prossimale gialla, e quella distale marroncina.\nNel genitale maschile, l'uncus appare pi\u00f9 allargato alla base, con un profilo inizialmente obliquo e poi orizzontale. Le valve risultano affusolate. L'edeago \u00e8 sprovvisto di armetura esterna.\nL'apertura alare \u00e8 di circa 67\u00a0mm.\nLarva.\nDati non disponibili.\nPupa.\nI bruchi si impupano negli strati superficiali della lettiera.\nDistribuzione e habitat.\nL'areale di questa specie comprende il Venezuela nordoccidentale (Aragua, Gu\u00e1rico, Lara, Miranda, Portuguesa), Haiti e la Repubblica Dominicana.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nI dati disponibili sono esigui; la specie \u00e8 con ogni probabilit\u00e0 multivoltina.\nAlimentazione.\nDati non disponibili.\nTassonomia.\nSottospecie.\nNon sono state descritte sottospecie.\nSinonimi.\nSono stati riportati tre sinonimi:"}
{"id": "3413825", "revid": "278397", "url": "https://it.wikipedia.org/wiki?curid=3413825", "title": "Sea Shepherd", "text": ""}
{"id": "3413832", "revid": "228587", "url": "https://it.wikipedia.org/wiki?curid=3413832", "title": "Yacine Elghorri", "text": "Biografia.\nDopo il diploma in letteratura entra nella rinomata \u201cEcole de l'Image Gobelins\u201d per apprendere l'arte dell'animazione, l\u00ec ottiene la specializzazione nel 1994.\n\u00c8 autore di fumetti, disegnatore, illustratore e storyboard-artist di film, pubblicit\u00e0 e serie animate come TitanAE, Futurama, The Replicant e Seven Up.\nHa lavorato negli studios della Dreamworks e Twientieth Century Fox a Los Angeles dove ha vissuto per qualche anno e dove ha collaborato come disegnatore per la rivista statunitense \"Heavy Metal\". Tra le sue esperienze lavorative anche una collaborazione con Marvel Comics.\nIl suo stile realista, che ben si adatta alla fantascienza barocca, \u00e8 molto influenzato della tecnica della rivista Metal Hurlant e trae ispirazione da autori come Moebius e Katsuhiro \u014ctomo.\nYacine Elghorri ha sempre avuto una passione molto spiccata per il disegno. Sin da piccolo si interessa a tutto quello che riguardava quest'ambito: dai fumetti ai film d'animazione, passando per l'illustrazione e le caricature. Passa la maggior parte del suo tempo a disegnare e sperimenta nuove tecniche che lo portano a seguire dei corsi di arte plastica al liceo dove ottiene il diploma in letteratura. In seguito passa con successo l'esame d'ingresso alla prestigiosa scuola d'animazione GOBELINS di Parigi. Crea dei personaggi per fumetti e lavora per le serie \"Flash Gordon\", \"Ars\u00e8ne Lupin\" e \"Lucky Luke\". A 22 anni, stanco della mancanza di progetti all'altezza delle sue ambizioni decide di partire per gli Stati Uniti. Si trasferisce a Los Angeles e comincia a collaborare con le grandi case di produzione hollywoodiane; in particolare sulle serie \"Titan AE\" e \"Futurama\" con Matt Groening. Oltre alle serie animate, Yacine si dedica a disegnare due storie per la rivista \"cult\" \"Heavy Metal\". La sua passione per i fumetti \u00e8 diventata ora un lavoro a tempo pieno. Crea regolarmente degli album che spaziano dal genere fantasy alla fantascienza.\nNote.\nHa lavorato con Jean-Claude Van Damme per i film The Replicant e The order."}
{"id": "3413833", "revid": "182396", "url": "https://it.wikipedia.org/wiki?curid=3413833", "title": "Zecca di Roma antica", "text": ""}
{"id": "3413836", "revid": "709565", "url": "https://it.wikipedia.org/wiki?curid=3413836", "title": "Il gatto di Frankenstein", "text": "Il gatto di Frankenstein \u00e8 una serie animata. Nel 2008 ha vinto il premio come \"miglior serie televisiva per bambini\" ai Cartoons on the bay.. \u00c8 basata sul libro di Curtis Jobling dallo stesso titolo. Nove \u00e8 doppiato da Andrea Ward, Lottie da Ilaria Latini"}
{"id": "3413837", "revid": "176990", "url": "https://it.wikipedia.org/wiki?curid=3413837", "title": "Tonisto", "text": "I Tonisto (talvolta anche Tonisti) furono una famiglia patrizia veneziana, annoverata fra le cosiddette \"Case Nuove\".\nStoria.\nLa tradizione racconta che i Tonisto fossero originari di Tunisi o di Costantinopoli. \nSi trasferirono in laguna in epoca antichissima, dal momento che le cronache attribuiscono loro antichi tribuni. Una parte di questa famiglia si sarebbe trasferita successivamente a Costantinopoli, e sarebbe stata ammessa in Maggior Consiglio nel 1298, essendo stata assente da Venezia l'anno della serrata.\nTra i personaggi pi\u00f9 illustri di questa nobile casa \u00e8 degno di menzione il podest\u00e0 di Ragusa di Dalmazia Nicol\u00f2 Tonisto, che, assieme a Bartolomeo Gradenigo, partecip\u00f2 alla repressione della rivolta greca scoppiata nel ducato di Candia nei primi anni Trenta del secolo XVIII.\nLa data pi\u00f9 palusibile per l'estinzione di questa casa \u00e8 il 1316, in un Nicol\u00f2 Tonisto, podest\u00e0 di Chioggia. Altre date proposte sono il 1325 e il 1523."}
{"id": "3413839", "revid": "105826", "url": "https://it.wikipedia.org/wiki?curid=3413839", "title": "Tonisti", "text": ""}
{"id": "3413840", "revid": "290948", "url": "https://it.wikipedia.org/wiki?curid=3413840", "title": "Deformazioni", "text": ""}
{"id": "3413841", "revid": "729019", "url": "https://it.wikipedia.org/wiki?curid=3413841", "title": "21\u00ba Reggimento artiglieria terrestre &quot;Trieste&quot;", "text": "Il 21\u00ba reggimento artiglieria \u00e8 un'unit\u00e0 dell'Esercito Italiano, appartenente alla Brigata meccanizzata \"Pinerolo\".\nStoria.\nSi costituisce il 1\u00ba novembre 1888 con batterie che parteciparono alle tre Guerre d'Indipendenza, alla Guerra di Crimea, alla presa di Roma. Partecipa con uomini e mezzi alle campagne di Eritrea e di Libia.\nNel 1912 concorre alla costituzione del 28\u00ba Reggimento Artiglieria da Campagna.\nArmato con pezzi da 75, affronta la Grande Guerra sempre in linea fino al Piave ed alla vittoria finale. Pi\u00f9 volte riordinato, nel 1936, come reggimento di artiglieria motorizzata \u00e8 armato con pezzi da 75/27 e da 100/17.\nAssegnato alla 101\u00aa Divisione motorizzata \"Trieste\", combatte nel 1940 al fronte alpino e quindi in Albania che lascia nel 1941 alla volta dell'Africa Settentrionale.\nQui giunge con l'intera Divisione che si consumer\u00e0 fino all'annientamento in oltre venti mesi di epiche battaglie. Il reggimento si scioglie il 12 maggio 1943 in Tunisia dopo la battaglia di Enfidaville. Per l'eroico comportamento, l'unit\u00e0 meriter\u00e0 la massima ricompensa al Valor Militare.\nRicostituito il 1\u00ba ottobre 1950 in Bologna e riassegnato alla ricostituita Divisione \"Trieste\", riceve i pezzi inglesi da 88/27 ed arriva ad allineare ben sei gruppi, due dei quali semoventi.\nImpiegato nel 1954 nella operazione per la riconsegna di Trieste all'Italia, cede successivamente parte dei gruppi dipendenti a reggimenti dislocati in Friuli, fino a ridursi a due soli gruppi.\nRidotta a Brigata la Divisione \"Trieste\", il Reggimento si scioglie e la bandiera viene versata al \"Vittoriano\" il 20 ottobre del 1960.\nGruppo artiglieria da campagna \"Trieste\".\nIl Gruppo artiglieria da campagna \"Trieste\" erede del Reggimento, si riarma con i pezzi da 105/14 e quindi con i 105/22 mod. 14/61 detti \"il mostro\".\n21\u00ba gruppo artiglieria da campagna \"Romagna\".\nCon la ristrutturazione del 1975 il gruppo assume, dal 18 settembre, la denominazione di 21\u00ba gruppo artiglieria da campagna \"Romagna\", con i pezzi da 155/23 a traino meccanico.\nRiottenuta la Bandiera di Guerra del Reggimento nel novembre 1976, nel 1991 passa sui semoventi M 109G e, sciolta la Brigata Meccanizzata \"Trieste\", entra nei ranghi della Brigata meccanizzata \"Friuli\" dove sostituisce il 35\u00ba Gruppo Artiglieria da Campagna \"Riolo\".\n21\u00ba Reggimento artiglieria terrestre \"Trieste\".\nIl 29 settembre 1993 si riordina in 21\u00ba Reggimento Artiglieria Terrestre \"Trieste\", armato con M109L.\nIl Reggimento \u00e8 stato impiegato in Somalia nel corso dell'operazione \"Ibis\" e nelle diverse operazioni di ordine pubblico sul territorio nazionale.\nDal marzo 2001 \u00e8 stato trasferito alla Brigata Meccanizzata \"Pinerolo\" con sede in Foggia dove sostituisce il 131\u00b0 \"Centauro\"\nStemma.\nScudo: Partito: nel primo, di rosso alla croce d'argento attraversata in capo da un lambello d'azzurro di tre pendenti ed accostata nel 1\u00ba e 2\u00ba da due lame di spada d'argento poste in decusse (Piemonte); il secondo troncato: a. partito di rosso e di nero all'elmo di Scanderbeg in oro; b. d'azzurro al silfio d'oro reciso e sormontato da una stella d'argento. Sulla troncatura una fascia di rosso caricata da un ferro di alabarda di San Giorgio in argento (Trieste).\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"Ardente la fiamma, intrepido il cuore\".\nnastro rappresentativo delle ricompense al Valore: Medaglia d'Oro al Valor Militare \u00e8 annodato nella parte centrale non visibile della corona turrita, scendente svolazzante in sbarra ed in banda dal punto predetto, passando dietro la parte superiore dello scudo.\nArmi e mezzi in dotazione.\n \nInformazioni ricavate dalla pagina del 21\u00ba Reggimento artiglieria terrestre \"Trieste\" nel sito dello Stato Maggiore dell'Esercito."}
{"id": "3413844", "revid": "290948", "url": "https://it.wikipedia.org/wiki?curid=3413844", "title": "Sistemi di riferimento inerziali", "text": ""}
{"id": "3413848", "revid": "44627", "url": "https://it.wikipedia.org/wiki?curid=3413848", "title": "Modello di K\u00fcbler-Ross", "text": ""}
{"id": "3413849", "revid": "44627", "url": "https://it.wikipedia.org/wiki?curid=3413849", "title": "Modello di K\u00fcbler Ross", "text": ""}
{"id": "3413851", "revid": "4193", "url": "https://it.wikipedia.org/wiki?curid=3413851", "title": "Ubaldo Pittei", "text": "Biografia.\nAllievo di Luigi Rasi, ebbe un'importante attivit\u00e0 teatrale, recitando nel corso della sua carriera in molte compagnie, tra cui quelle di Eleonora Duse ed Ermete Zacconi.\nNel cinema dal 1912, ag\u00ec prevalentemente come regista e interamente nel periodo muto in una quarantina di pellicole; lavor\u00f2 nelle case cinematografiche \"Latium Film\", \"Film d'Arte Italiana\", \"Caesar Film\" ed altre minori. Fra i titoli di maggior rilievo: \"Orrida meta\" (1913), \"Verso l'amore\" (1913), \"Gli occhi che videro!\" (1914), \"Il complice azzurro\" (1914), \"Chiffonnette\" (1916), \"La misteriosa\" (1916), \"Nel rifugio\" (1917), \"Notturni\" (1919), \"Manolita\" (1922), \"I milioni di Saetta\" (1923), \"Sirena\" (1925) e \"Mese mariano\" (1929)."}
{"id": "3413853", "revid": "287204", "url": "https://it.wikipedia.org/wiki?curid=3413853", "title": "Seal Beach", "text": "Seal Beach \u00e8 una citt\u00e0 degli Stati Uniti d'America, nello Stato della California. Si trova nella Contea di Orange."}
{"id": "3413855", "revid": "1654832", "url": "https://it.wikipedia.org/wiki?curid=3413855", "title": "Adolfo Re Riccardi", "text": "Biografia.\nDi origini napoletane, usc\u00ec dall'esercito con il grado di ufficiale di cavalleria nel 1896. Appassionato di teatro, fin dal 1894 si occup\u00f2 dell'importazione di testi teatrali francesi, mentre due anni dopo si trasfer\u00ec a Roma dove apr\u00ec uno studio, che divenne un punto di riferimento per molti appassionati di teatro. \nFu uno dei maggiori esponenti del teatro italiano del primo Novecento, per quel che riguardava la produzione degli spettacoli e l'acquisto dei diritti delle opere direttamente dagli autori. \nSi accost\u00f2 anche al cinema, prima come agente italiano della \"Path\u00e9\", e poi nel 1909 come fondatore della casa cinematografica \"Film d'Arte Italiana\" (per conto di Charles Path\u00e9) della quale fu direttore generale. \nCollabor\u00f2 con alcune testate come \"L'Arte Drammatica\", \"Popolo di Roma\", \"Il Resto del Carlino\", e pubblic\u00f2 due volumi, \"I segreti delle attrici\" (1921) e \"I segreti degli autori\" (1928)."}
{"id": "3413863", "revid": "606039", "url": "https://it.wikipedia.org/wiki?curid=3413863", "title": "Callioma ellacombei", "text": ""}
{"id": "3413868", "revid": "287204", "url": "https://it.wikipedia.org/wiki?curid=3413868", "title": "Krol Ko", "text": "Krol Ko (in khmer \u1794\u17d2\u179a\u17b6\u179f\u17b6\u1791\u1780\u17d2\u179a\u17c4\u179b\u1782\u17c4) \u00e8 un tempio khmer di Angkor, in Cambogia. Fu edificato a cavallo della fine del XII secolo, durante il regno di Jayavarman VII. Si trova a nord di Neak Pean a un centinaio di metri dalla strada.\n\u00c8 costituito da una torre singola in arenaria racchiusa in un doppio recinto in laterite. Il recinto interno presenta un'unica entrata con un gopura ad oriente e misura 35\u00a0m per 25. Nel recinto interno vi \u00e8 anche una biblioteca, che presenta un'entrata a ovest e una porta cieca a est. La torre centrale, porticata, si eleva su una terrazza cruciforme.\nL'elemento di maggior interesse sono i frontoni demoliti che si trovano sul terreno, che raffigurano il bodhisattva Avalokite\u015bvara attorniato da devoti (il tempio \u00e8 infatti buddista), e Krishna che solleva il monte Govardhana."}
{"id": "3413870", "revid": "606039", "url": "https://it.wikipedia.org/wiki?curid=3413870", "title": "Calliomma lutescens", "text": ""}
{"id": "3413871", "revid": "606039", "url": "https://it.wikipedia.org/wiki?curid=3413871", "title": "Philampelus calliomenae", "text": ""}
{"id": "3413881", "revid": "270833", "url": "https://it.wikipedia.org/wiki?curid=3413881", "title": "20/65 Mod. 35", "text": ""}
{"id": "3413882", "revid": "287204", "url": "https://it.wikipedia.org/wiki?curid=3413882", "title": "Fontana dell'Angelo Caduto", "text": "La fontana dell'Angelo Caduto (in spagnolo \"fuente del \u00c1ngel Ca\u00eddo\") \u00e8 una fontana che si trova nel Parque del Retiro di Madrid.\nStoria.\nLa particolarit\u00e0 della fontana \u00e8 che rappresenta un diavolo. \u00c8 infatti ispirata al \"Paradiso perduto\" di John Milton e rappresenta Lucifero nel momento della caduta dal Cielo. La fontana fu realizzata nel 1874 dallo scultore madrileno Ricardo Bellver, su iniziativa del duca Fern\u00e1n N\u00fa\u00f1ez, e venne premiata durante l'Esposizione Universale del 1878.\nSi ritiene che si tratti dell'unico monumento al mondo dedicato a Lucifero, anche se a Santa Cruz de Tenerife si trova un altro monumento recentemente intitolato all\"'\u00c1ngel Ca\u00eddo\", bench\u00e9 rappresenti il generale Franco mentre impugna una spada a forma di croce cristiana con la punta rivolta verso un angelo della pace, in volo sotto di lui con le ali spiegate.\nLa piazzetta in cui si trova la fontana \u00e8 ad un'altezza topografica di 666 metri sul livello del mare di Alicante, il che, unitamente alla credenza che il monumento sia una sorta di \"omaggio\" a Lucifero o al male, ha scatenato la fantasia di molti appassionati di esoterismo."}
{"id": "3413885", "revid": "599013", "url": "https://it.wikipedia.org/wiki?curid=3413885", "title": "R\u00f3bert Winkler", "text": "Caratteristiche tecniche.\nDotato di un fisico possente, possedeva un forte tiro ed aveva un ottimo bagaglio tecnico. Durante la carriera si altern\u00f2 tra il ruolo di centrocampista e (pi\u00f9 di rado) quello di portiere, posizione talvolta vacante anche a causa di infortunio del portiere titolare.\nCarriera.\nGiocatore.\nClub.\nNato a Budapest, inizi\u00f2 a giocare a calcio nella locale formazione del MTK Budapest, con la quale vinse il campionato ungherese 1923-1924. Si trasfer\u00ec successivamente in Italia, dove fu ingaggiato dal militante in Prima Divisione. Nella stagione 1924-1925 Winkler segn\u00f2 undici reti in 16 gare, mentre in quella successiva le reti furono nove in 15 incontri. Nel 1926-1927 l'ungherese pass\u00f2 al Livorno, dove gioc\u00f2 solo 5 gare, prima di passare alla dove avrebbe ricoperto il doppio ruolo di allenatore-giocatore e dove avrebbe giocato anche come portiere.\nL'anno seguente cambi\u00f2 ancora casacca a stagione iniziata, passando al Cagliari che ancora non disputava alcuna competizione nazionale, ricoprendo anche qui il doppio ruolo, come gi\u00e0 a Terni, di calciatore e allenatore: nella prima stagione gioc\u00f2 essenzialmente come portiere. Nel 1928-1929 i sardi disputarono il Campionato Meridionale, con Winkler (alla sua ultima stagione da calciatore) che gioc\u00f2 sia come centrocampista che come portiere: la formazione isolana vinse il suo girone ma fu eliminata nelle semifinali (strutturate a giorni) in favore del Lecce.\nNazionale.\nWinkler gioc\u00f2 una sola gara con la sua Nazionale: il 19 agosto 1923 contro la , gara amichevole terminata 3-1 per i magiari.\nAllenatore.\nI primi anni in panchina.\nNella stagione 1929-1930, la prima dopo aver finito di giocare, port\u00f2 il Cagliari al quinto posto finale nel girone sud di Prima divisione (la terza serie all'epoca). Negli anni seguenti allen\u00f2 il Syracus\u00e6 in Prima Divisione, la Ternana, il Livorno e il Drago\u0219 Vod\u01ce, formazione dell'omonima cittadina rumena.\nNel 1938 l'allenatore ungherese torn\u00f2 al Cagliari, militante in Serie C, che aveva terminato all'ultimo posto il campionato precedente: la situazione societaria dei sardi era tale che lo stipendio dell'ungherese venne pagato dalla Federazione. Il ritorno di Winkler e l'innesto di alcuni nuovi elementi port\u00f2 i cagliaritani a concludere il campionato al quinto posto del Girone F. Il magiaro guid\u00f2 il Cagliari anche nella prima parte della stagione seguente, ma allo scoppio della guerra lasci\u00f2 la Sardegna rimanendo comunque in Italia: nel 1940-1941 pass\u00f2 infatti alla guida del Carpi; allen\u00f2 poi la Lanerossi di Schio.\nDopo la guerra.\nAl termine della Seconda guerra mondiale, Winkler fu ingaggiato dal , dove rimase solo per una stagione prima di passare al : anche in questo caso cambi\u00f2 panchina dopo pochi mesi, passando nuovamente al Cagliari nel 1947, in Serie B. Le nuove stagioni in Sardegna furono per\u00f2 fallimentari: nel primo anno, giunto a campionato in corso, non riusc\u00ec a salvare una squadra gi\u00e0 condannata alla retrocessione in Serie C e che termin\u00f2 ultima, nel secondo anno invece lasci\u00f2 di sua volont\u00e0 gli isolani a causa dei problemi economici di questi ultimi.\nNel 1951 torn\u00f2 alla guida del Como, esordendo come allenatore in Serie A nella quale rimase per due stagioni; nel 1953 approd\u00f2 invece alla guida della , dove rimase fino al 1955."}
{"id": "3413887", "revid": "339392", "url": "https://it.wikipedia.org/wiki?curid=3413887", "title": "Roberto Winkler", "text": ""}
{"id": "3413890", "revid": "729019", "url": "https://it.wikipedia.org/wiki?curid=3413890", "title": "Stapleton Cotton, I visconte Combermere", "text": "Biografia.\nI primi anni.\nStapleton Cotton venne educato alla Westminster School, uscendone all'et\u00e0 di soli 16 anni col grado di Secondo Luogotenente e venendo destinato al 23rd Regiment of Foot. Alcuni anni dopo (1793) egli divenne capitano del 6th Dragoon Guards, e prest\u00f2 servizio con questo reggimento durante la campagna condotta dal principe Federico, duca di York e Albany nelle Fiandre. A 20 anni egli ader\u00ec al 25th Light Dragoons (poi 22nd) come Luogotenente Colonnello, Nel 1796 egli si rec\u00f2 in India col suo reggimento prendendo parte alle operazioni di Colonia del Capo (luglio\u2013agosto 1796), e nel 1799 prest\u00f2 servizio nella guerra contro il sultano Tippoo Sahib, prendendo parte alla Battaglia di Seringapatam (Srirangapatna). Poco dopo questo scontro, dovendo ereditare il titolo di baronetto gi\u00e0 del padre, rientr\u00f2 a casa e venne assegnato al 16th Light Dragoons. Egli fu in Irlanda durante l'insurrezione di Robert Emmet, divenne Colonnello nel 1800 e Maggiore Generale cinque anni dopo.\nLa guerra d'indipendenza spagnola.\nDal 1806 al 1814 Cotton fu membro del parlamento inglese per Newark. Nel 1808 egli venne inviato in Portogallo per dare inizio alla guerra dove raggiunse in breve tempo la posizione di comandante di cavalleria sottoposto al comando del Duca di Wellington, avendo cos\u00ec modo di dimostrare il proprio coraggio, guadagnandosi grande fama come ufficiale di cavalleria. Cotton ottenne il soprannome di \"Lion d'Or\" durante quegli anni a causa del suo coraggio e dell'ostentato splendore nei suoi equipaggiamenti e uniformi. Egli succedette ai titoli paterni nel 1807, ma continu\u00f2 la sua carriera militare. Si distinse grandemente nella Battaglia di Salamanca (22 luglio 1812) a tal punto da ricevere i ringraziamenti personali di Wellington. Il giorno successivo egli venne accidentalmente ferito. Egli dimostr\u00f2 grande sangue freddo nella Battaglia di Venta del Pozo del 23 ottobre 1812 dove guid\u00f2 la retroguardia dell'armata. Nominato Luogotenente Generale e Commendatore dell'Ordine del Bagno ed a conclusione della pace nel 1814 ricevette il titolo nobiliare di Barone Combermere.\nGli ultimi anni.\nCotton non presenzi\u00f2 alla Battaglia di Waterloo, venendo sostituito da Lord Uxbridge. Cotton doveva ancora rimettersi dalle ferite di guerra subite e ad ogni modo rimase in Francia sino al ritiro degli alleati dall'occupazione. Nel 1817 venne nominato Governatore delle Barbados and commander of the West Indian forces.\nTra il 1814 ed il 1820, Cotton si dedic\u00f2 alla sistemazione della propria abitazione di famiglia, Combermere Abbey, includendovi ornamenti di stile gotico e costruendo l'ala Wellington (oggi demolita) per commemorare la visita del duca alla sua casa nel 1820.\nDal 1822 al 1825 Cotton fu Comandante in Capo dell'Irlanda. La sua carriera di servizio attivo si concluse in India nel 1826 ove condusse l'assedio di Baharatpur, un forte che gi\u00e0 ventidue anni prima aveva messo a dura prova il genio di Gerard Lake, I visconte Lake. Per i servizi prestati, Cotton venne creato \"Visconte Combermere\". Nel 1834 egli venne accolto come consigliere privato della Regina e nel 1852 succedette a Wellington come Conestabile della Torre di Londra e Lord Luogotenente di Tower Hamlets. Nel 1855 venne nominato Feldmaresciallo e Cavaliere di Gran Croce dell'Ordine del Bagno. Mor\u00ec a Clifton il 21 febbraio 1865.\nMalgrado le benemerenze di Combermere, Wellington lo ricordava come \"il dannato pazzo\" per le sue azioni imprevedibili e comunque degne di nota per il grande coraggio.\nIn suo onore, la citt\u00e0 di Chester gli dedic\u00f2 una statua equestre realizzata dallo scultore torinese Carlo Marochetti. Allo stesso modo in sua memoria venne eletto un obelisco a Combermere Park nel 1890, secondo i termini del testamento della vedova. Combermere venne succeduto nei suoi titoli da suo figlio, Wellington Henry (1818\u20131891), ai discendenti del quale spettano ancora onori e titoli.\nMatrimonio e figli.\nIl 1\u00ba gennaio 1801 egli spos\u00f2 lady Anna Maria Clinton (m. 31 maggio 1807), figlia di Thomas Pelham-Clinton, III duca di Newcastle-under-Lyne. La coppia ebbe tre figli:\nIl 18 giugno 1814, egli spos\u00f2 Caroline Greville (m. 25 gennaio 1837), figlia del capitano William Fulke Greville. La coppia ebbe tre figli:\nNel 1838, Cotton spos\u00f2 infine Mary Woolley (nata Gibbings), dalla quale per\u00f2 non ebbe figli."}
{"id": "3413896", "revid": "1404372", "url": "https://it.wikipedia.org/wiki?curid=3413896", "title": "Aero Spacelines Super Guppy", "text": "L'Aero Spacelines Super Guppy \u00e8 un grande aereo cargo utilizzato per trasportare carichi eccezionali. \u00c8 stato il successore del \"Pregnant Guppy\", il primo dei velivoli prodotti dalla Aero Spacelines. Ne sono stati costruiti 5 esemplari in due varianti, sempre denominati \"Super Guppy\"."}
{"id": "3413901", "revid": "729019", "url": "https://it.wikipedia.org/wiki?curid=3413901", "title": "Sony Ericsson Open 2011 - Doppio maschile", "text": "Il doppio maschile dello Sony Ericsson Open 2011 \u00e8 stato un torneo di tennis facente parte dell'ATP World Tour 2011.\nI detentori sono Luk\u00e1\u0161 Dlouh\u00fd e Leander Paes, in questa edizione Paes partecipa in coppia con Mahesh Bhupathi mentre Dlouh\u00fd insieme a Paul Hanley.\nDlouh\u00fd e Hanley sono stati eliminati al secondo turno da Melzer e Petzschner mentre Paes, insieme a Bhupathi, \u00e8 riuscito a difendere il titolo.\nLeander Paes e Mahesh Bhupathi hanno sconfitto in finale Maks Mirny e Daniel Nestor per 65-7, 6-2, 10-5."}
{"id": "3413902", "revid": "602120", "url": "https://it.wikipedia.org/wiki?curid=3413902", "title": "Faysal II re d'Iraq", "text": ""}
{"id": "3413919", "revid": "602120", "url": "https://it.wikipedia.org/wiki?curid=3413919", "title": "Ghazi I re d'Iraq", "text": ""}
{"id": "3413921", "revid": "110157", "url": "https://it.wikipedia.org/wiki?curid=3413921", "title": "\u010cerdyn'", "text": "\u010cerdyn' \u00e8 una citt\u00e0 della Russia europea nordorientale (Territorio di Perm'); appartiene al \"rajon\" \u010cerdynskij, del quale \u00e8 il capoluogo.\nSorge nella parte orientale del Territorio di Perm', nel pedemonte degli Urali sulla sponda destra della Kolva, 470 chilometri a nord del capoluogo Perm'.\nAttestata nelle cronache a partire dal 1451, come insediamento della locale popolazione Komi, sembra che fosse la capitale dell'antico Principato della Grande Perm'. La cittadina pass\u00f2 tuttavia gi\u00e0 nel 1472 sotto l'influenza moscovita, sviluppandosi poi dalla seconda met\u00e0 del XVI secolo come centro commerciale sulla strada che univa la regione uralica con la Siberia nordoccidentale (ottenne lo \"status\" di citt\u00e0 gi\u00e0 nel 1535). A partire dall'inizio del XIX secolo, con il progressivo affermarsi della regione siberiana, la cittadina inizi\u00f2 a decadere riducendosi a centro di importanza locale per il commercio di pellicce e prodotti ittici."}
{"id": "3413922", "revid": "80339", "url": "https://it.wikipedia.org/wiki?curid=3413922", "title": "\u010cerdyn", "text": ""}
{"id": "3413924", "revid": "287204", "url": "https://it.wikipedia.org/wiki?curid=3413924", "title": "Cerdyn'", "text": ""}
{"id": "3413929", "revid": "80339", "url": "https://it.wikipedia.org/wiki?curid=3413929", "title": "Cerdyn", "text": ""}
{"id": "3413930", "revid": "80339", "url": "https://it.wikipedia.org/wiki?curid=3413930", "title": "Cherdyn", "text": ""}
{"id": "3413934", "revid": "729019", "url": "https://it.wikipedia.org/wiki?curid=3413934", "title": "Aero Spacelines Pregnant Guppy", "text": "L'Aero Spacelines Pregnant Guppy era un quadrimotore da trasporto a fusoliera allargata sviluppato dall'azienda statunitense Aero Spacelines nei primi anni sessanta.\nRicavato sulla base del precedente Boeing 377 Stratocruiser, modificato per trasportare carichi eccezionali, il Pregnant Guppy \u00e8 stato il primo aereo prodotto dall'azienda statunitense e venne utilizzato principalmente dalla NASA, l'ente spaziale statunitense, per il trasporto dei singoli componenti utilizzati nel programma Apollo.\nL'impostazione del modello venne successivamente ripresa per velivoli destinati a simili impieghi operativi, come l'Airbus A300-600ST Beluga e il Boeing 747 LCF destinato al trasporto dei componenti del Boeing 787."}
{"id": "3413935", "revid": "521302", "url": "https://it.wikipedia.org/wiki?curid=3413935", "title": "Silny", "text": ""}
{"id": "3413937", "revid": "124191646", "url": "https://it.wikipedia.org/wiki?curid=3413937", "title": "Franti\u0161ek Kloz", "text": "Carriera.\nSegn\u00f2 175 reti in 192 partite nella massima serie cecoslovacca, che lo rendono il sesto miglior marcatore nella storia del campionato."}
{"id": "3413938", "revid": "287204", "url": "https://it.wikipedia.org/wiki?curid=3413938", "title": "Frantisek Kloz", "text": ""}
{"id": "3413941", "revid": "21880", "url": "https://it.wikipedia.org/wiki?curid=3413941", "title": "Doroniceae", "text": ""}
{"id": "3413946", "revid": "28592", "url": "https://it.wikipedia.org/wiki?curid=3413946", "title": "Cattedrale di Aleksander Nevsky", "text": ""}
{"id": "3413947", "revid": "28592", "url": "https://it.wikipedia.org/wiki?curid=3413947", "title": "Cattedrale Ortodossa di Alexander Nevsky", "text": ""}
{"id": "3413948", "revid": "1573940", "url": "https://it.wikipedia.org/wiki?curid=3413948", "title": "Villa &quot;La Colombina&quot;", "text": "Villa \"La Colombina\" \u00e8 una villa veneta sita a Preganziol, in provincia di Treviso. Sorge sul lato orientale del Terraglio.\nStoria.\nIl palazzo, di origine settecentesca, fu edificato probabilmente dai Querini.\nEdifici.\nIl complesso, vincolato dal 1960, si compone della casa padronale, del retrostante annesso e del vasto parco.\nLa casa padronale \u00e8 un palazzetto a pianta quadrata che si sviluppa su due livelli cui si aggiunge un piano rialzato concluso da un timpano, secondo uno schema assai diffuso tra le ville venete. Come ricorda il nome, l'edificio ha linee equilibrate e aggraziate grazie all'accurata disposizione degli elementi architettonici e all'organizzazione dell'impaginato esterno.\nIl fronte principale, rivolto a ovest, verso la strada, \u00e8 tripartito. Ogni piano conta una coppia di aperture per lato e, nel mezzo, un gruppo di tre luci. Si pone l'accento, dunque, sulla fascia centrale, ma anche l'orizzontalit\u00e0 della struttura \u00e8 sottolineata, specialmente al piano nobile. Le finestre di quest'ultimo sono marcate da specchiature sottostanti, unite fra loro da una fascia. Al piano superiore, le modanature trasformano i frontoncini in piccole cimase. L'organizzazione della facciata retrostante retro \u00e8 molto simile.\nA questa notevole regolarit\u00e0 degli esterni corrisponde un'analoga attenzione nell'organizzazione degli interni: il salone centrale \u00e8 affiancato da due stanze con scala a doppia rampa lungo il lato sud.\nA sudest si trova al corpo domenicale un rustico - le ex scuderie - di 50 metri di lunghezza e 10 di profondit\u00e0, privo di un ordine architettonico ben definito. Le due costruzioni sono saldate insieme da un volume caratterizzato da due fori al secondo livello che racchiude la cappella privata."}
{"id": "3413950", "revid": "92723", "url": "https://it.wikipedia.org/wiki?curid=3413950", "title": "Sviatoslav Schevchuk", "text": ""}
{"id": "3413952", "revid": "287204", "url": "https://it.wikipedia.org/wiki?curid=3413952", "title": "Vianol", "text": "I Vianol (talvolta anche Vianoli) furono una famiglia patrizia veneziana, annoverata fra le cosiddette \"Case fatte per soldo\".\nStoria.\nLa tradizione racconta che i Vianol fossero originari di Bergamo.\nPer lungo tempo servirono lo Stato nell'ordine della Cancelleria ducale, e, il 12 maggio 1651, un esponente di questa casa, Agostino Vianol, fu nominato \"Cancellier Grando\" (la seconda figura pi\u00f9 importante nelle gerarchie della Repubblica, dopo quella del doge).\nNel 1658 questa casa fu aggregata al corpo patrizio ed ammessa al Maggior Consiglio, a seguito del versamento dei 100.000 ducati previsti per l'acquisto della nobilt\u00e0, e per il sostegno economico garantito in tal maniera alla Serenissima nella guerra che questa stava combattendo contro il Sultano per il controllo della Morea.\nQuesto casato si estinse probabilmente nel 1707 in un tal Alessandro Maria Vianol; altre fonti suggeriscono invece che la famiglia sia scomparsa tra il 1709 e il 1712. Erede fu la figlia di Alessandro Maria, Elena Vianol, andata in sposa nel 1678 a Federico di Alessandro Renier."}
{"id": "3413953", "revid": "1305772", "url": "https://it.wikipedia.org/wiki?curid=3413953", "title": "Elettrocatalisi", "text": "In elettrochimica, con il termine elettrocatalisi si intende l'utilizzo di elettrodi costituiti da particolari materiali o sostanze chimiche che hanno lo scopo di aumentare la velocit\u00e0 di reazione di un processo elettrochimico.\nAnalogamente al caso della catalisi di reazioni non elettrochimiche, nel caso dell'elettrocatalisi la presenza dell'elettrocatalizzatore determina un meccanismo di reazione differente dal meccanismo di reazione che si avrebbe in assenza dell'elettrocatalizzatore; in particolare al meccanismo di reazione nel caso dell'elettrocatalisi corrisponde un'energia di attivazione pi\u00f9 bassa.\nGrazie all'elettrocatalisi si ha una diminuzione della sovratensione \"ad alti campi\" (cio\u00e8 per elevati valori di potenziale di cella), che pu\u00f2 essere dovuta a un aumento della densit\u00e0 di corrente di scambio oppure a una diminuzione del coefficiente di trasferimento ad alti campi (a causa della modifica del meccanismo di reazione).\nIn genere i sistemi catalitici sono costituiti da un metallo di supporto che viene ricoperto da un film di catalizzatore, in modo da abbattere i costi del catalizzatore (che in genere \u00e8 costituito da metallo prezioso). La quantit\u00e0 di catalizzatore utilizzata \u00e8 dell'ordine del milligrammo per cm2 di supporto (o anche meno).\nCome nel caso della catalisi, nell'elettrocatalisi \u00e8 necessario che il catalizzatore sia abbastanza stabile, cio\u00e8 che non vada incontro a disattivazione.\nAlcuni meccanismi attraverso cui si pu\u00f2 avere la disattivazione del catalizzatore sono: avvelenamento, corrosione, erosione, sinterizzazione.\nElettrocatalisi eterogenea.\nNel caso di sistemi elettrochimici costituiti da un elettrodo solido (ad esempio in platino) e un elettrolita liquido, il processo avviene all'interfaccia tra le due fasi, per cui si parla di \"elettrocatalisi eterogenea\".\nNel caso di elettrocatalisi eterogenea, si utilizzano catalizzatori ad elevata porosit\u00e0. La loro efficienza viene misurata attraverso il modulo di Thiele.\nIn particolare \u00e8 necessario utilizzare catalizzatori che abbiano moduli di Thiele n\u00e9 troppo alti (altrimenti una pare del catalizzatore non rimane inutilizzata) n\u00e9 troppo bassi (altrimenti la superficie del catalizzatore non \u00e8 sufficiente a raggiungere la velocit\u00e0 di reazione desiderata).\nApplicazioni.\nElettrocatalisi nei processi che coinvolgono idrogeno.\nNei processi che coinvolgono idrogeno (ad esempio la produzione di idrogeno al catodo o sua ossidazione o idrogenazione) si utilizzano come elettrocatalizzatori i metalli del gruppo 10 (cio\u00e8 platino, nichel o palladio).\nIn condizioni di pH elevato si utilizzano come elettrocatalizzatori soprattutto catodi in solfuri di nichel (NiS(x)) o nichel Raney (ma anche: leghe a base di nichel contenenti molibdeno, diossido di rutenio (RuO2) contenente ossidi di platino e ossidi di nichel drogati).\nCome si vede dalla curva a vulcano dell'idrogeno (che per ogni elettrocatalizzatore rappresenta la sua densit\u00e0 di corrente di scambio e l'energia di legame tra il metallo M e l'idrogeno), per i metalli del gruppo 10 la densit\u00e0 di corrente di scambio \u00e8 elevata nei processi in cui \u00e8 coinvolto l'idrogeno e l'energia di legame M-H \u00e8 abbastanza elevata da permettere un adeguato adsorbimento dell'idrogeno sulla superficie del metallo ma anche abbastanza bassa da permetterne il desorbimento a reazione avvenuta.\nLe principali reazioni elementari coinvolte nei processi elettrocatalitici che coinvolgono idrogeno sono le seguenti:\ndove il pedice \"ad\" indica una specie chimica adsorbita alla superficie dell'elettrodo.\nElettrocatalisi nei processi che coinvolgono ossigeno.\nNei processi che coinvolgono ossigeno si utilizzano come elettrocatalizzatori metalli del gruppo 10 (platino, nichel o palladio) e loro ossidi.\nLe principali reazioni elementari coinvolte nei processi elettrocatalitici che coinvolgono l'ossigeno, sono:\ndove \"Me\" indica il metallo e \"R\" un generico gruppo funzionale.\nIn condizioni di pH elevato si utilizzano come materiali di supporto acciaio inox o nichel, ricoperti con ossidi di cobalto o ossidi di ferro (o una miscela di entrambi); non si utilizzano ossidi di rutenio in quanto sono instabili a pH elevati.\nIn condizioni di pH basso si utilizza piombo passivato con PbO2 o pi\u00f9 recentemente anodi di titanio passivato con TiO2, ricoperti con un opportuno catalizzatore, in particolare ossidi di platino-iridio addizionati con stabilizzatori meccanici (ossidi di tantalio o ossidi di tantalio-niobio).\nAssieme a membrane in Nafion si usano invece ossidi di iridio o ossidi di rutenio-iridio.\nElettrocatalisi nei processi che coinvolgono cloro.\nPer lo svolgimento di reazioni che coinvolgono cloro (processo cloro-soda) si utilizzano anodi dimensionalmente stabili in ossido di rutenio (RuO2)."}
{"id": "3413954", "revid": "105826", "url": "https://it.wikipedia.org/wiki?curid=3413954", "title": "Vianoli", "text": ""}
{"id": "3413955", "revid": "339392", "url": "https://it.wikipedia.org/wiki?curid=3413955", "title": "Liceo Classico Giovanni Prati", "text": ""}
{"id": "3413958", "revid": "767487", "url": "https://it.wikipedia.org/wiki?curid=3413958", "title": "Colleen Kay Hutchins", "text": " Nel 1947 era stata gi\u00e0 incoronata reginetta presso la Brigham Young University.\nSorella del giocatore di pallacanestro Mel Hutchins, madre dell'ex giocatore NBA ed allenatore ad interim dei New Jersey Nets, Kiki Vandeweghe e nonna della vincitrice degli US Open 2008 - Singolare ragazze Coco Vandeweghe.\nHa abitato, sino al giorno della sua morte, con il marito Ernest Vandeweghe presso Indian Wells. \u00c8 morta il 24 marzo 2010 presso Newport Beach all'et\u00e0 di ottantatr\u00e9 anni."}
{"id": "3413963", "revid": "47112", "url": "https://it.wikipedia.org/wiki?curid=3413963", "title": "75/21 Mod.I.F.", "text": ""}
{"id": "3413965", "revid": "647919", "url": "https://it.wikipedia.org/wiki?curid=3413965", "title": "Bordekhon", "text": ""}
{"id": "3413968", "revid": "767487", "url": "https://it.wikipedia.org/wiki?curid=3413968", "title": "Giovanni Presta", "text": "Biografia.\nPresta, unico figlio di Lazaro Presta e Caterina Gaggiulla, fu istruito dai sacerdoti Don Nicola Pirelli e Don Quintino Mastroleo. A sedici anni si trasfer\u00ec a Napoli per studiare medicina; l\u00ec si dedic\u00f2 anche agli studi di matematica e astronomia. Grazie alle sue doti di letterato e poeta inizi\u00f2 subito a frequentare luoghi colti e raffinati e fu aggregato all'accademia Rossanese. Nel 1741, dopo che aveva conseguito la laurea in medicina a Napoli, il padre lo fece tornare a Gallipoli a svolgere la professione da medico. Divenne il pi\u00f9 stimato medico del Salento. In seguito si interess\u00f2 a migliorare i due settori pi\u00f9 importanti della produzione agricola salentina di quel tempo: la tabacchicoltura, di cui cerc\u00f2 di migliorare le tecniche di piantagione, e l'olivicoltura, su cui concentr\u00f2 gli studi. Offr\u00ec un importante contributo al dibattito sull'olivicoltura che si svolse nel diciottesimo secolo in Terra d'Otranto. I suoi studi sono testimoniati nelle sue tre importanti opere: \"Memoria su i saggi diversi di olio e su della ragia di ulivo della penisola salentina messi come in offerta a Sua Maest\u00e0 Imperiale Caterina II, la Pallade delle Russie\" (1786); \"Memoria intorno ai sessantadue saggi diversi di olio presentati alla Maest\u00e0 di Ferdinando IV, Re delle due Sicilie, ed esame critico dell'antico frantoio trovato a Stabia\" (1788); \"Degli ulivi, delle ulive e della maniera di cavar l'olio\" (1794). Dopo la sua morte fu sepolto nella Cattedrale di Gallipoli.\nMetodologia.\nPer migliorare la produzione agricola nel Salento, Presta analizz\u00f2 le condizioni agricole del territorio e indag\u00f2 sulle cause storiche che le avevano determinate, cercando di trovare delle soluzioni. In particolare, si dedic\u00f2 allo studio degli ulivi. Presta seguiva gli insegnamenti di Antonio Genovesi il quale considerava fondamentale che gli intellettuali s'interessassero a risolvere i problemi concreti della societ\u00e0, che non si fermassero a commentare il degrado nel Meridione, ma che cercassero le cause di tale degrado e le rimuovessero. Genovesi affermava che l'intellettuale, proprio per il ruolo che ricopriva, doveva avvertire il peso di una \u201cmissione\u201d da compiere.\nLettere a Marco Lastri.\nPresta invi\u00f2 tra marzo e giugno del 1783 quattro lettere a Marco Lastri, amico dell'autore. Queste lettere, custodite nella biblioteca Moreniana di Firenze, sono rimaste inedite sino al 2001 quando vennero commentate dal Prof. Fabio D'Astore dell'Universit\u00e0 di Lecce in una sua pubblicazione, \"Dall'oblio alla Storia\". In queste lettere si riscontra l'attivit\u00e0 di ricerca sugli ulivi iniziata dal Presta che spiega all'amico di voler creare un progetto sull'ammodernamento e sull'incremento delle colture agricole nel Salento. Tale progetto \u00e8 documentato nella sua terza opera: \"Degli ulivi, delle ulive e della maniera di cavar l'olio\". Presta chiese all'amico di inviargli i tre tipi di ulivi coltivati in Toscana, \u201cl'infrantoio, il coraggiuolo ed il moraiuolo\". Oltre agli alberi di ulivo che sono coltivati in Toscana chiese anche un modello in legno della macina solcata usata a Firenze. L'autore riteneva importante e decisivo il parere dell'amico per la prosecuzione dell'opera.\nMemoria su i saggi diversi di olio.\nGiovanni Presta dedic\u00f2 la sua prima opera all'imperatrice di Russia Caterina II, dalla quale \u201cper mezzo del Ministro di Napoli signor duca di Serracapriola ricev\u00e9 in segno di gradimento duecento Zecchini effettivi di Olanda, ed un medaglione di oro col busto dell'Augusta Imperatrice da una parte, e la statua equestre di Pietro il Grande dall'altra\u201d.\nDedica.\nLa lettera dedicatoria fu scritta a Napoli e datata 25 aprile 1786. Presta in questa lettera scrive che insieme alla sua opera invier\u00e0 alcuni fiaschi contenenti i campioni dei tipi di olio che egli aveva prodotto grazie all'uso delle sue tecniche e di quelle degli antichi. L'autore prega inoltre l'imperatrice di diffondere questo suo scritto in modo da far conoscere i metodi utilizzati per la produzione dell'olio salentino.\nContenuto.\nLo scritto inizia con una descrizione dell'ulivo. Dopo il Presta spiega che l'abbandono delle tecniche usate in passato aveva causato un minore interesse per l'olio prodotto nel Salento. L'autore esaminava i metodi usati in passato cercando di migliorarli aggiungendo le conoscenze acquisite con la sua esperienza. Dal passato riprese la classificazione di quattro tipi diversi di olio derivati dal grado di maturazione dell'oliva:\nIl modo in cui le olive erano raccolte, la variet\u00e0 e il periodo scelto erano parametri fondamentali che Presta decise di utilizzare per cercare di migliorare la produzione dell'olio. Le variet\u00e0 locali usate per estrarre l'olio, secondo il Presta, erano:\nAlla fine del libro, l'autore analizza anche la \u201cragia\u201d degli alberi di ulivo ottenuta senza alcun tipo d'incisione o di tecnica in quanto usciva da sola dai rami dell'albero. Presta dice che la \u201cragia\u201d non apparteneva a tutti gli alberi ma negli ulivi era molto presente. Egli subito dichiara che le notizie sulla \u201cragia\u201d erano state prese dal marchese Giuseppe Palmieri, economista leccese residente a Napoli, tra le figure pi\u00f9 rappresentative del settecento napoletano ma attivo anche nel Salento.\nMemoria intorno a sessantadue saggi diversi di olio.\nPresta con la sua prima opera ottenne un gran successo e decise di iniziare un nuovo progetto molto pi\u00f9 ampio. Questo suo secondo lavoro \"Memoria intorno a sessantadue saggi diversi di olio\" lo dedic\u00f2 a Ferdinando IV, re delle due Sicilie.\nDedica.\nLa lettera dedicatoria fu scritta a Gallipoli e datata 4 settembre 1788. Insieme a questa lettera Presta invi\u00f2 al sovrano sessantadue campioni di olio, pregandolo di dare il suo parere e di decidere quali tra questi erano i pi\u00f9 gradevoli solo dopo aver letto la sua opera. Presta affermava, anche, che con l'approvazione del re si sarebbe concentrato sulla sua terza opera che avrebbe dedicato, nuovamente, a Ferdinando IV.\nPrima parte.\nPresta inizi\u00f2 il lavoro con un riferimento al passato, affermando che prima vi era un grande consumo di olio finalizzato all'uso che l'uomo ne faceva sul proprio corpo. Era normale che non tutto l'olio fosse di ottima qualit\u00e0. Dopo la caduta dell'impero romano si and\u00f2 puntando solo sulla quantit\u00e0 di olio prodotta e fu perso qualsiasi interesse legato alla sua qualit\u00e0. Dopo questa prefazione, nella prima parte dell'opera Presta distingueva i vari tipi di olio secondo il grado di maturazione delle olive. Alcuni tipi di olio erano stati ricavati dalle olive acerbe, in particolare, dalle olive raccolte nella prima met\u00e0 di settembre, nella seconda met\u00e0 di settembre, nella prima met\u00e0 di ottobre e nella seconda met\u00e0 di ottobre. Quest'olio era chiamato \u201cOnfacino\u201d ed era di colore verdegiallo e poco fluido. Altri tipi, anch'essi costituiti da olio \"Onfacino\", erano stati ottenuti da olive ancora acerbe nonostante fossero state raccolte a dicembre. Questo perch\u00e9 l'olio era stato estratto da variet\u00e0 di olive differenti da quelle degli altri tipi di olio \"Onfacino\" ottenuto, come sopra precisato, dalle olive raccolte a settembre e a ottobre. Altri campioni rappresentavano l'olio raccolto dalle olive semiacerbe che in passato era chiamato \u201cstrictivum oleum o oleum ad unguenta o oleum viride\u201d estratto dalle olive raccolte nella prima met\u00e0 di novembre e da quelle raccolte nella seconda met\u00e0 di novembre. Presta defin\u00ec quest'olio \u201cSemionfacino\u201d. Nei mesi a seguire, dalle olive ormai mature, si produceva olio di scarsa qualit\u00e0 che probabilmente era proprio l'olio distribuito in passato agli schiavi, definito \u201cCibarium Oleum\u201d. La pi\u00f9 comune tra le variet\u00e0 di olive prese in esame era \u201cl'Ogliara\u201d dai latini chiamata \u201cSalentina\u201d. Di questa variet\u00e0 il Presta invi\u00f2 tre campioni di olio ottenuti dalla raccolta di olive a differente maturazione:\nSeconda parte.\nNella seconda parte del libro l'autore analizzava la differenza dei tipi di olio dovuta alle diverse variet\u00e0 di olive. Egli aveva riconosciuto quarantotto variet\u00e0 di olive e precisava che sicuramente molte altre meritavano di essere studiate. Per analizzare tutte queste variet\u00e0 egli si fece mandare alcune di queste olive dalla Spagna, dalla Campania, da Genova, da Firenze per controllare almeno la quantit\u00e0 di olio che riuscivano a produrre e non la qualit\u00e0. Dell'oliva di grandi dimensioni detta \u201cOrchita ed Orchemora\u201d che in Salento era chiamata, semplicemente, \u201coliva grossa\u201d o \u201coliva di Spagna\u201d, vi erano sette variet\u00e0 ma Presta riusc\u00ec ad analizzarne solo tre:\nTra le altre variet\u00e0 analizzate dal Presta si ricordano:\nDelle due variet\u00e0 da sempre pi\u00f9 diffuse nel Salento, la \"Cellina di Nard\u00f2\" e \"l'Ogliarola salentina\", la prima produce un olio di ottima qualit\u00e0 ma \u00e8 di scarsa resa, la seconda invece \u00e8 di resa elevata ma produce un olio di qualit\u00e0 meno pregiata.\nTerza parte.\nIn quest'ultima parte Presta inizi\u00f2 precisando che mentre in passato tutti credevano che il nocciolo dell'oliva rovinasse il sapore dell'olio in realt\u00e0 la sua presenza era indifferente. L'autore continua raffigurando le macchine utilizzate per la spremitura delle olive. Dai Greci era stato inventato il \u201cFrantoio\u201d, uno dei quali era stato ritrovato negli scavi di Stabia. Per farlo funzionare c'era bisogno della spinta di braccia umane, quindi in passato erano probabilmente gli schiavi a essere usati per macinare le olive. La vasca in cui avveniva questo lavoro con il \u201cfrantoio\u201d non era molto ampia e doveva essere svuotata e poi riempita diverse volte, quindi questo lavoro richiedeva molto tempo. Nel periodo illuministico la macchina utilizzata per spremere le olive era la \u201cMacina verticale\u201d, secondo il Presta molto pi\u00f9 efficiente. L'autore utilizz\u00f2 le due macchine per capire se la presenza del nocciolo potesse rovinare il sapore dell'olio ma sia con il \u201cfrantoio\u201d sia con \u201cla macina\u201d, not\u00f2 che dal nocciolo non usciva olio, quindi tutto quello che si produceva apparteneva comunque alla polpa dell'oliva. Nell'antichit\u00e0 per capire se la presenza del nocciolo potesse rovinare il sapore dell'olio furono spremute sia le olive con il nocciolo sia quelle senza, ricavandone un olio dal sapore differente. Gli Antichi pensavano che il sapore diverso fosse dovuto alla presenza del nocciolo, Presta invece individuava nel grado di maturazione delle olive raccolte la causa di tale differenza.\nDegli ulivi, delle ulive, e della maniera di cavar l'olio.\n\"Degli ulivi, delle ulive, e della maniera di cavar l'olio\" \u00e8 l'opera pi\u00f9 importante di Giovanni Presta sia per la ricchezza dei riferimenti letterari, sia per la lingua, sia per la descrizione delle sue esperienze. L'autore pubblic\u00f2 questo libro nel 1794, anche se fin\u00ec di scriverlo due anni prima."}
{"id": "3413970", "revid": "1641642", "url": "https://it.wikipedia.org/wiki?curid=3413970", "title": "Guerra alle baleniere", "text": "Guerra alle baleniere (\"Whale Wars\") \u00e8 un programma televisivo statunitense in stile docu-reality che segue Paul Watson, fondatore della Sea Shepherd Conservation Society, nelle sue imprese assieme all'equipaggio a bordo delle navi dell'organizzazione, volte a interrompere la mattanza di balene operata dalle baleniere giapponesi al largo delle coste dell'Antartide. Il programma ha debuttato il 7 novembre 2008 sul canale Animal Planet.\nIn Italia \"Guerra alle baleniere\" \u00e8 stato trasmesso da Sky Italia, Mediaset Premium e il gruppo Discovery World.\nStoria.\nNel 2007, Paul Watson ha convinto Discovery Channel a girare un documentario sulla campagna di Sea Shepherd Conservation Society contro le baleniere giapponesi nel \"Santuario delle balene\" al largo delle coste dell'Antartide. La flotta giapponese afferma che la loro caccia alle balene \u00e8 legale in quanto viene praticata per scopi di ricerca scientifica. Sea Shepherd e altre associazioni affermano che ci\u00f2 sia soltanto una copertura per la caccia a fini commerciali, vietata da una moratoria della IWC del 1986.\nSea Shepherd \u00e8 stata sia criticata sia lodata per le tattiche di sabotaggio e di azione diretta che comprendono il lancio di bombe puzzolenti di acido butirrico e lo speronamento delle navi."}
{"id": "3413975", "revid": "124123", "url": "https://it.wikipedia.org/wiki?curid=3413975", "title": "R\u00fcdiger Bubner", "text": "Dopo aver studiato filologia classica e filosofia presso le Universit\u00e0 di Tubinga, Vienna Heidelberg e Oxford, ha insegnato filosofia, a partire dal 1973, nelle Universit\u00e0 di Francoforte, Tubinga e infine presso la Ruprecht Karl Universit\u00e4t di Heidelberg.\nVita.\nDopo aver ottenuto il dottorato a Heidelberg con Hans Georg Gadamer e J\u00fcrgen Habermas grazie alla presentazione della dissertazione \"Fenomenologia, riflessione ed esistenza cartesiana nel concetto di coscienza di J.P. Sartre\", nel 1973 diventa professore di filosofia a Francoforte sul Meno. Dal 1979 ha insegnato presso l'Universit\u00e0 di Tubinga e in seguito, dal 1996, a Heidelberg.\nBubner \u00e8 stato presidente della \"Associazione Internazionale per la promozione dello studio della filosofia di Hegel\", membro dell'Accademia delle Scienze di Heidelberg e dottore onorario della facolt\u00e0 di Teologia dell'universit\u00e0 di Friburgo. Nel 2005 ha ricevuto la laurea \"honoris causa\" dalla Facolt\u00e0 di Teologia dell'Universit\u00e0 di Friburgo (Svizzera).\nSi \u00e8 occupato in particolare delle figure di Platone, Aristotele e di idealismo tedesco. I suoi campi d'indagine sono stati, in particolare, l'ermeneutica filosofica, la filosofia del linguaggio e la filosofia politica e pratica.\nLe sue ricerche e pubblicazioni negli anni iniziali della sua carriera sono dedicati in particolare alla filosofia dell'idealismo tedesco e allo studio della filosofia antica. Alla fine degli anni settanta, Bubner viene chiamato ad insegnare presso l'Universit\u00e0 di Tubinga. Dopo quasi un ventennio, da Tubinga, per volere del suo maestro Hans Georg Gadamer (del quale diventer\u00e0 in qualche modo l'erede), inizia ad insegnare ad Heidelberg, nel 1996.\nA partire da quell'anno Bubner diventa socio fondatore con Gadamer della rivista \"Neuen Hefte f\u00fcr Philosophie\" e coeditore del periodico \"Philosophischen Rundschau\"\nAlla morte di Gadamer, avvenuta nel 2002, Bubner rimane l'unico rappresentante dell'ermeneutica ad Heidelberg.\nLa sua produzione e i suoi studi risentono dell'influenza di Platone, Aristotele ed Hegel nei campi d'indagine a lui pi\u00f9 propri: la filosofia pratica, l'etica, la politologia.\nOpere.\n1977\nGeschichte der Philosophie in Text und Darstellung, Bd IV: Empirismus, Stuttgart, Reclam, 1980(riedizione 1991).\nA. von Cieszkowski, Prolegomena zur Historiosophie, mit ed Einl. von R. Bubner, Hamburg, Meiner, 1981.\nAnche in: \u00abPhenomenology and the Human Sciences\u00bb, Denver, Colo, 1981, 12, Suppl., pp.\u00a037\u201348.\nAnche in Hegel and the sciences, Dordrecht, Reidel, 1984, pp.\u00a0143\u201359.\nSi veda anche:\nK.O. Apel, G. Bien, R. Bubner, Podiumdiskussion (zum Kongressthema \u00abMoralit\u00e4t und Sittlichkeit\u00bb), in \u00abHegel Jahrbuch\u00bb, 1987, pp.\u00a01348.\nAnche in \u00abPhilosophische Rundschau\u00bb, 1991, 38: 1/2."}
{"id": "3413985", "revid": "1226", "url": "https://it.wikipedia.org/wiki?curid=3413985", "title": "Premio Damon Knight Memorial Grand Master", "text": ""}
{"id": "3413986", "revid": "729019", "url": "https://it.wikipedia.org/wiki?curid=3413986", "title": "75/34 Mod. S.F.", "text": "Il cannone 75/34 Mod. S.F. fu un'arma utilizzata nel Vallo Alpino, come difesa anticarro.\nL'acronimo S.F. si traduce con \"sfera\".\nStoria.\nIl 75/34 Mod. SF deriva direttamente dall'obice 75/34 Mod. 1937, progettato dall'Arsenale Costruzioni Artiglierie di Napoli (AREN). Nella prima met\u00e0 degli anni '30 infatti l'artiglieria divisionale del Regio Esercito si trovava ad utilizzare pezzi risalenti alla prima guerra mondiale, al limite adattate per il traino meccanico, mentre il nuovo 75/18 Mod. 1934/1935 aveva una gittata troppo limitata per quell'impiego. Alla richiesta per un cannone da 75\u00a0mm risposero la Ansaldo con un pezzo totalmente nuovo da 75/36, mentre l'Arsenale di Napoli propose un 75/34 ottenuto montando una nuova bocca da fuoco (originariamente lunga 40 calibri e proposta alcuni anni prima come cannone da carro armato) sull'affusto del 75/18 Mod. 35 gi\u00e0 in dotazione. Quest'ultima soluzione risult\u00f2 vincitrice ed entr\u00f2 in produzione con canna accorciata e freno di bocca modificato dall'Ansaldo, venendo quindi rinominata 75/32 Mod. 1937.\nIl pezzo originale da 75/34 invece, grazie alle sue ottime prestazioni controcarri, venne installato sui carri armati P26/40, sui semoventi M42 M e su alcuni M43.\nIl pezzo Mod. SF era stato realizzato usando pezzi semilavorati montati sui mezzi corazzati Ansaldo-Fiat ed and\u00f2 a sostituire i cannoni da 47/32 Mod. 1935 nelle fortificazioni. Negli anni '80 fu infine rimpiazzato dal MECAR 90/32 da 90\u00a0mm.\nTecnica.\nLe modifiche, rispetto al pezzo trainato, si limitarono all'affusto, che fu installato su un supporto a sfera, appositamente progettato dall'Arsenale di Napoli, che connetteva l'affusto stesso alle piastre corazzate delle casematte delle opere fortificate."}
{"id": "3413987", "revid": "709565", "url": "https://it.wikipedia.org/wiki?curid=3413987", "title": "Nobuo Tobita", "text": "Biografia.\nIl suo debutto \u00e8 avvenuto nel 1982 con il ruolo di Bob nell'anime \"Robottino\".\n\u00c8 principalmente conosciuto per i ruoli di Kamille Bidan (\"Mobile Suit Zeta Gundam\"), Albert Heinrich/004 (\"Cyborg 009\" (2001)) e Sueo Maruo (\"Chibi Maruko-chan\").\n\u00c8 anche il doppiatore di Milhouse Van Houten nell'adattamento giapponese de \"I Simpson\"."}
{"id": "3413990", "revid": "266224", "url": "https://it.wikipedia.org/wiki?curid=3413990", "title": "Vanden Plas 4 L RR", "text": ""}
{"id": "3413991", "revid": "547034", "url": "https://it.wikipedia.org/wiki?curid=3413991", "title": "Mary Poppins (romanzo)", "text": "Mary Poppins \u00e8 il primo romanzo della serie di libri per ragazzi dedicata alla bambinaia magica, protagonista assieme a Jane, Michael John e Barbara Banks, i bambini che deve sorvegliare.\nIl romanzo, scritto da Pamela Lyndon Travers e illustrato da Mary Shepard, \u00e8 considerato un classico, ed \u00e8 il soggetto per il film del 1964 prodotto dalla Walt Disney Company e il musical \"Mary Poppins\".\nNel 2013 \u00e8 stato prodotto un film, sempre dalla Walt Disney, chiamato Saving Mr. Banks, in cui si racconta la storia di come Walt Disney abbia ottenuto i diritti dalla Travers per produrre il pluripremiato film, dato che l'autrice era totalmente in disaccordo con il trasformare il suo libro in un cartone animato, o tantomeno in un musical.\nLa storia di come sia venuto in mente a Pamela Travers di scrivere un racconto riguardante la magica tata \u00e8 raccontata anche nella storia autobiografica \"Zia Sass\", scritta da lei stessa nel 1944. Nel racconto, si parla di come abbia superato la morte del padre, anche grazie alla sorella di sua madre, che come aspetto, carattere e portamento richiamava quello che, anni dopo, la Travers diede a Mary Poppins.\nTrama.\nLondra, primi anni del XX secolo. La famiglia Banks \u00e8 in crisi poich\u00e9 i figli maggiori, Jane e Michael, fanno fuggire tutte le tate assunte dai genitori, che non hanno tempo per dedicarsi ai figli.\nUn giorno, una strana donna arriva volando dal cielo attaccata ad un ombrello e si presenta alla loro porta, con l'intento di essere la nuova governante dei quattro bambini. Ella si presenta come Mary Poppins, e la signora Winifred Banks, la madre, la assume subito. La strana donna si rivela essere severa ed austera, ma con un cuore buono ed un pizzico di magia: sa infatti far levitare gli oggetti e parlare con gli animali.\nMary ha un amico, Bert, venditore di fiammiferi ma anche disegnatore di strada, che incontra per il t\u00e8 nel suo giorno libero: uno dei quali entrano in un disegno di Bert per vivere una fantastica avventura.\nMary Poppins porta i bambini a vivere avventure incredibili, come una festa sul soffitto con suo zio Albert, il quale fluttua in aria quando ride di gusto, e una passeggiata fino al negozio di pan pepato della signora Corry, una strana signora anziana che lavora con le sue due figlie, Anne e Fanny. La donna ha le dita fatte di dolciumi e dice di essere antica come la storia. La sera, quando i bambini dovrebbero dormire, Mary Poppins incontra la signora Corry, Fanny ed Anne nel parco, e tutte insieme mettono le stelle presenti sul pan pepato in cielo, sotto gli occhi increduli di Jane e Michael. Durante una giornata di capricci da parte di Michael, i bambini e Mary Poppins viaggiano intorno al mondo grazie a una magica bussola d'oro, portandoli anche al Polo Nord.\nDurante il periodo natalizio, i bambini e Mary Poppins si recano a fare compere per i regali di Natale, e incontrano Maya, una stella appartenente alle Pleiadi, della costellazione del sagittario, che \u00e8 sulla terra per comprare regali alle sue sei sorelle stelle. Alla fine, Maya vola in cielo, con i regali e i guanti regalati da Mary Poppins.\nMa appena cambia il vento, Mary Poppins vola in cielo con il suo ombrello, non saluta i bambini ma lascia a ognuno un ricordo di s\u00e9.\nPersonaggi.\nPersonaggi principali.\nMary Poppins.\nMary Poppins \u00e8 una tata magica che si trasferisce nella casa dei Banks al numero 17 del Viale dei Ciliegi e si occupa dei bambini Banks. Non riconosce mai i suoi poteri strani e magici e fa finta di insultare quando uno dei bambini si riferisce alle loro precedenti avventure. Arriva per la prima volta da loro trasportata dal Vento dell'Est, volando con il suo magico ombrello. Alla fine del primo libro apre l'ombrello e il Vento dell'Ovest la solleva in aria e la porta lontano dai bambini.\nBambini Banks.\nNei libri ci sono cinque bambini Banks: Jane (la maggiore), Michael, i gemelli John e Barbara e Annabel. Jane e Michael sono i pi\u00f9 grandi e partecipano alla maggior parte delle magiche avventure con Mary Poppins; sono i pi\u00f9 prominenti e conosciuti dei bambini Banks. John e Barbara sono due gemelli che iniziano a partecipare alle avventure solo dal secondo libro. Annabel \u00e8 la pi\u00f9 giovane e nasce a met\u00e0 del secondo libro. Sebbene le et\u00e0 dei bambini non siano mai esplicitate, Jane ha circa sette anni in \"Mary Poppins\", e John e Barbara festeggiano il loro primo compleanno nello stesso libro e sembrano avere circa due anni quando nacque Annabel.\nGeorge Banks.\nGeorge Banks \u00e8 il datore di lavoro di Mary Poppins. Lavora nella banca d'Inghilterra e vive al numero 17 del Viale dei Ciliegi con sua moglie e i loro figli. Nei libri \u00e8 raramente presente, ma \u00e8 cupamente amorevole con sua moglie e i suoi figli. \u00c8 sempre occupato dal lavoro, vuole l'ordine e in gran parte del suo tempo ignora i figli e la moglie, ma in seguito il suo atteggiamento cambia in meglio, dato che Bert lo convince che mentre si concentra sul suo lavoro alla banca, tutta la sua vita, compresa l'infanzia dei suoi figli, sta passando.\nWinifred.\nLa signora Banks \u00e8 la moglie di George Banks e madre di Jane, Michael, John, Barbara e Annabel Banks. Il suo nome non \u00e8 mai stato rivelato nei libri, ma \u00e8 stato dato come Winifred ne film e nel musical. Nei libri, ella \u00e8 la capofamiglia dei Banks, ed \u00e8 facilmente intimidita da Mary Poppins, che la tratta con un velo sottile di rispetto.\nBert lo spazzacamino.\nLo spazzacamino, o Bert \u00e8 l'amico di Mary Poppins. Nei libri, quando il tempo \u00e8 bello, disegna con il gesso immagini realistiche e disegni sul marciapiede, ma quando piove, invece, vende fiammiferi ed \u00e8 quindi conosciuto come L'uomo dei Fiammiferi. Svolge occasionalmente anche la professione di spazzacamino, per cui \u00e8 principalmente ricordato. Mary Poppins a volte va in giro con Bert nel suo secondo gioved\u00ec di riposo. Bert \u00e8 anche amichevole con i bambini di Banks e gli altri residenti del Viale dei Ciliegi. Nel film Bert ha un ruolo pi\u00f9 importante nelle avventure dei bambini, tra cui prendersi cura dello zio di Mary Poppins, Albert e dare consigli al signor Banks.\nPersonaggi secondari.\nIl Guardiano del Parco.\nIl guardiano del parco \u00e8 un personaggio di primo piano nei libri. Appare spesso in scene ambientate nel parco, uno dei luoghi preferiti di Mary Poppins in cui portare i bambini. \u00c8 molto particolare e ossessivo riguardo alle regole e i divieti del Parco. \u00c8 molto confuso e talvolta infastidito dalle magiche avventure di Mary Poppins, ma ha imparato ad accettare che ci sono cose su di lei che non capir\u00e0 mai. Segretamente rimpiange la sua infanzia, e trova ogni opportunit\u00e0 di unirsi ai giochi dei bambini Banks, come aquiloni e fuochi d'artificio. Il suo nome completo \u00e8 Fred Smith e sua madre \u00e8 La Donna degli Uccelli.\nMiss Lark.\nLa signorina Lark vive accanto al 17 del Viale dei Ciliegi. \u00c8 molto ricca e vive in una grande villa. \u00c8 la proprietaria di due cani: Andrew e Willoughby. Originariamente aveva solo Andrew, che \u00e8 di razza pura, ma il meticcio Willoughby si un\u00ec alla famiglia dietro richiesta di Andrew (la lingua del cane tradotta in inglese da Mary Poppins). Appare in tutti i libri e di solito \u00e8 sconvolta dalle buffonate magiche di Mary Poppins. La cosa pi\u00f9 iconica di lei \u00e8 la sua ossessione per i suoi cani ed \u00e8 nota per portarli dal parrucchiere e persino comprare loro pellicce e stivali. \nAmmiraglio Boom.\nLammiraglio Boom vive nella prima casa del Viale. \u00c8 un ex ufficiale della marina, ma ora vive in una casa a forma di nave con sua moglie, la signora Boom e il suo assistente, Binnacle, che \u00e8 un ex pirata. \u00c8 noto per il suo uso del linguaggio marinaresco, anche se, dato che i libri sono destinati ai bambini, in realt\u00e0 non impreca mai. Nel film \u00e8 un vicino della famiglia Banks che spara con il suo cannone per segnare il tempo; questa versione dell'ammiraglio \u00e8 pi\u00f9 adatta al tipo di marinaio \"Shipshape and Bristol fashion\", insistente nell'ordine e nella puntualit\u00e0.\nDomestici della famiglia Banks.\nNei libri, i Banks hanno tre collaboratori domestici oltre a Mary Poppins: Ellen, Mrs. Brill e Robertson Ay. Ellen \u00e8 la cameriera e anche se ama i bambini, odia doverli curare quando non ci sono bambinaie in casa. Ha quasi sempre un raffreddore. La signora Brill \u00e8 la cuoca; lei non ama particolarmente Ellen, ed \u00e8 spesso scontrosa senza motivo. Robertson Ay \u00e8 in grado di svolgere quasi tutti i mestieri. \u00c8 un ragazzino (di met\u00e0 adolescenza) ed \u00e8 molto pigro e smemorato, facendo cose come mettere il lustrino sul cappello del signor Banks, rovinandolo. In \"Mary Poppins Ritorna\", si capisce che \u00e8 un personaggio di una storia che Mary Poppins racconta ai bambini, che parla di un re che \u00e8 stato portato fuori strada dal Folle, detto il Matto. \nAmici e Parenti di Mary Poppins.\nDonna degli uccelli.\nLa donna degli uccelli \u00e8 una donna anziana che siede sui gradini della cattedrale di St Paul e nutre gli uccelli. Vende borse di briciole ai passanti per sfamare gli uccellini. Appare alcune volte nei libri ed \u00e8 una buona amica di Mary. Successivamente viene rivelato che \u00e8 la madre del guardiano del parco e il suo vero nome \u00e8 Mrs. Smith. Appare nel film del 1964 interpretato da Jane Darwell (nella sua ultima apparizione cinematografica) ed \u00e8 il soggetto della canzone \"La Cattedrale\", cantata da Mary Poppins. Svolge anche un ruolo simile nel musical, dove canta anche la canzone come un duetto con Mary.\nMrs. Clara Corry.\nLa signora Clara Corry \u00e8 una donna estremamente anziana, che dice di essere la donna pi\u00f9 anziana del mondo. Si dice che sia stata adolescente quando il mondo fu creato, e conobbe Guglielmo il Conquistatore e Alfredo il Grande. Possiede un negozio dove vende il panpepato. \u00c8 in grado di staccarsi le dita che si trasformano immediatamente in panpepato, mentre le sue stesse dita ricrescono. Appare pi\u00f9 volte attraverso i libri insieme alle sue figlie. La signora Corry ha un ruolo minore nel film del 1964, interpretata da Alma Lawnton. Nel musical ha un ruolo pi\u00f9 ampio e possiede un \"negozio di conversazione\", cantando la canzone \"Supercalifragilistichespiralidoso\" al fianco di Mary e Bert. Anne e Fanny sono le figlie estremamente grandi di Mrs. Corry, che lei costantemente critica e tormenta. Di solito accompagnano la loro madre, e hanno piccoli ruoli sia nel film del 1964 che nel musical.\nLa Mucca Rossa.\nUna \"mucca modello\" autodefinita che Mary Poppins ricorda come una buona amica di sua madre. Una stella caduta una volta si impigli\u00f2 nel suo corno, facendola ballare in modo incontrollabile fino a quando, in preda alla disperazione, salt\u00f2 sopra la luna. Inaspettatamente, scopre di sentire la mancanza della felice sensazione che le danze le hanno dato, e su consiglio della madre di Mary Poppins decide di cercare un'altra stella. In \"Mary Poppins\", Michael vede la Mucca Rossa camminare lungo il Viale dei Ciliegi alla ricerca di una stella, portando Mary Poppins a raccontare la sua storia ai bambini.\nZio Albert.\nAlbert Wigg \u00e8 lo zio di Mary Poppins, presumibilmente il fratello di sua madre; un grande uomo calvo e rotondo con una personalit\u00e0 gioviale. Se il suo compleanno cade di venerd\u00ec, diventa cos\u00ec pieno di \"gas esilarante\" che fluttua nell'aria. Appare nel film del 1964 interpretato da Ed Wynne canta la canzone \"I Love to Laugh\" con Bert. A differenza dei libri, nel film sale in aria quando ride di gusto, e per scendere a terra deve pensare a cose estremamente tristi. \u00c8 assente nel musical.\nMaia.\nLa seconda figlia delle sette Pleiadi, Maia visita i bambini durante i loro acquisti natalizi per comprare regali per tutte le sue sei sorelle.\nLo Spazzacamino.\nLo Spazzacamino appare in alcune occasioni, \u00e8 un operaio frequentemente presente nel Viale dei Ciliegi. Ha lavorato per Miss Lark, l'ammiraglio Boom e la famiglia Banks. Ritiene che sia un augurio di buona fortuna stringere la mano con uno spazzacamino, quindi incoraggia tutti quelli che lo incontrano a stringergli la mano. Egli \u00e8 particolarmente amichevole con i bambini Banks e, in un'occasione, insieme a Bert e al guardiano del parco, li accompagna per far scoppiare i fuochi d'artificio.\nAdattamento cinematografico.\nSecondo il DVD del 40 \u00b0 anniversario del film nel 2004, Walt Disney ha inizialmente tentato di acquistare i diritti cinematografici di Mary Poppins da P. L. Travers gi\u00e0 nel 1938, ma fu respinto perch\u00e9 la Travers non credeva che una versione cinematografica dei suoi libri avrebbe reso giustizia alla sua creazione e non voleva un cartone animato basato su di esso. I libri erano stati uno dei preferiti delle figlie di Disney quando erano bambine, e alla fine lui riusc\u00ec ad acquistare i diritti nel 1961, sebbene la Travers esigesse e ottenesse i diritti di approvazione della sceneggiatura.\nIl processo di pianificazione del film e la composizione delle canzoni hanno richiesto circa due anni. Mary Poppins \u00e8 interpretata dall'attrice britannica Julie Andrews. Il cast della Disney includeva Dick Van Dyke nel ruolo di supporto di Bert, mentre i bambini Banks sono stati interpretati da Karen Dotrice e Matthew Garber. Il film presenta notevoli differenze rispetto al romanzo originale, come il fatto che non includa i personaggi di John, Barbara, o Annabel Banks, e che Mary Poppins stessa sia stata descritta come notevolmente pi\u00f9 gentile.\nSeguiti.\nDopo il notevole successo riscosso da \"Mary Poppins\", Pamela Travers scrisse un seguito nel 1935, intitolato \"Mary Poppins ritorna\", in cui la magica tata torna una seconda volta dai bambini Banks. Nel 1943 la Travers pubblica il terzo libro della serie, Mary Poppins apre la porta, che segna l'ultimo arrivo della tata al 17 del Viale dei Ciliegi. In seguito uscirono altri cinque romanzi, ognuno dei quali racconta avventure ambientate nell'arco temporale dei primi tre, perch\u00e9, come dice la Travers stessa nella nota di \"Mary Poppins nel parco\", il quarto libro, \"lei non pu\u00f2 arrivare e partire per sempre.\"\nCuriosit\u00e0.\nL'autrice del romanzo, Pamela Lyndon Travers, \u00e8 stata rappresentata nel 2013 nel film Saving Mr. Banks, che racconta appunto la sua vita nonch\u00e9 i rapporti di amicizia e lavoro, talvolta conflittuali, tra lei e Walt Disney negli anni '60, durante la lavorazione del film \"Mary Poppins\". Alla fine del film, un vecchio registratore a bobine fa sentire la vera voce della scrittrice, forse ultima testimonianza e ricordo di quei tempi."}
{"id": "3413993", "revid": "88740", "url": "https://it.wikipedia.org/wiki?curid=3413993", "title": "Ingria svedese", "text": "L'Ingria svedese (\"Ingermanland\" in svedese), il cui territorio corrispondeva all'Ingria, era una provincia dell'Impero svedese, Acquistata una prima volta nel 1580 con la Pace di Pljussa stipulata al termine della Guerra di Livonia, nel 1595, fu restituita all'Impero russo con la Pace di Teusina dopo la guerra russo-svedese che era iniziata nel 1590. Dopo la guerra d'Ingria fu nuovamente ceduta, insieme alla Contea di Kexholm, all'Impero svedese con il Trattato di Stolbova del 1617 e vi rimase fino al 1721, quando ritorn\u00f2 alla Russia dopo il Trattato di Nystad, stipulato dopo la sconfitta svedese dopo la grande guerra del Nord.\nQuesto territorio, che confinava a ovest con l'Estonia svedese, a sud con l'Impero russo, ad est con il Lago Ladoga ed a nord con la Carelia, per la Svezia era di importanza strategica, poich\u00e9 faceva da zona cuscinetto contro gli attacchi russi verso l'Istmo careliano e l'attuale Finlandia, e perch\u00e9 il commercio russo doveva transitare in territorio svedese. Inoltre l'Ingria divenne la destinazione dei deportati dalla Svezia. Le citt\u00e0 di Ivangorod, Jama (ora Kingisepp), Caporie (ora Koporye) e N\u00f6teborg (ora Schl\u00fcsselburg) divennero capoluoghi delle quattro contee ingriane (slottsl\u00e4n). Nel territorio erano presenti anche le fortezze di Nyen, nella zona dove poi venne fondata San Pietroburgo, e quella di \u0160lissel'burg.\nL'Ingria rimase scarsamente popolata. Nel 1664 gli abitanti risultavano circa 15.000. I tentativi degli svedesi di introdurvi il Luteranesimo si scontrarono con la resistenza della maggior parte della popolazione contadina, che era di religione ortodossa, che fu costretta a seguire le funzioni luterane; ai convertiti furono promesse sovvenzioni e riduzioni fiscali, ma l'aumento del numero dei luterani fu dovuto principalmente all'afflusso di nuovi abitanti provenienti dal Savo e dalla Carelia finlandese. L'Ingria fu infeudata a militari e funzionari dello stato svedese, che portarono con loro i propri servi e operai luterani."}
{"id": "3413996", "revid": "1924342", "url": "https://it.wikipedia.org/wiki?curid=3413996", "title": "Associa\u00e7\u00e3o Fonogr\u00e1fica Portuguesa", "text": "Associa\u00e7\u00e3o Fonogr\u00e1fica Portuguesa \u00e8 l'unica associazione dell'industria musicale in Portogallo. Fondata nel 1989, rappresenta circa il 95% del mercato portoghese.\nL'associazione, che si occupa di stilare le classifiche degli album pi\u00f9 venduti nel Paese e di assegnare le certificazioni dei dischi d'oro e di platino, fa parte dell'International Federation of the Phonographic Industry.\nClassifiche.\nAFP stila settimanalmente:\nDal 2012 non \u00e8 prevista invece alcuna classifica ufficiale relativa alle vendite dei singoli.\nCertificazioni.\nL'organizzazione assegna i dischi d'oro e di platino per le vendite degli album e dei DVD musicali."}
{"id": "3413997", "revid": "287204", "url": "https://it.wikipedia.org/wiki?curid=3413997", "title": "Il cappello a tre punte (balletto)", "text": "Il cappello a tre punte (titolo in spagnolo: \"El sombrero de tres picos\"; in francese: \"Le tricorne\") \u00e8 un balletto in un atto del compositore spagnolo Manuel de Falla, su libretto di Gregorio Mart\u00ednez Sierra, tratto dall'omonimo romanzo di Pedro Antonio de Alarc\u00f3n. Composto su commissione di Sergej Diaghilev, fu rappresentato per la prima volta al teatro \"Alhambra\" di Londra il 22 luglio 1919 con coreografia di L\u00e9onide Massine e scenografie di Pablo Picasso.\nStoria.\n\"Il cappello a tre punte\" di Pedro Antonio de Alarc\u00f3n, un romanzo avente per soggetto le divertenti conseguenze dell'infatuazione di un \"Corregidor\" per la moglie fedele di un mugnaio, \u00e8 considerato il capolavoro della narrativa spagnola del XIX secolo. Pubblicato nel 1874 ha ispirato a sua volta numerosi lavori teatrali quali l'opera in quattro atti di Hugo Wolf \"Il Corregidor\" del 1896.\nVerso il 1915, dopo il successo ottenuto da \"El amor brujo\", l'impresario Djagilev commission\u00f2 a Manuel de Falla un balletto di ambiente spagnolo per la sua compagnia dei \"Balletti russi\". Poich\u00e9 durante la prima guerra mondiale la compagnia di Djagilev sospese l'attivit\u00e0, de Falla compose una pantomima in due scene per piccola orchestra da camera intitolata \"El Corregidor y la Molinara\", che fu rappresentata nel 1917 al \"Teatro Eslava\" di Madrid diretta da Joaqu\u00edn Turina. Finita la guerra e superata la crisi, Djagilev torn\u00f2 alla carica commissionando a De Falla un balletto con lo stesso soggetto. De Falla trasform\u00f2 la pantomima in balletto lasciando pressoch\u00e9 inalterata la partitura della prima scena, ma modificando profondamente la seconda con l'inserimento di danze e con la strumentazione per grande orchestra. La nuova partitura fu eseguita dapprima sotto forma di concerto a Madrid il 17 giugno 1919 con l'Orchestra filarmonica di Madrid diretta da Bartolom\u00e9 P\u00e9rez Casas; il balletto fu messo in scena il 22 luglio dello stesso anno sul palcoscenico dell\"Alhambra Theatre\" di Londra diretta da Ernest Ansermet, con scenografia di Pablo Picasso, coreografia di L\u00e9onide Massine. Quest'ultimo ne fu anche il protagonista maschile accanto a Tamara Platonovna Karsavina.\nTrama.\nScena prima.\nLa vicenda si svolge a Guadix, un villaggio andaluso. Un mugnaio sta insegnando a un merlo a dire le ore. L'uccello \u00e8 per\u00f2 riottoso: alle due , invece di emettere due fischi, ne emette tre. Seccato il mugnaio rimprovera l'uccello costringendolo a provare di nuovo; il merlo per\u00f2 fischia ora quattro volte. Il mugnaio si arrabbia. Sua moglie si avvicina al merlo e gli offre un acino d'uva; il merlo prende l'uva e finalmente fischia due volte. Il mugnaio e sua moglie scoppiano a ridere e si mettono al lavoro.\nPoco dopo si avvicinano, per la passeggiata quotidiana, il \"Corregidor\" della cittadina, sua moglie e una guardia. Il mugnaio e la moglie li osservano e, dopo che i tre si sono allontanati, ritornano al lavoro. Poco dopo si sentono i passi del \"Corregidor\", che sta tornando indietro; il mugnaio fa capire alla moglie che si nasconder\u00e0 per giocare un tiro mancino al magistrato. Difatti il \"Corregidor\" vede la moglie del mugnaio ballare da sola un travolgente fandango. Terminata la danza, il \"Corregidor\" offre alla donna dell'uva. La mugnaia scappa, inseguita dal \"Corregidor\"; ma, quando quest'ultimo sta per raggiungerla, il mugnaio salta fuori dal cespuglio nel quale si era nascosto e si mette a inseguire il magistrato armato di bastone. La mugnaia ritorna al lavoro.\nScena seconda.\n\u00c8 notte. Nell'abitazione del mugnaio si svolge una festa danzante. Le danze sono per\u00f2 interrotte dall'arrivo della guardia venuto ad arrestare il mugnaio con false accuse. Dopo che il mugnaio \u00e8 stato portato via, gli ospiti se ne vanno ad uno ad uno e la mugnaia va a dormire. Il \"Corregidor\" si avvia verso il mulino; ma per via casca in un fosso e si presenta al mulino tutto inzuppato. La moglie del mugnaio si sveglia, comprende le intenzioni del \"Corregidor\" nei suoi confronti e scappa via in cerca di aiuto.\nIl \"Corregidor\" si spoglia, appende ad asciugare i vestiti bagnati ai rami di un albero e si corica nel letto del mugnaio. Nel frattempo il mugnaio, scappato dalla prigione, torna alla sua abitazione e vede il \"Corregidor\" nel suo letto. Credendo di essere stato tradito dalla moglie, il mugnaio indossa i vestiti del \"Corregidor\" e corre a casa di quest'ultimo deciso a vendicarsi seducendo a sua volta la moglie del magistrato. Giunge al mulino la guardia alla ricerca del mugnaio; vede il \"Corregidor\" con gli abiti del mugnaio e, scambiandolo per quest'ultimo, si accinge a portarlo nuovamente in prigione. In quel frangente ritorna la moglie del mugnaio la quale, credendo che la guardia stia arrestando il marito, si scaglia contro quest'ultimo. Giunge anche il mugnaio abbigliato ancora da \"Corregidor\" e accompagnato dai vicini. Il mugnaio si avventa dapprima contro la guardia, poi contro il \"Corregidor\" che viene bastonato. Il magistrato riesce a spiegare tutta la vicenda: gli sposi si riappacificano e gli altri ospiti danno origine a una danza collettiva, una frenetica \"jota\", nel corso della quale il \"Corregidor\" viene scagliato pi\u00f9 volte in alto per mezzo di una coperta.\nMusica.\nManuel de Falla era stato allievo di Felipe Pedrell, il massimo teorico del recupero del patrimonio musicale popolare spagnolo. Giunto a Parigi nel 1907, visse a contatto e in amicizia con i maggiori esponenti della vita culturale del primo '900 in Francia (Dukas, Debussy, Ravel, Stravinsky, ecc.) e fu tra i fondatori della \"Soci\u00e9t\u00e9 musicale ind\u00e9pendante\", una associazione sensibile alla musica da camera. Tornato in Spagna per lo scoppio della prima guerra mondiale, studi\u00f2 il patrimonio folklorico spagnolo, che nel recente passato aveva suscitato interesse in Francia come esempio di esotismo arabeggiante. Nelle opere successive De Falla rielabor\u00f2 il folklore spagnolo alla luce della moderna cultura europea del primo novecento, cogliendone la profondit\u00e0, pi\u00f9 che l'esotismo, in una sorta di \"neoclassicismo\" personale. \"Il cappello a tre punte\" ne \u00e8 un esempio paradigmatico: la partitura \u00e8 ricca di temi che riecheggiano la musica popolare andalusa, per\u00f2 con una orchestrazione raffinata e caratterizzata da una misura cameristica, o quasi. Esempi di questo patrimonio folklorico rivisitato nel balletto sono il fandango fra i due coniugi nella prima scena e la \"jota\" finale. Nella partitura vi appare anche il canto: due \"cante jondo\" per mezzosoprano. Nella tradizione andalusa il \"cante jondo\" era un canto spesso triste associato al flamenco; nel \"Cappello a tre punte\" il \"cante jondo\", accompagnato dal suono delle nacchere e dal battere ritmico delle mani, assume un carattere lieto."}
{"id": "3413999", "revid": "729019", "url": "https://it.wikipedia.org/wiki?curid=3413999", "title": "Battaglia di Acinello", "text": "La battaglia di Acinello venne combattuta presso l'omonima contrada, vicino Stigliano (provincia di Matera) il 10 novembre 1861 e vide contrapporsi le truppe regolari del Regio esercito con i militi della Guardia nazionale e i briganti guidati da Carmine Crocco e Jos\u00e9 Borjes, con la vittoria di questi ultimi. Fu uno dei maggiori episodi bellici avvenuti nel periodo del brigantaggio postunitario. \nStoria.\nPremesse.\nNel 1861, dopo l'unit\u00e0 d'Italia, nel Meridione inizi\u00f2 a scoppiare una forte sommossa popolare che si tramuter\u00e0 in una vera e propria guerra civile. In Basilicata, le prepotenze della nuova classe dirigente e il pressappochismo del neonato governo italiano aumentarono il malcontento delle classi pi\u00f9 misere, le quali non ottennero nessun beneficio con la conseguita trasformazione politica, a differenza dei ceti borghesi che (fedeli in precedenza ai Borbone) aderirono alla rivoluzione risorgimentale per conservare i propri privilegi e mantenere il loro status di classe dirigente. Si formarono intanto numerose bande dei cosiddetti \"briganti\", composte da braccianti disagiati, sbandati degli eserciti borbonico e garibaldino, renitenti alla leva e criminali comuni.\nLa formazione principale era quella di Carmine Crocco, capo di duemila briganti, i quali agirono perlopi\u00f9 in Basilicata, Irpinia e Capitanata. Il governo borbonico in esilio, convinto della possibilit\u00e0 di recuperare il suo regno perduto, arruolo' e in settembre mand\u00f2 il generale spagnolo Jos\u00e9 Borjes, con l'obiettivo di riunire il maggior numero possibile di insorti per far decadere l'autorit\u00e0 savoiarda nelle ex province borboniche. Borjes, venendo dalla Calabria, raggiunse Crocco a Lagopesole e, nonostante l'alleanza, i loro rapporti non furono mai sereni.\nIl 3 novembre, cominciata la marcia, i briganti iniziarono a conquistare diversi centri del Vulture-Melfese, del Principato Ultra e del Materano. Il capitano Icilio Pelizza (di stanza a Napoli e poi a Benevento), ricevette l'ordine di recarsi nel Materano per fermare le scorrerie delle bande di Crocco, capitanando un reparto di fanteria, unitosi ad un contingente della Guardia nazionale.\nSvolgimento.\nL'armata dei briganti pass\u00f2 per le vicinanze di Acinello il giorno antecedente (9 novembre), incontrando una quarantina di guardie nazionali che vennero subito attaccate. Le guardie fuggirono e si nascosero in un bosco nei dintorni ma vennero improvvisamente raggiunte dai briganti, che ne uccisero 4 e ne catturarono una, liberata e messa in libert\u00e0 poich\u00e9 non fece uso delle armi contro di loro. In serata, giunsero ad Aliano e vennero accolti dalla popolazione. Icilio Pelizza di Parma, ex garibaldino e giovane capitano di 29 anni a capo di due compagnie del 62\u00ba fanteria, provenienti da Matera, e il maggiore Emilio Petruccelli, comandante di un contingente di Guardie Nazionali provenienti da Corleto Perticara, vennero a sapere che Crocco e le sue bande erano sostate ad Aliano e decise di affrontarle in campo aperto ad Acinello, localit\u00e0 nei pressi di Stigliano. Crocco e Borjes, ricevutane notizia, prepararono il loro piano di guerra.\nVi sono discordanze sul numero dei combattenti che parteciparono a questa battaglia. Borjes sostenne nel suo diario che Crocco schier\u00f2 400 uomini contro 550-600 regi soldati; anche Rocco Brienza, ne \"Il martirologio della Lucania\", riport\u00f2, similmente, 500 militi tra le forze unitarie. Crocco stesso disse che le sue unit\u00e0 ammontarono a pi\u00f9 di 1000 e i suoi avversari erano oltre 1200. I briganti ottennero una schiacciante vittoria, dovuta anche, secondo le parole di Borjes, all'inesperienza del capitano Pelizza. Lo svolgimento dello scontro venne minuziosamente descritto dal generale catalano nel suo diario. La banda di Crocco invi\u00f2 la prima compagnia sotto gli ordini del capitano Don Francesco Forne per attaccare di fronte i fanti italiani, seguito da un altro contingente per proteggerli. Ninco Nanco, comandante della cavalleria composta da un centinaio di insorti, ricevette l'ordine di colpire il nemico sul fianco. Borjes, a capo del resto della fanteria, marci\u00f2 in colonna al centro delle due ali per proteggerle in caso di scacco.\nDopo un furioso scontro di fucileria, con i fanti del 62\u00b0 asserragliati su un'altura al di l\u00e0 del fiume Sauro, Ninco Nanco e la sua cavalleria attraversarono il fiume e aggredirono sul fianco le guardie nazionali che, dopo un duro combattimento, si diedero alla fuga. Il capitano e un gruppo di fanti, rimasti soli, indietreggiarono e presero posizione presso il Mulino di Acinello. Vedendolo in una posizione critica, Borjes fece avanzare una sezione della compagnia di riserva per prenderlo alle spalle, mentre la prima compagnia lo attaccava di fronte e la seconda a sinistra.\nPelizza e i suoi sottoposti, tentando di difendersi, attaccarono alla baionetta ma il loro sforzo di resistenza si rivel\u00f2 vano. Lo stesso Pelizza per\u00ec nello scontro e vi sono due versioni riguardante la sua morte. Secondo Del Zio venne ucciso da Borjes con un colpo di arma da fuoco alla testa, dopo un lungo corpo a corpo, Crocco nelle sue memorie sostenne che fu colpito al cuore (o alla fronte) \"con una palla di mezz'oncia\" da un giovane brigante di 16 anni, ad una distanza di circa 30 metri. I fanti italiani sopravvissuti riuscirono ad aprirsi un varco e fuggirono verso Stigliano.\nLa salma del capitano fu decapitata e, per evitare ulteriori deturpazioni da parte dei briganti, Borjes impose che il cadavere venisse consegnato alle autorit\u00e0 che si sarebbero occupate della sua sepoltura. Nel bosco di Montepiano, in territorio di Accettura, fu rinvenuta la sua sciabola, che la guardia nazionale Nicola Chiaramonte don\u00f2 al comune di Parma. Borjes annot\u00f2 nel suo diario che la coalizione brigantesca ne usc\u00ec senza gravi disagi mentre quella avversaria sub\u00ec una perdita di circa 40 soldati (cifra riportata anche da Brienza) e 5 furono fatti prigionieri.\nPost bellum.\nIl capitano Pelizza fu, probabilmente, il primo ufficiale del regio esercito a morire per mano dei briganti in Basilicata. Venne sepolto a Corleto Perticara, in cui venne eretto un monumento in suo onore con le seguenti iscrizioni dettate dal colonnello Marchetti, comandante del 62\u00ba fanteria.\nLa citt\u00e0 di Parma rese omaggio al suo cittadino, incidendo il suo nome su una lapide collocata sul pilastro sud-ovest dei Portici del Grano, per ricordare i caduti del Risorgimento. Il colonnello Marchetti lo ricord\u00f2 con queste parole:\nLo stesso Crocco anni dopo, ormai un uomo anziano in carcere, ricord\u00f2 nelle proprie memorie biografiche il valore del suo nemico, che \u00abanimava i suoi bravi piemontesi colle parole e coll'esempio e, armato di fucile come un soldato semplice, continuava a far fuoco contro di noi, senza curarsi del nostro accerchiamento\u00bb.\nLa sconfitta di Acinello, la sottovalutazione dell'alleanza tra Crocco e Borjes e l'accusa di negoziati con il capobrigante costarono caro al maggior generale Cosimo Della Chiesa, che verr\u00e0 rimosso, a un paio di mesi dal conflitto, da Alfonso La Marmora per \u00abla sua azione di comando in Basilicata giudicata inadeguata\u00bb."}
{"id": "3414001", "revid": "183114", "url": "https://it.wikipedia.org/wiki?curid=3414001", "title": "El sombrero de tres picos", "text": ""}
{"id": "3414002", "revid": "297059", "url": "https://it.wikipedia.org/wiki?curid=3414002", "title": "Dan Burbank", "text": ""}
{"id": "3414006", "revid": "767487", "url": "https://it.wikipedia.org/wiki?curid=3414006", "title": "Anton Nikolaevi\u010d \u0160kaplerov", "text": "Biografia.\nFormazione e carriera militare.\nNel 1989 complet\u00f2 l'addestramento di volo del Yak-52 al Club di volo di Sebastopoli e nel 1994 si laure\u00f2 alla Scuola dell'aeronautica Kachinsk come aviatore. Dopo aver preso una seconda laurea nel 1997 all'Accademia di ingegneria aeronautica militare \"N. E. \u017dukovskij\", serv\u00ec nell'Aviazione russa come pilota istruttore con il grado di colonnello. Nel 1998 fece parte della pattuglia acrobatica \"Ussari del cielo\" come pilota istruttore presso la Base aerea Kubinka. Nel 2010 consegu\u00ec una laurea in Giurisprudenza all'Accademia presidenziale russa dell'economia nazionale e della pubblica amministrazione. Nel 2014 prese un'altra laurea in Scienze tecniche all'Accademia di ingegneria aeronautica militare \u017dukovskij - Gagarin.\nCarriera come cosmonauta.\nNel maggio del 2003 venne selezionato come candidato cosmonauta e, nel giugno 2005, dopo due anni d'addestramento al Centro di addestramento cosmonauti Jurij Gagarin, venne qualificato come cosmonauta collaudatore. Tra aprile e ottobre del 2007 occup\u00f2 la posizione di Direttore delle Operazioni per Roscosmos al Johnson Space Center a Houston. \u0160kaplerov durante la carriera di cosmonauta venne assegnato come comandante degli equipaggi di riserva Sojuz TMA-17 (2009), TMA-21 (2011), TMA-13M (2014) e MS-06 (2017). \nExpedition 29/30.\nIl 14 novembre 2011 part\u00ec per la sua prima missione a bordo della Sojuz TMA-22 da lui comandata con il cosmonauta russo Anatolij Ivani\u0161in e l'astronauta NASA Daniel Burbank per l'Expedition 29/30. Nel periodo trascorso in orbita, \u0160kaplerov si occup\u00f2 di monitorare le operazioni di aggancio e sgancio dei veicoli cargo russi Progress M-13M M-14M, M-15M, e dell'europeo ATV-3, di effettuare esperimenti scientifici, manutenzione delle attrezzature nel Segmento russo e una attivit\u00e0 extraveicolare con Oleg Kononenko. Si trovava a bordo quando si present\u00f2 il pericolo di impatto detriti con la ISS il 24 marzo 2012; gli equipaggi della Sojuz TMA-22 e Sojuz TMA-03M che si trovavano in quel momento sulla ISS si rifugiarono nelle loro navicelle in attesa del passaggio del detrito che fortunatamente non colp\u00ec il laboratorio orbitale. Alla fine dell'Expedition 30, dopo essersi sganciato dalla ISS con il suo equipaggio, atterr\u00f2 nel Kazakistan il 27 aprile 2012.\nExpedition 42/43.\nIl 23 novembre 2014 attracc\u00f2 alla Stazione, poco meno di sei ore dopo il lancio, a bordo della Sojuz TMA-15M con l'astronauta italiana dell'ESA Samantha Cristoforetti e l'astronauta NASA Terry Virts per le Expedition 42/43. La mattina del 14 gennaio 2015 a bordo della ISS si verific\u00f2 un falso allarme di perdita di ammoniaca nel Segmento americano (USOS) della Stazione; gli astronauti dell'USOS dell'Exp 42 lasciarono il loro Segmento per rifugiarsi nel Segmento russo insieme a \u0160kaplerov e gli altri cosmonauti per monitorare l'emergenza in sicurezza. Durante l'Exp 43 come responsabile del Segmento russo diede il benvenuto ai membri della Sojuz TMA-16M, Padalka, Kornienko e Kelly; questi ultimi due fecero parte della missione annuale One Year Mission. Il lancio fallimentare della missione cargo Progress M-27M avvenuto il 28 aprile 2015 prolung\u00f2 la missione dell'equipaggio della Sojuz TMA-15M di un mese, dato il posticipo della missione Sojuz successiva (Sojuz TMA-17M) che dovette aspettare la conclusione dell'investigazione. Il rientr\u00f2 sulla Terra avvenne l'11 giugno 2015, dopo 199 giorni di missione.\nExpedition 54/55.\nIl 17 dicembre 2017 torn\u00f2 sulla ISS a bordo della Sojuz MS-07 con il l'astronauta NASA Scott Tingle e l'astronauta giapponese Norishige Kanai, entrambi al primo volo, per prendere parte all'Expedition 54/55. Effettu\u00f2 un'attivit\u00e0 extraveicolare con Aleksandr Misurkin per installare una nuova scatola elettronica per le comunicazioni tra il Centro di controllo missione e il Segmento russo sulla ISS. Il 27 febbraio 2018 con lo sgancio della Sojuz MS-06 divenne il comandante dell'Expedition 55, responsabile della sicurezza dell'equipaggio e della Stazione Spaziale Internazionale. Dopo 168 giorni di missione torn\u00f2 sulla Terra concludendo con successo la sua terza missione spaziale.\nVita privata.\n\u0160kaplerov \u00e8 sposato con Tatyana Petrovna e hanno due figlie, Kristina e Kira."}
{"id": "3414008", "revid": "28592", "url": "https://it.wikipedia.org/wiki?curid=3414008", "title": "Giovanni III di Mosca", "text": ""}
{"id": "3414011", "revid": "28592", "url": "https://it.wikipedia.org/wiki?curid=3414011", "title": "Danesi (popolo)", "text": ""}
{"id": "3414013", "revid": "287204", "url": "https://it.wikipedia.org/wiki?curid=3414013", "title": "Sergej Nikolaevi\u010d Revin", "text": "Revin si \u00e8 laureato nel 1989 in ingegneria elettronica. Dal 1993 fino al 1996 ha lavorato come ingegnere per la RKK Energija\nNell'aprile del 1996 \u00e8 stato selezionato come candidato cosmonauta e, dopo due anni di addestramento al GCTC, ha ricevuto la qualifica di cosmonauta. Fino al 2011 si \u00e8 addestrato per il programma della Stazione Spaziale Internazionale (ISS), momento in cui \u00e8 stato assegnato all'equipaggio di backup dell'Expedition 29/30. \n\u00c8 partito per la ISS il 15 maggio 2012 a bordo della Sojuz TMA-04M con i colleghi Gennady Padalka e Joseph Acaba con i quali ha trascorso 124 giorni nello spazio per tutta la durata dell'Expedition 31/32. \u00c8 atterrato nel Kazakistan il 17 settembre 2012."}
{"id": "3414014", "revid": "1543377", "url": "https://it.wikipedia.org/wiki?curid=3414014", "title": "Ellen von Unwerth", "text": "In passato ha lavorato come modella per dieci anni prima di spostarsi dietro la macchina fotografica ed attualmente crea fotografia di moda e pubblicitaria.\nEllen von Unwerth \u00e8 divenuta celebre per un servizio da lei realizzato su Claudia Schiffer per la Guess?. Le sue fotografie sono state pubblicate su riviste come \"Vogue\", \"Vanity Fair\", \"Interview\", \"The Face\", \"Twill\", \"Arena\", \"L'Uomo Vogue\" ed \"I-D\", e lei stessa ha pubblicato numerosi libri fotografici. Nel 1991 ha vinto il primo premio al Festival internazionale della fotografia di moda.\nVon Unwerth ha realizzato il materiale promozionale per i Duran Duran dal 1994 al 1997, oltre ad aver scattato alcune fotografie per i loro album \"Liberty\" del 1990 e \"Medazzaland\" del 1997. Ha inoltre realizzato le copertine per numerosi altri dischi come \"Pop Life\" delle Bananarama (1991), \"The Velvet Rope\" di Janet Jackson (1997), \"Saints &amp; Sinners\" delle All Saints (2000), \"Les Mots\" di Myl\u00e8ne Farmer (2001), \"Life for Rent\" di Dido (2003), \"Blackout\" di Britney Spears (2007), \"Back to Basics\" (2006) e \"Keeps Gettin' Better - A Decade of Hits\" (2008) di Christina Aguilera e \"Rater R\" di Rihanna.\nVon Unwerth ha anche girato alcuni cortometraggi per stilisti e video musicali per numerosi cantanti Pop. Ha inoltre curato la regia degli spot pubblicitari di aziende come Revlon, Clinique, Equinox ed altri.\nFra le star da lei fotografate, anche Monica Bellucci."}
{"id": "3414017", "revid": "28592", "url": "https://it.wikipedia.org/wiki?curid=3414017", "title": "Provincia di Curlandia", "text": ""}
{"id": "3414021", "revid": "559014", "url": "https://it.wikipedia.org/wiki?curid=3414021", "title": "A Song of Ice and Fire", "text": ""}
{"id": "3414022", "revid": "1543377", "url": "https://it.wikipedia.org/wiki?curid=3414022", "title": "Conestabile della Torre di Londra", "text": "Il Conestabile della Torre di Londra (o semplicemente Conestabile della Torre) \u00e8 la pi\u00f9 importante carica della Torre di Londra. Attualmente il Conestabile ha puramente un ruolo cerimoniale e prende parte alle principali cerimonie che si svolgono nel complesso oltre a far parte della comunit\u00e0 che vive presso la fortezza. L'incarico \u00e8 attualmente ricoperto dal generale Richard Dannatt, barone Dannatt, che ha assunto l'incarico dal 1\u00ba agosto 2009 come 159\u00b0 detentore del posto.\nPer effetto del \"Queen's Regulations for the Army\", l'ufficio di conestabile \u00e8 conferito a un Feldmaresciallo o ad un generale in pensione per un periodo di cinque anni.\nEgli ha le funzioni di governatore della fortezza ed \u00e8 responsabile dell'amministrazione quotidiana della Torre di Londra e del suo complesso.\nStoria.\nL'incarico di Conestabile della Torre \u00e8 uno dei pi\u00f9 antichi in Inghilterra, databile alcuni anni dopo l'insediamento di Guglielmo il Conquistatore ed \u00e8 uno dei grandi onori nelle cariche onorifiche inglesi. In passato la nomina veniva concessa anche a eminenti prelati della chiesa, a politici di rilievo e a soldati valorosi. Il primo Conestabile della storia, Geoffrey de Mandeville, venne nominato da Guglielmo il Conquistatore in persona (AD 1066-87) nell'XI secolo. Formalmente, in assenza del sovrano, il Conestabile \u00e8 l'uomo tra i pi\u00f9 potenti che si trovi a Londra anche se attualmente esso mantiene unicamente il privilegio del diretto accesso al sovrano per questioni relative al proprio impiego. Dal 1784 il Conestabile \u00e8 sempre stato un militare.\nDurante il medioevo il Conestabile doveva provvedere al funzionamento completo della Torre, dal pagamento dei soldati al mantenimento degli appartamenti reali nella fortezza, sino alla supervisione del 'Guardiano degli animali del re', oltre a essere ovviamente responsabile di tutti i prigionieri detenuti nelle segrete del castello. Il primo prigioniero di cui si abbia memoria fu il vescovo Ranulf Flambard nel 1100, e Ronnie and Reggie Kray furono gli ultimi due prigionieri ufficiali per alcuni giorni nel 1952 per essersi rifiutati di prestare il loro servizio militare.\nSino all'espulsione degli ebrei nel 1290 il Conestabile era inoltre responsabile della regolazione del ghetto di Londra.\nDiritti del Conestabile.\nNel medioevo questa era una posizione di grande rilievo in quanto tra le intitolazioni del Conestabile figuravano:\nQualunque nave che giungesse nei pressi della Torre doveva al Conestabile una parte del proprio carico come pagamento per la protezione concessa dai cannoni della torre. Questa tradizione \u00e8 oggi mantenuta quando nell'attuale cerimonia il Conestabile riceve una botte di rum da un grande vascello della Royal Navy.\nDal 1784 la tradizione vuole che a capo della torre vi sia un militare in pensione, solitamente un generale, di cui il pi\u00f9 famoso \u00e8 indubbiamente stato Arthur Wellesley, I duca di Wellington, che prest\u00f2 qui servizio dal 1825 al 1852. Durante la sua amministrazione vennero asportate altrove le stanze reali ormai inutilizzate e gli ambienti vennero riportati al loro aspetto tipicamente medioevale.\nAttualmente il titolo di Conestabile ha validit\u00e0 per cinque anni e riceve il giorno della sua nomina le chiavi della fortezza come simbolo del proprio potere. Durante le cerimonie di stato, egli \u00e8 il custode della corona e delle regal\u00ece reali.\nElenco dei conestabili.\nQuesto \u00e8 un elenco incompleto dei Conestabili della Torre di Londra, incarico tradizionalmente combinato con quello di Lord Luogotenente della Tower Hamlets."}
{"id": "3414023", "revid": "6923", "url": "https://it.wikipedia.org/wiki?curid=3414023", "title": "21st Century Entertainment", "text": "La 21st Century Entertainment \u00e8 una societ\u00e0 di sviluppo e distribuzione di Software, del ramo videogiochi. Fondata nel 1991 e successore della defunta Hewson Consultants da Andrew Hewson. I suoi maggiori successi furono la saga di \"Pinball Dreams\" e lo sviluppo dei videogiochi di tipo simulatore di flipper. Fallita nel 1999 poi Andrew Hewson fond\u00f2 la Wise Owl Accountants."}
{"id": "3414024", "revid": "71433", "url": "https://it.wikipedia.org/wiki?curid=3414024", "title": "Dan Weiss", "text": ""}
{"id": "3414025", "revid": "1543377", "url": "https://it.wikipedia.org/wiki?curid=3414025", "title": "C/1684 N1", "text": "C/1684 N1 \u00e8 una cometa non periodica la cui orbita \u00e8 mal conosciuta in quanto \u00e8 stata calcolata sulla base del breve arco temporale di 16 giorni durante il quale \u00e8 stata osservata.\nScoperta.\nLe comete che venivano scoperte nel XVII secolo non venivano chiamate col nome dei loro scopritori ne con sigle, ma solo con l'anno e nei rari casi di pi\u00f9 scoperte nello stesso anno anche con il numero ordinale della scoperta, per questo motivo la C/1684 N1 non porta il nome dello scopritore, l'astronomo italiano Francesco Bianchini. Bianchini non solo \u00e8 lo scopritore della cometa ma anche l'unico ad averla osservata, fatto raro nell'Astronomia degli ultimi secoli, ma nel Atlas Coelestis realizzato da Johann Gabriel Doppelmayr nel 1742 la cometa \u00e8 indicata come osservata dal Bianchini e da Giovanni Giustino Ciampini.\nPossibile sciame meteorico.\nSulla base degli elementi orbitali calcolati la cometa potrebbe aver dato origine in passato a uno sciame meteorico centrato tra il 24 e il 25 giugno e con un radiante situato nella parte meridionale della costellazione dell'Eridano, alle coordinate celesti 2 H 14 M, -50,1\u00b0, nelle immediate vicinanze di Phi Eridani e a circa 8,5\u00b0 da \"Alfa Eridani\", pi\u00f9 nota come Achernar: la velocit\u00e0 geocentrica delle sue meteore sarebbe stata di 31,8 km/s."}
{"id": "3414031", "revid": "579383", "url": "https://it.wikipedia.org/wiki?curid=3414031", "title": "Harsomtus", "text": ""}
