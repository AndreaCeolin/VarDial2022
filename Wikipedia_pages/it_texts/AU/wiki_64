{"id": "3550298", "revid": "205250", "url": "https://it.wikipedia.org/wiki?curid=3550298", "title": "Orazio Simonetta", "text": "Figlio del conte Ottaviano, in giovent\u00f9 milit\u00f2 con Alessandro Farnese nelle Fiandre, comportandosi con onore. Nel 1596 spos\u00f2 la contessa Barbara Sanseverino, che era rimasta vedova nel 1585 di Giberto IV Sanvitale, signore di Sala Baganza. \nNel 1606 fond\u00f2 a Torricella un convento di frati Minoriti. Il convento venne in seguito distrutto da una piena del Po ma i frati lo ricostruirono e rimase attivo, con l'annesso oratorio, fino al 1805, quando fu soppresso per decreto napoleonico. \nImplicato con la moglie Barbara e molti altri nobili in una congiura ordita dai Sanvitale contro Ranuccio I Farnese, venne arrestato e poi impiccato sulla piazza di Parma assieme agli altri congiurati. "}
{"id": "3550300", "revid": "126257", "url": "https://it.wikipedia.org/wiki?curid=3550300", "title": "Isotta Fraschini Tipo8A", "text": ""}
{"id": "3550301", "revid": "1573940", "url": "https://it.wikipedia.org/wiki?curid=3550301", "title": "Dobsonia praedatrix", "text": "Il pipistrello della frutta dal dorso nudo della Nuova Britannia (Dobsonia praedatrix ) \u00e8 un pipistrello appartenente alla famiglia degli Pteropodidi, endemico dell'Arcipelago delle Bismarck.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 116 e 180\u00a0mm, la lunghezza dell'avambraccio tra 101,5 e 125\u00a0mm, la lunghezza della coda tra 21,5 e 37\u00a0mm, la lunghezza del piede tra 22 e 33\u00a0mm, la lunghezza delle orecchie tra 21 e 28\u00a0mm, un'apertura alare fino a 91\u00a0cm e un peso fino a 260\u00a0g.\nAspetto.\nLa pelliccia \u00e8 corta. La testa \u00e8 bruno-nerastra, le spalle sono brunastre, mentre le parti ventrali sono marroni chiare, con dei riflessi giallo-verdastri. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe, strette e appuntite. Le membrane alari sono attaccate lungo la spina dorsale, dando l'impressione di una schiena priva di peli. Gli artigli sono marroni con la punta chiara. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia singolarmente o in piccoli gruppi nella vegetazione, in particolare tra le fronde delle Palme da Cocco. Occasionalmente \u00e8 stata osservata anche all'interno di grotte.\nRiproduzione.\nFemmine gravide sono state osservate tra dicembre e gennaio. Ci sono due picchi delle nascite, una a met\u00e0 anno e l'altro tra dicembre e gennaio.\nDistribuzione e habitat.\nQuesta specie \u00e8 endemica dell'Arcipelago delle Bismarck: Nuova Britannia, Nuova Irlanda, Dyaul, Nuova Hannover, Umboi; Isole del Duca di York: Isola del Duca di York, Ulu; Watom.\nVive nelle foreste umide tropicali primarie e secondarie, nelle piantagioni e nei giardini fino a 300 metri di altitudine.\nTassonomia.\nAltre specie simpatriche dello stesso genere: \"D. anderseni\".\nStato di conservazione.\nLa IUCN Red List, considerata la popolazione numerosa e l'adattamento a qualsiasi habitat degradato, classifica \"D. praedatrix\" come specie con rischio minimo (LC)."}
{"id": "3550302", "revid": "126257", "url": "https://it.wikipedia.org/wiki?curid=3550302", "title": "Isotta-Fraschini Tipo8A", "text": ""}
{"id": "3550303", "revid": "767487", "url": "https://it.wikipedia.org/wiki?curid=3550303", "title": "Disney's Magical Quest 3 Starring Mickey and Donald", "text": "Disney's Magical Quest 3 Starring Mickey and Donald \u00e8 l'ultimo videogioco a piattaforme della serie Disney's Magical Quest sviluppata dalla Capcom."}
{"id": "3550304", "revid": "767487", "url": "https://it.wikipedia.org/wiki?curid=3550304", "title": "Vy\u0161n\u00e9 nad Hronom", "text": "Vy\u0161n\u00e9 nad Hronom (in ungherese \"Nagyod\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550305", "revid": "223320", "url": "https://it.wikipedia.org/wiki?curid=3550305", "title": "XRCO", "text": ""}
{"id": "3550306", "revid": "287204", "url": "https://it.wikipedia.org/wiki?curid=3550306", "title": "Vysne nad Hronom", "text": ""}
{"id": "3550310", "revid": "767487", "url": "https://it.wikipedia.org/wiki?curid=3550310", "title": "Zalaba", "text": "Zalaba (in ungherese \"Zalaba\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550312", "revid": "158913", "url": "https://it.wikipedia.org/wiki?curid=3550312", "title": "The Singer Not the Song", "text": ""}
{"id": "3550315", "revid": "1731210", "url": "https://it.wikipedia.org/wiki?curid=3550315", "title": "Mark Taylor", "text": ""}
{"id": "3550316", "revid": "158913", "url": "https://it.wikipedia.org/wiki?curid=3550316", "title": "The Man Who Never Was", "text": ""}
{"id": "3550317", "revid": "767487", "url": "https://it.wikipedia.org/wiki?curid=3550317", "title": "Zbrojn\u00edky", "text": "Zbrojn\u00edky (in ungherese \"K\u00e9tfegyvernek\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550319", "revid": "287204", "url": "https://it.wikipedia.org/wiki?curid=3550319", "title": "Zbrojniky", "text": ""}
{"id": "3550321", "revid": "1543377", "url": "https://it.wikipedia.org/wiki?curid=3550321", "title": "Gabriela Rejala", "text": " Ha inoltre rappresentato la propria nazione a Reina Hispanoamericana 2008 che si \u00e8 tenuto a Santa Cruz, in Bolivia, il 30 ottobre 2008, dove si \u00e8 piazzata alla terza posizione. \u00c8 inoltre arrivata fra te prime sedici semifinaliste a Miss Terra 2009."}
{"id": "3550323", "revid": "767487", "url": "https://it.wikipedia.org/wiki?curid=3550323", "title": "\u017demberovce", "text": "\u017demberovce (in ungherese \"Zsember\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550324", "revid": "287204", "url": "https://it.wikipedia.org/wiki?curid=3550324", "title": "Zemberovce", "text": ""}
{"id": "3550330", "revid": "158913", "url": "https://it.wikipedia.org/wiki?curid=3550330", "title": "Life as a House", "text": ""}
{"id": "3550331", "revid": "2032913", "url": "https://it.wikipedia.org/wiki?curid=3550331", "title": "Bizarre (album)", "text": "Bizarre \u00e8 il secondo album della cantante italiana Jo Squillo, pubblicato nel 1984.\nIl disco.\nCon questo secondo lavoro la cantante milanese abbandona il genere punk rock delle sue precedenti canzoni per dedicarsi a sonorit\u00e0 italo disco e pop. L'album contiene la hit e il grande successo di vendite \"I Love Muchacha\", presentata al Festivalbar 1984. Dall'album \u00e8 stato estratto il singolo \"I Love Muchacha/Bizarre\", del cui secondo brano venne realizzato un video sperimentale su Polaroid, e il singolo promozionale \"Dammi pace (esplosioni d'amore)|Indiana Jones\". Quest'album risulta essere il pi\u00f9 popolare della decade degli anni '80 a livello commerciale della cantante."}
{"id": "3550332", "revid": "767487", "url": "https://it.wikipedia.org/wiki?curid=3550332", "title": "\u017demliare", "text": "\u017demliare (in ungherese \"Zseml\u00e9r\") \u00e8 un comune della Slovacchia facente parte del distretto di Levice, nella regione di Nitra."}
{"id": "3550333", "revid": "287204", "url": "https://it.wikipedia.org/wiki?curid=3550333", "title": "Zemliare", "text": ""}
{"id": "3550335", "revid": "1543377", "url": "https://it.wikipedia.org/wiki?curid=3550335", "title": "Mozilla Italia", "text": "Mozilla Italia - Associazione Italiana Supporto e Traduzione Mozilla \u00e8 stata un'associazione senza fini di lucro con finalit\u00e0 di sostegno, di supporto e di promozione dei software sviluppati da Mozilla Foundation. Nata nel 2005, l'associazione \u00e8 stata formalmente sciolta nell'ottobre del 2017 pur continuando ad operare in maniera informale come gruppo di utenti volontari, quindi sotto il nome di comunit\u00e0.\nMozilla Italia cura la traduzione in lingua italiana dei software Mozilla e fornisce informazioni aggiornate sul loro sviluppo. Sul sito \"mozillaitalia.org\" raccoglie programmi, traduzioni, articoli e guide.\nIl gruppo volontario mette anche a disposizione un forum di discussione dedicato al supporto tecnico e al dibattito. Nuovi servizi offerti dalla comunit\u00e0 sono anche i canali e gruppi ufficiali sull'app di messaggistica telegram nei quali \u00e8 possibile interfacciarsi con i volontari in modo diretto.\nI principali software sostenuti da Mozilla Italia comprendono il browser Firefox, il programma per la posta elettronica Thunderbird, la suite integrata di programmi Internet (browser, posta elettronica, newsgroup, editor HTML, chat) SeaMonkey e l'estensione Lightning (che fornisce funzioni di calendario e agenda per Thunderbird e SeaMonkey), il sito mozilla.org (traduzione in italiano), il nuovo progetto mozilla common voice, il progetto thimble e molto altro. Il forum di discussione d\u00e0 spazio anche a Firefox per piattaforma Android e a Firefox OS (il sistema operativo libero per dispositivi mobili, tablet e Smart TV). Sul forum si fornisce supporto anche per i componenti aggiuntivi dei programmi Mozilla e ci si occupa della loro traduzione.\nUlteriore scopo del gruppo \u00e8 la traduzione della Knowledge Base, il sito di Supporto Mozilla dedicato a Firefox ed agli altri software Mozilla."}
{"id": "3550337", "revid": "1573940", "url": "https://it.wikipedia.org/wiki?curid=3550337", "title": "Dobsonia moluccensis", "text": "Il pipistrello della frutta dal dorso nudo delle Molucche (Dobsonia moluccensis ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di medie dimensioni, con la lunghezza della testa tra 170 e 210\u00a0mm, la lunghezza dell'avambraccio tra 132,7 e 147,3\u00a0mm, la lunghezza della coda tra 26,4 e 34,4\u00a0mm, la lunghezza delle orecchie tra 30 e 31,9\u00a0mm e un peso fino a 360\u00a0g.\nAspetto.\nLa pelliccia \u00e8 corta. La testa \u00e8 nerastra, le spalle sono bruno-nerastre, mentre le parti ventrali sono grigio chiare, cosparse di peli olivastri nella parte centrale. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, in maniera tale da far apparire la schiena priva di peli. Gli artigli sono bianchi. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori. Gli individui delle Isole Aru potrebbero appartenere alla specie \"D. magna\".\nBiologia.\nComportamento.\nSi rifugia all'interno di grotte, costruzioni umane come miniere ed edifici abbandonati e nella densa vegetazione dove forma colonie numerose, fino a qualche migliaio di esemplari.\nAlimentazione.\nSi nutre di frutta.\nRiproduzione.\nDue giovani sono stati catturati nel mese di giugno.\nDistribuzione e habitat.\nQuesta specie \u00e8 endemica delle Isole Molucche: Ambon, Buru, Seram; Isole Aru: Wokam, Wamar.\nVive nelle foreste umide tropicali, in giardini e piantagioni fino a 2700 metri di altitudine. \u00c8 apparentemente assente dalle Savane.\nTassonomia.\nAltre specie simpatriche dello stesso genere: \"D. viridis\".\nStato di conservazione.\nLa IUCN Red List, considerato il vasto Areale e la popolazione numerosa, classifica \"D. moluccensis\" come specie con rischio minimo (LC)."}
{"id": "3550338", "revid": "1543377", "url": "https://it.wikipedia.org/wiki?curid=3550338", "title": "Fawzia Mohamed", "text": " Ha quindi rappresentato l'Egitto in occasione del concorso Miss Universo 2006.\nFawzia Mohamed \u00e8 cresciuta al Cairo con la sua famiglia, che consiste di tre sorelle ed un fratello. I suoi indirizzi di studio presso l'universit\u00e0 di Helwan sono il turismo e la storia dell'Egitto.\nPrima di partecipare al concorso di bellezza, Fawzia Mohamed aveva gi\u00e0 accumulato esperienze come modella, ed aveva frequentato la scuola per modelle di Amina Shelbaya, Miss Egitto 1988. Fra gli stilisti, per cui Mohamed aveva sfilato si possono citare Hany El Behery e Dagher."}
{"id": "3550339", "revid": "599013", "url": "https://it.wikipedia.org/wiki?curid=3550339", "title": "Real Madrid Club de F\u00fatbol 1992-1993", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1992-1993."}
{"id": "3550350", "revid": "46931", "url": "https://it.wikipedia.org/wiki?curid=3550350", "title": "Iaminaua", "text": ""}
{"id": "3550352", "revid": "287204", "url": "https://it.wikipedia.org/wiki?curid=3550352", "title": "Yaminawa", "text": ""}
{"id": "3550353", "revid": "767487", "url": "https://it.wikipedia.org/wiki?curid=3550353", "title": "Kekko Fornarelli", "text": "Biografia.\nSi avvicina al pianoforte allo strumento all'et\u00e0 di 3 anni, dapprima con lezioni private ed in seguito presso il Conservatorio di Bari.\nNel 2005 esce il suo primo lavoro discografico, \"Circular Thought\", pubblicato dall'etichetta discografica Wide Sound.\nTrasferitosi in Francia tra il 2005 e il 2008, Fornarelli prosegue nella sua ricerca stringendo collaborazioni con artisti quali Flavio Boltro e Rosario Giuliani che lo portano alla scrittura ed alla produzione del suo secondo disco \"A French Man in New York\", pubblicato da Wide Sound e distribuito da Egea, ispirato alla figura del pianista francese Michel Petrucciani.\nIl terzo disco \"Room of Mirrors\" (AUAND) \u00e8 stato pubblicato nel maggio 2011.\nNel 2014 viene pubblicato \"Outtrush\", con Giorgio Vendola al contrabbasso e Dario Congedo alla batteria.\nMolto apprezzato internazionalmente, \u00e8 tra i jazzisti italiani con il maggior numero di concerti svolti in numerosi Paesi.\nVanta nei suoi progetti le collaborazioni di artisti della scena jazz internazionale come Francesco Bearzatti e Marco Tamburini."}
{"id": "3550366", "revid": "1048993", "url": "https://it.wikipedia.org/wiki?curid=3550366", "title": "Jim Wilson (regista)", "text": "Biografia.\nDopo alcune esperienze come attore si \u00e8 dato alla produzione di numerosi film tra i quali ricordare soprattutto \"Balla coi lupi\" in cui ha vinto l'oscar al miglior film insieme a Kevin Costner (il quale era anche protagonista e regista del film). Ma anche \"Swing Vote - Un uomo da 300 milioni di voti.\" Ha lavorato anche come regista, dirigendo \"Acque profonde\", film con protagonisti Cameron Diaz e Harvey Keytel, \"StripGirl\" e \"Amore e morte al tavolo da gioco\", sempre con Kevin Costner."}
{"id": "3550372", "revid": "110157", "url": "https://it.wikipedia.org/wiki?curid=3550372", "title": "Vr\u00e1ble", "text": "Vr\u00e1ble (in ungherese \"Vereb\u00e9ly\") \u00e8 una citt\u00e0 della Slovacchia facente parte del distretto di Nitra, nella regione omonima."}
{"id": "3550375", "revid": "287204", "url": "https://it.wikipedia.org/wiki?curid=3550375", "title": "Vrable", "text": ""}
{"id": "3550379", "revid": "239447", "url": "https://it.wikipedia.org/wiki?curid=3550379", "title": "UPC-Arena", "text": ""}
{"id": "3550380", "revid": "354397", "url": "https://it.wikipedia.org/wiki?curid=3550380", "title": "Effetti induttivi", "text": ""}
{"id": "3550382", "revid": "3115", "url": "https://it.wikipedia.org/wiki?curid=3550382", "title": "Alek\u0161ince", "text": "Alek\u0161ince (in ungherese \"Elecske\") \u00e8 un comune della Slovacchia facente parte del distretto di Nitra, nella regione omonima."}
{"id": "3550384", "revid": "287204", "url": "https://it.wikipedia.org/wiki?curid=3550384", "title": "Aleksince", "text": ""}
{"id": "3550387", "revid": "827882", "url": "https://it.wikipedia.org/wiki?curid=3550387", "title": "King Records", "text": ""}
{"id": "3550389", "revid": "767487", "url": "https://it.wikipedia.org/wiki?curid=3550389", "title": "Jim Black", "text": ""}
{"id": "3550390", "revid": "726373", "url": "https://it.wikipedia.org/wiki?curid=3550390", "title": "TwinBee Da!!", "text": "TwinBee Da!! \u00e8 un videogioco sparatutto a scorrimento del 1990 sviluppato da Konami."}
{"id": "3550391", "revid": "599013", "url": "https://it.wikipedia.org/wiki?curid=3550391", "title": "61. Infanterie-Division", "text": ""}
{"id": "3550393", "revid": "3115", "url": "https://it.wikipedia.org/wiki?curid=3550393", "title": "B\u00e1b (Slovacchia)", "text": "B\u00e1b (in ungherese \"B\u00e1b\", in tedesco \"Baab\") \u00e8 un comune della Slovacchia facente parte del distretto di Nitra, nella regione omonima."}
{"id": "3550394", "revid": "3115", "url": "https://it.wikipedia.org/wiki?curid=3550394", "title": "Babindol", "text": "Babindol (in ungherese \"Babind\u00e1l\") \u00e8 un comune della Slovacchia facente parte del distretto di Nitra, nella regione omonima."}
{"id": "3550400", "revid": "283141", "url": "https://it.wikipedia.org/wiki?curid=3550400", "title": "Funzione Gamma di Eulero", "text": ""}
{"id": "3550401", "revid": "354397", "url": "https://it.wikipedia.org/wiki?curid=3550401", "title": "Superfici di energia potenziale", "text": ""}
{"id": "3550404", "revid": "729019", "url": "https://it.wikipedia.org/wiki?curid=3550404", "title": "Icheri Shekher (metropolitana di Baku)", "text": "Icheri Shekher \u00e8 una stazione della Linea 1 della Metropolitana di Baku, di cui rappresenta uno dei capolinea.\n\u00c8 stata inaugurata il 6 novembre 1967."}
{"id": "3550405", "revid": "729019", "url": "https://it.wikipedia.org/wiki?curid=3550405", "title": "Sahil (metropolitana di Baku)", "text": "Sahil \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1967."}
{"id": "3550409", "revid": "1409041", "url": "https://it.wikipedia.org/wiki?curid=3550409", "title": "C\u01b0\u1eddng V\u0169", "text": ""}
{"id": "3550414", "revid": "729019", "url": "https://it.wikipedia.org/wiki?curid=3550414", "title": "28 May (metropolitana di Baku)", "text": "28 May \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1967, facente parte del tratto inaugurale della linea e stazione di interscambio con Jaffar Jabbarly della Linea 2.\nSi trova nelle vicinanze della stazione ferroviaria principale di Baku."}
{"id": "3550420", "revid": "278830", "url": "https://it.wikipedia.org/wiki?curid=3550420", "title": "Tony Kendall", "text": "Biografia.\nRomano, inizi\u00f2 a recitare gi\u00e0 nella seconda met\u00e0 degli anni cinquanta, raggiungendo poi una discreta fama con i generi spionistico e western, in cui fu spesso protagonista o antagonista.\n\u00c8 morto di cancro nel 2009."}
{"id": "3550421", "revid": "1924342", "url": "https://it.wikipedia.org/wiki?curid=3550421", "title": "Destroyed", "text": "Destroyed \u00e8 il decimo album in studio del musicista statunitense Moby. \u00c8 stato pubblicato il 13 maggio 2011 dalla Mute Records ma il suo titolo, le tracce e l'uscita erano state messe sul sito del compositore gi\u00e0 il 15 febbraio 2011. Un libro fotografico con lo stesso nome \u00e8 stato pubblicato in concomitanza con il disco.\nRegistrazione e sonorit\u00e0.\nLa maggior parte delle registrazioni sono state effettuate durante i tour di Moby. Nella sua stanza d'albergo a causa della sua insonnia inizi\u00f2 a suonare ed abbozzare i primi pezzi durante la tarda notte. A tal proposito in un'intervista disse: \"\"era come se tutte le persone del mondo stessero dormendo\". Egli avrebbe poi ripreso i brani incompleti nel suo appartamento, dove, con la sua collezione di strumenti unici, li avrebbe completati. Richard e i suoi amici Emily Zuzik, Inyang Bassey e Joy Malcolm hanno cantato sul disco. Musicalmente, Moby ha riassunto \"Destroyed\" come la \"ripartizione melodica della musica elettronica per le citt\u00e0 vuote alle due di notte\"\".\nIl titolo dell'album ha un senso quando si ascolta la musica dice Moby.\nLa canzone \"Rockets\" era stata pubblicata in precedenza nel 2008 come la tredicesima traccia de \"A Night in NYC\".\nCopertina.\nLa copertina dell'album ritrae un corridoio dell'LaGuardia Airport: \"\"Il mio volo era in ritardo, cos\u00ec ho deciso di esplorare l'aeroporto. Mi sono imbattuto in un cartello elettronico su cui vi era scritto 'TUTTI I BAGAGLI INCUSTODITI SARANNO DISTRUTTI'. Dal momento che le parole entravano una alla volta, ho aspettato fino a quando \u00e8 comparsa la parola 'DISTRUTTI' e scattai una foto.\".\nSingoli.\nEra stato rivelato sul sito ufficiale di Richard Hall che il primo singolo estratto dall'album sarebbe stato \"The Day\". Era disponibile in anticipo su iTunes dal 2 aprile ed \u00e8 stato ufficialmente pubblicato il 9 maggio, insieme a un pacchetto completo di remix.\n\"The Day \u00e8 stato scritto in una stanza d'albergo in Spagna, all'alba, quando non dormivo. Era una camera d'albergo bellissima. La canzone l'ho composta con una chitarra acustica e la demo l'ho registrata sul mio telefono, l'ho portata a casa e ho sistemato il tutto con gli apparecchi elettronici nel mio studio\"\". - Moby\nPer il singolo successivo, Moby fece un sondaggio sul suo sito web ai fan, chiedendogli di votare la canzone pi\u00f9 adatta ad essere messa in commercio singolarmente. Dopo che la votazione si concluse, il singolo scelto fu \"Lie Down in Darkness\", anche se \u00e8 arrivato terzo, dopo \"After\" e \"Blue Moon\"\nIl 30 agosto, il musicista ha pubblicato sul suo diario un'altra richiesta per il terzo singolo ufficiale. Questa volta i fan potevano solo suggerire i titoli delle canzoni senza superare un sondaggio. Il giorno dopo, Hall ha annunciato attraverso il suo account su Twitter che i singolo che pubblicher\u00e0 saranno \"After\" e \"The Right Thing\", anche se \"Blue Moon\" \u00e8 considerato dagli appassionati come uno dei migliori brani di Moby.\nIl primo maggio 2012 \"The Poison Tree\" \u00e8 stato pubblicato come il quinto singolo da \"Destroyed\".\nTracce.\nTutti i brani sono accreditati a Moby, ad eccezione di \"The Low Hum\", co-scritto con Emily Zuzik e \"Lie Down in Darkness\", composto da Hall, Joy Malcolm e Justin Kielty."}
{"id": "3550422", "revid": "729019", "url": "https://it.wikipedia.org/wiki?curid=3550422", "title": "Ganjlik (metropolitana di Baku)", "text": "Ganjlik \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1967."}
{"id": "3550423", "revid": "1573940", "url": "https://it.wikipedia.org/wiki?curid=3550423", "title": "Salticus", "text": "Salticus \u00e8 un genere di ragni appartenente alla famiglia Salticidae.\nCaratteristiche.\nLe specie del genere Salticus sono contrassegnate da un disegno variegato in bianco e nero con alcune strisce trasversali, tanto da essere noti popolarmente come \"ragni-zebra\". I maschi adulti hanno cheliceri molto sviluppati su cui poggiano gli altrettanto lunghi e sottili pedipalpi. Le femmine hanno dimensioni fra i 3,5 e i 7 millimetri; i maschi non superano i 5 millimetri.\nHabitat.\n\u00c8 possibile rinvenirli su rocce e tronchi d'albero, in luoghi raggiungibili dal sole.\nDistribuzione.\nLe 48 specie oggi note rendono questo genere pressoch\u00e9 cosmopolita.\nIn Italia sono state reperite 9 specie di questo genere\nTassonomia.\nA dicembre 2010, si compone di 48 specie:\nSpecie trasferite.\nDescrizioni originarie piuttosto generiche dei caratteri attribuiti a questo genere hanno fatto s\u00ec che, in seguito a studi e revisioni, ben 42 specie, originariamente qui ascritte, siano state trasferite altrove:"}
{"id": "3550424", "revid": "729019", "url": "https://it.wikipedia.org/wiki?curid=3550424", "title": "N\u0259riman N\u0259rimanov (metropolitana di Baku)", "text": "Narimanov \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1967."}
{"id": "3550429", "revid": "729019", "url": "https://it.wikipedia.org/wiki?curid=3550429", "title": "Bakmil (metropolitana di Baku)", "text": "Bakmil \u00e8 una fermata della Metropolitana di Baku. La parola \"Bakmil\" \u00e8 il nome di una joint venture tra Baku e Milano.\n\u00c8 stata inaugurata il 28 marzo 1979."}
{"id": "3550432", "revid": "1522738", "url": "https://it.wikipedia.org/wiki?curid=3550432", "title": "Ventus Hawktor", "text": ""}
{"id": "3550435", "revid": "287204", "url": "https://it.wikipedia.org/wiki?curid=3550435", "title": "Fabian Turnes", "text": ""}
{"id": "3550436", "revid": "729019", "url": "https://it.wikipedia.org/wiki?curid=3550436", "title": "Ulduz (metropolitana di Baku)", "text": "Ulduz \u00e8 una stazione della Linea 1 della Metropolitana di Baku.\n\u00c8 stata inaugurata il 5 maggio 1970."}
{"id": "3550440", "revid": "1305887", "url": "https://it.wikipedia.org/wiki?curid=3550440", "title": "Gate Keepers 21", "text": " \u00e8 una serie di sei OVA, sequel della serie televisiva \"Gate Keepers\", da cui si differenzia per i toni pi\u00f9 scuri e la storia pi\u00f9 seriosa. Le due serie sono collegate dai personaggi di Reiji Kageyama, Yukino Houjo e dall'istituto Tategami High School.\nTrama.\nSono passati trentuno anni dalla guerra fra gli invasori alieni e l'AEGIS, che sconvolse il Giappone. Nonostante la sventata minaccia, l'AEGIS \u00e8 stata smantellata e screditata, ed i pochi membri che sono rimasti agiscono come una societ\u00e0 clandestina che continua a lavorare segretamente per sconfiggere gli alieni. Il principale agente dell'AEGIS \u00e8 Ayane Isuzu che raccoglie i resti dei cristallo Invader in cambio del denaro fornitole dal misterioso Reiji Kageyama."}
{"id": "3550441", "revid": "729019", "url": "https://it.wikipedia.org/wiki?curid=3550441", "title": "Koroghlu (metropolitana di Baku)", "text": "Koroghlu (1972\u20142011 Azizbekov) \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1972."}
{"id": "3550445", "revid": "729019", "url": "https://it.wikipedia.org/wiki?curid=3550445", "title": "Gara Garayev (metropolitana di Baku)", "text": "Gara Garayev \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1972."}
{"id": "3550446", "revid": "729019", "url": "https://it.wikipedia.org/wiki?curid=3550446", "title": "Neftchiler (metropolitana di Baku)", "text": "Neftchiler \u00e8 una stazione della Linea 1 della Metropolitana di Baku.\n\u00c8 stata inaugurata il 6 novembre 1972."}
{"id": "3550449", "revid": "729019", "url": "https://it.wikipedia.org/wiki?curid=3550449", "title": "Khalglar Dostlughu (metropolitana di Baku)", "text": "Khalglar Dostlughu \u00e8 una stazione della Linea 1 della Metropolitana di Baku.\n\u00c8 stata inaugurata il 28 aprile 1989."}
{"id": "3550451", "revid": "729019", "url": "https://it.wikipedia.org/wiki?curid=3550451", "title": "Ahmadly (metropolitana di Baku)", "text": "Ahmadly \u00e8 una stazione della Linea 1 della Metropolitana di Baku.\n\u00c8 stata inaugurata il 28 aprile 1989 e ne era uno dei capolinea sino al 2002."}
{"id": "3550453", "revid": "729019", "url": "https://it.wikipedia.org/wiki?curid=3550453", "title": "H\u0259zi Aslanov (metropolitana di Baku)", "text": "H\u0259zi Aslanov \u00e8 uno dei capolinea della Linea 1 della Metropolitana di Baku.\n\u00c8 stata inaugurata, come prolungamento della linea originale, il 10 dicembre 2002."}
{"id": "3550456", "revid": "125641053", "url": "https://it.wikipedia.org/wiki?curid=3550456", "title": "Fascismi nel mondo", "text": "Per fascismi nel mondo s\u2019intende la diffusione delle dittature fasciste nei vari Paesi del mondo, assumendo diverse caratteristiche sfumature nei vari contesti, dalla nascita del fascismo italiano nel 1919 fino alla fine della seconda guerra mondiale nel 1945.\nStoria.\nQuando in Italia nell'ottobre 1922 il Partito Nazionale Fascista giunse al potere, nel resto dell'Europa (comprese Francia e Regno Unito), ma anche del mondo, non si guard\u00f2 a esso con sfavore, soprattutto per il suo impegno come argine al bolscevismo sovietico e l'eversione. Nacquero cos\u00ec una serie di movimenti che si ispirarono in qualche maniera al fascismo, soprattutto in Europa, ma anche in America del Sud. Conquistarono il potere negli anni '30 in Germania, Austria, Grecia, Portogallo e Spagna.\nNel 1933 con i Comitati d'Azione per l'Universalit\u00e0 di Roma si tent\u00f2 di avviare una sorta di \"internazionale fascista\", che prosegu\u00ec nel 1934 con il congresso fascista internazionale a Montreux, in Svizzera.\nAlcuni di questi partiti fascisti andarono al potere nel proprio paese nel corso della seconda guerra mondiale, durante l'occupazione delle potenze dell'Asse (tra gli altri Croazia, Romania, Norvegia).\nAmeriche.\nIn America Latina in quasi tutti i Paesi nacquero movimenti parafascisti negli anni trenta: il Movimento Nazional Socialista del Cile, la Falange Socialista Boliviana, la Falange Cubana.\nIn Brasile s'ispir\u00f2 al fascismo l'Azione Integralista Brasiliana, ma anche in Argentina ci fu la Lega Repubblicana e lo stesso Per\u00f3n in qualche modo per il peronismo si ispir\u00f2 a quanto aveva visto in Italia da addetto militare, sebbene la sua ideologia non possa esser definita fascista in senso stretto. In Nord America fu attiva l'Unione Canadese dei Fascisti e la Legione d'Argento d'America (Stati Uniti), mentre in America Centrale le camicie dorate messicane.\nIn Argentina il Partito Fascista Argentino fu costituito nel giugno del 1932 con sede nel sobborgo di Buenos Aires Avellaneda. I seguaci pubblicavano una rivista dal titolo \"Camicia Negra\" con tendenze antisemite (meglio sarebbe dire antisioniste) mutuate dal nazismo.\nAsia.\nRegime fascista famoso fu il fascismo giapponese.\nVicino Oriente.\nNel mondo arabo furono attivi vari partiti di ispirazione nazionalista e fascista, come il Partito del Giovane Egitto, il Nadi al-Muthanna in Iraq e il Partito Nazionalista Sociale in Siria.\nEuropa.\nIn seguito, durante il periodo di massima diffusione e consenso del regime fra il 1925 e il 1935, il miglioramento dell'immagine dell'Italia nel mondo port\u00f2 perfino diverse personalit\u00e0 del pensiero democratico (fra cui Winston Churchill e il Mahatma Gandhi) a esprimere simpatia per Benito Mussolini e il suo regime.\nD'altro canto l'esperienza fascista non manc\u00f2 di provocare in Europa (e non solo) movimenti fascisti e filofascisti di emulazione, per lo pi\u00f9 ideologica e di immagine. Nel resto d'Europa, come gi\u00e0 detto, furono molti i movimenti fascisti e filofascisti che si svilupparono e, soprattutto nell'Europa orientale, ma anche in Portogallo e Spagna salirono anche al potere.\nIn molti casi tuttavia la somiglianza col fascismo italiano fu solo epidermica, legata a certi stilemi (saluto romano, colore scuro delle camicie e manifestazioni di massa), al culto del capo e della violenza e a un feroce anticomunismo. In altri casi si verificarono anche gemellaggi con la dottrina sociale, filosofica e politica vera e propria. Nel 1934 fu convocato il congresso fascista di Montreux in Svizzera, con i rappresentanti delle organizzazioni fasciste europee.\nGermania.\nIl pi\u00f9 famoso dei movimenti fascisti fu il Partito Nazionalsocialista Tedesco dei Lavoratori (\"Nationalsozialistische Deutsche Arbeiterpartei\") di Adolf Hitler. Seppure il suo capo avesse una genuina venerazione per Mussolini e qualche punto in comune con l'ideologia fascista, soprattutto l'anticomunismo, il nazionalismo e il culto della rivoluzione, all'inizio non aveva attratto particolari simpatie presso gli uomini del fascismo italiano; lo stesso Mussolini non manc\u00f2 di mettere in ridicolo il razzismo germanico nel celebre discorso di Bari del 1934, defin\u00ec il \"Mein Kampf\" \"un testo illeggibile\", mentre i giornali italiani espressero verso il nazismo (all'indomani della notte dei lunghi coltelli) apprezzamenti del tipo \"criminali e pederasti\" all'indirizzo della dirigenza nazionalsocialista. Successivamente la necessit\u00e0 per Mussolini di consolidare l'alleanza con la Germania fu avviata una martellante campagna propagandistica tesa a evidenziare le similitudini fra i due regimi. Tuttavia, quando fu chiaro che nell'asse Roma-Berlino l'Italia non sarebbe stato il \"socio di maggioranza\", nacque pi\u00f9 o meno spontaneamente all'interno del fascismo anche una forte corrente culturale intenta a rivendicare differenze o primazie culturali e ideologiche al di l\u00e0 della \"comunanza d'interessi\".\nLettonia.\n\"Lo stesso argomento in dettaglio:\" Perkonkrusts\nDopoguerra.\nDopo la seconda guerra mondiale emerse il fenomeno del neofascismo, ma anche alcuni regimi autoritari erano chiamati fascisti in maniera dispregiativa, oppure tra i loro sostenitori e membri vi erano dei neofascisti, sebbene lo Stato non avesse le caratteristiche tipiche. A parte il franchismo e l'Estado Novo, nati prima della guerra, regimi fascisti furono detti, con approssimazione politica o accezione propagandistica, varie dittature militari quali il regime dei colonnelli in Grecia, il pinochetismo in Cile (sostenuto anche da un gruppo dichiaratamente neofascista, Patria y Libertad) e il Processo di riorganizzazione nazionale in Argentina. Furono coniati anche i termini fascismo clericale e, pi\u00f9 recentemente, islamofascismo."}
{"id": "3550457", "revid": "198277", "url": "https://it.wikipedia.org/wiki?curid=3550457", "title": "Palmar\u00e8s dell'Associazione Sportiva Roma", "text": "Nella presente pagina \u00e8 riportato il palmar\u00e8s dell'Associazione Sportiva Roma, societ\u00e0 calcistica italiana per azioni con sede nella citt\u00e0 di Roma.\nPrima squadra.\nIl primo titolo ufficiale vinto dalla Roma fu la Coppa CONI 1928. Il club si laure\u00f2 per la prima volta campione d'Italia nel 1941-42, vinse la sua prima Coppa Italia nel 1963-64 e mise per la prima volta in bacheca la Supercoppa italiana nel 2001. In campo nazionale vanta in totale tre scudetti (il pi\u00f9 recente nel 2000-01), nove Coppe Italia (l'ultima nel 2007-08) e due Supercoppe italiane (la pi\u00f9 recente nel 2007).\nIl club non ha mai conseguito titoli confederali, annoverando in ambito ufficiale quali migliori risultati il raggiungimento delle finali di Coppa dei Campioni nel 1984 e di Coppa UEFA nel 1991. Oltre a questi piazzamenti, in campo internazionale vanta la vittoria della Coppa delle Fiere nella stagione 1960-1961, nonch\u00e9 della Coppa Anglo-Italiana nell'edizione 1972.\nSettore giovanile.\nSquadra Primavera (Under 20).\nNel settore giovanile la societ\u00e0 vanta otto vittorie nel Campionato Primavera e cinque nella pari categoria Coppa Italia, nonch\u00e9 due in Supercoppa italiana.\nPer numero di titoli di campione Primavera la Roma \u00e8 seconda solo a Torino e Inter, che ne vantano nove.\nTra le competizioni internazionali giovanili figurano inoltre le vittorie in tre edizioni del Torneo di Viareggio (il pi\u00f9 recente nel 1991) e in due edizioni della Blue Stars/FIFA Youth Cup (1980 e 2003).\nSquadra Allievi Nazionali (Under 17).\nLa Squadra Under 17, gi\u00e0 Squadra Allievi Nazionali, partecipa al torneo nazionale della categoria (vinto in otto edizioni) e anche al Torneo Internazionale \"Maggioni-Righi\". La Roma ha trionfato in tre edizioni del Torneo \"Carlin's Boys\", uno dei principali campionati al mondo a livello Under 17 riconosciuti dalla F\u00e9d\u00e9ration Internationale de Football Association (FIFA) nonch\u00e9 il pi\u00f9 antico campionato giovanile organizzato in Italia.\nSquadra Giovanissimi Nazionali (Under 15).\nLa Squadra Under 15, gi\u00e0 Squadra Giovanissimi Nazionali e Giovanissimi Professionisti, partecipa nel campionato italiano della categoria, del quale ha vinto sei edizioni. I giallorossi hanno anche vinto cinque edizioni del Torneo Citt\u00e0 di Arco, una delle principali manifestazioni a livello Under 16.\nEsordienti (femminile).\nNel 2015 il club ha introdotto una sezione femminile nel suo Settore giovanile, composta anche da una sezione di Esordienti.\nPremi e riconoscimenti.\nDi seguito la lista dei premi e riconoscimenti conferiti alla Roma da parte delle organizzazioni calcistiche in base ai suoi meriti sportivi nel corso degli anni.\nOnorificenze.\nDi seguito le onorificenze della Roma."}
{"id": "3550459", "revid": "729019", "url": "https://it.wikipedia.org/wiki?curid=3550459", "title": "Nizami (metropolitana di Baku)", "text": "Nizami \u00e8 una stazione della Linea 2 della Metropolitana di Baku.\n\u00c8 stata inaugurata il 31 dicembre 1976."}
{"id": "3550462", "revid": "729019", "url": "https://it.wikipedia.org/wiki?curid=3550462", "title": "Elmler Akademiyasi (metropolitana di Baku)", "text": "Elmler Akademiyasi \u00e8 una stazione della Linea 2 della Metropolitana di Baku.\n\u00c8 stata inaugurata il 31 dicembre 1985."}
{"id": "3550465", "revid": "729019", "url": "https://it.wikipedia.org/wiki?curid=3550465", "title": "Inshaatchilar (metropolitana di Baku)", "text": "Inshaatchilar \u00e8 una stazione della Linea 2 della Metropolitana di Baku.\n\u00c8 stata inaugurata il 31 dicembre 1985."}
{"id": "3550466", "revid": "838137", "url": "https://it.wikipedia.org/wiki?curid=3550466", "title": "Alfabeto Letterario", "text": "Alfabeto Letterario \u00e8 una collana editoriale della Laterza, uscita dal 1998 al 2001 e diretta da Remo Ceserani e Lidia De Federicis. \nSi tratta di una serie di volumetti di rapida lettura introduttoria ad argomenti di narratologia, che ruotano intorno a 5 serie:\nOgni volume ha una bibliografia di riferimento e una di approfondimento.\nTitoli.\nOgni titolo reca in copertina una lettera dell'alfabeto disegnata in corsivo a matita (tra parentesi).\nSono rimasti solo annunciati:"}
{"id": "3550467", "revid": "729019", "url": "https://it.wikipedia.org/wiki?curid=3550467", "title": "20 Yanvar (metropolitana di Baku)", "text": "20 Yanvar \u00e8 una stazione della Linea 2 della Metropolitana di Baku.\n\u00c8 stata inaugurata il 31 dicembre 1985."}
{"id": "3550471", "revid": "729019", "url": "https://it.wikipedia.org/wiki?curid=3550471", "title": "Memar Ajami (metropolitana di Baku)", "text": "Memar Ajami \u00e8 una stazione della Linea 2 della Metropolitana di Baku.\n\u00c8 stata inaugurata il 31 dicembre 1985."}
{"id": "3550474", "revid": "214753", "url": "https://it.wikipedia.org/wiki?curid=3550474", "title": "BP Ford Abu Dhabi World Rally Team", "text": ""}
{"id": "3550475", "revid": "729019", "url": "https://it.wikipedia.org/wiki?curid=3550475", "title": "Jaffar Jabbarly (metropolitana di Baku)", "text": "Jaffar Jabbarly \u00e8 una stazione della Linea 2 della Metropolitana di Baku.\n\u00c8 stata inaugurata il 27 ottobre 1993 e rappresenta la stazione di interscambio con la Linea 1."}
{"id": "3550477", "revid": "729019", "url": "https://it.wikipedia.org/wiki?curid=3550477", "title": "Nasimi (metropolitana di Baku)", "text": "Nasimi \u00e8 una stazione della Linea 2 della Metropolitana di Baku.\n\u00c8 stata inaugurata il 9 ottobre 2008."}
{"id": "3550478", "revid": "188116", "url": "https://it.wikipedia.org/wiki?curid=3550478", "title": "Fascismi in Europa", "text": ""}
{"id": "3550479", "revid": "729019", "url": "https://it.wikipedia.org/wiki?curid=3550479", "title": "Khatai (metropolitana di Baku)", "text": "Khatai \u00e8 una stazione della Linea 2 della Metropolitana di Baku e ne rappresenta uno dei capolinea.\n\u00c8 stata inaugurata il 22 febbraio 1968."}
{"id": "3550482", "revid": "1543377", "url": "https://it.wikipedia.org/wiki?curid=3550482", "title": "Victory Tour", "text": "Il Victory Tour fu la terza tourn\u00e9e del gruppo musicale statunitense The Jacksons e la prima eseguita con tutti i fratelli Jackson al completo. Si svolse solo negli Stati Uniti e in Canada, partendo da Kansas City il 6 luglio 1984 e terminando il 9 dicembre dello stesso anno a Los Angeles, per un totale di 55 date e oltre 2,7 milioni di spettatori. Gli incassi ammontarono a circa 75 milioni di dollari.\nIn questo spettacolo Michael Jackson si esib\u00ec per la prima volta anche da solista: su 16 brani in scaletta 8 erano infatti tratti dai suoi album \"Thriller\" e \"Off the Wall\". Come raccontato dal fratello Marlon, fu di Michael la scelta, nonostante il nome del tour, di non inserire nella scaletta alcuna canzone dall'album \"Victory\".\nMichael don\u00f2 i suoi ricavi personali, otto milioni di dollari, in beneficenza.\nDescrizione.\nIl tour vide la presenza di tutti e sei i fratelli maschi della famiglia Jackson. I manager del tour furono l'imprenditore Don King, Joe Jackson (il patriarca della famiglia Jackson) e Frank Di Leo (all'epoca manager personale di Michael Jackson) mentre il promoter originale del tour fu Chuck Sullivan, figlio di Billy Sullivan, proprietario della squadra di football New England Patriots. Subito dopo la fine del tour, Michael e Marlon lasciarono il gruppo per dedicarsi a una carriera solista.\nPromozione.\nNel novembre 1983, i Jackson avevano firmato un accordo da 5 milioni di dollari con la PepsiCo, che avrebbe infranto ogni record diventando all'epoca il pi\u00f9 grande accordo di sponsorizzazione di una celebrit\u00e0. Il tour venne pertanto sponsorizzato dalla Pepsi-Cola e venne anticipato da due spot televisivi della nota bevanda che vedevano come protagonisti i fratelli Jackson dove, in entrambi, Michael e i suoi fratelli reinterpretavano \"Billie Jean\" in una nuova versione col testo cambiato, che conteneva allusioni alla bevanda. Durante le riprese della seconda pubblicit\u00e0, mentre i Jackson simulavano un concerto dal vivo, i capelli di Michael presero fuoco accidentalmente a causa di un guasto degli effetti pirotecnici, causandogli ustioni di secondo e terzo grado al cuoio capelluto. La Pepsi diede a Jackson un risarcimento danni di circa 1,5 milioni di dollari, che l'artista don\u00f2 in beneficenza. Secondo alcuni rapporti finanziari dell'epoca, la Pepsi, grazie a questa sponsorizzazione, registr\u00f2 vendite per 7,7 miliardi di dollari nel 1984 e un aumento della quota di mercato mentre la sua storica rivale, la Coca-Cola, registr\u00f2 un calo.\nLo spettacolo.\nIl palco era lungo 44 metri e alto sette piani e ospitava oltre 2500 luci e 240 altoparlanti personalizzati, erano necessari 240 lavoratori e cinque giorni di lavoro per montarlo. Lo show si apriva con una spettacolare e strana introduzione: mentre la voce di un narratore raccontava di una leggenda su dei tirannici mostri mitologici, chiamati \"Kreetons\", questi facevano il loro ingresso sul palco seguiti da un uomo vestito con un'armatura argentata da cavaliere medievale con un elmo, che estraeva una spada dalla roccia tra effetti speciali pirotecnici e laser. Il cavaliere combatteva con i mostri e li cacciava e, una volta liberatosi dell'elmo, si rivelava essere Randy Jackson, che pronunciava le enigmatiche parole: \u00abTutto il mondo si sollevi e osservi il Regno\u00bb. In seguito, dopo una fragorosa tempesta di suoni elettronici, luci e fumo, i fratelli Jackson facevano il loro ingresso sul palcoscenico in cima ad una piattaforma sopraelevata e insieme intonavano \"Wanna Be Startin' Somethin\"'. Dopo una serie di successi dei fratelli e di Michael Jackson da solista, quest'ultimo annunciava la canzone \"Ben\", come era solito fare nei precedenti tour ma, fingendo di cambiare idea, annunciava ai fan che avrebbe cantato invece una canzone tra le sue preferite dal suo ultimo album \"Thriller\", ovvero \"Human Nature\", tra le urla di gioia di questi ultimi. Durante \"She's Out of My Life\", Michael scendeva per qualche secondo gi\u00f9 dal palco per avvicinare i fan delle prime file. Dopo un medley di successi di Jermaine Jackson, Michael faceva ritorno sul palco per duettare con quest'ultimo nella canzone \"Tell Me I'm Not Dreamin' (Too Good to Be True)\". Veniva poi annunciato da Michael il medley di canzoni dei Jackson 5, che era diventato una consuetudine sin dal precedente tour e lo sarebbe stato per ogni tour da solista di Michael Jackson a venire. Sul finale di \"Workin' Day and Night\" vi era un trucco illusionistico realizzato dall'illusionista Franz Harary: dopo essere stato attaccato da un gigantesco robot-ragno ricoperto di luci, Michael veniva coperto da un telo e fatto levitare, per poi sparire e riapparire, assieme a Marlon, dietro a un altro telone in cima ad una piattaforma da un'altra parte del palco per interpretare \"Beat It\". Lo spettacolo vedeva inoltre la prima performance live, durante un tour, di \"Billie Jean\", accompagnata dai fratelli Jackson; prima di allora Michael Jackson l'aveva interpretata da solista soltanto durante lo special televisivo . I concerti si concludevano con una lunga performance (di circa 13 minuti) del successo dei Jacksons \"Shake Your Body (Down to the Ground)\".\nLa polemica dei biglietti.\nSia i manager che il promoter, cercarono in tutti i modi di far fruttare al massimo la popolarit\u00e0 di Michael Jackson, all'epoca al picco della sua fama dopo il successo mondiale senza precedenti dell'album \"Thriller\", pertanto i biglietti vennero venduti ad un prezzo record di trenta dollari, che in quegli anni era un costo altissimo per un concerto. Sia la band che il promoter furono investiti da numerose polemiche che spinsero gli stessi Jacksons a donare parte del ricavato in beneficenza..\nNonostante gli alti incassi, Chuck Sullivan si trov\u00f2 in forte deficit per gli elevati costi di produzione, tanto che dovette bloccare il pagamento di 1,9 milioni di dollari alla band. Per recuperare parte delle perdite, si decise di aggiungere 15 date alle 40 originarie. A causa dell'ingente somma impegnata, nel 1988 la famiglia Sullivan fu poi costretta a vendere la squadra di football.\nLogisticamente la vendita di biglietti ebbe non pochi problemi, soprattutto per colpa della modalit\u00e0 d'acquisto, che prevedeva obbligatoriamente solo pacchetti da quattro biglietti, associati ad un indirizzo, da pagarsi con vaglia alle poste statunitensi con un modulo reperibile come allegato ai giornali che partecipavano all'iniziativa. La confusione generata agli sportelli postali, il furto degli stessi quotidiani dalle abitazioni private e l'alto costo dei biglietti, incepparono in modo drastico le vendite. Questi, tra l'altro, venivano solitamente messi in commercio solo dieci giorni prima di ogni tappa, causandone spesso il mancato recapito ai mediatori. Il 5 luglio 1984, dopo aver ricevuto una lettera da una ammiratrice di undici anni, tale Ladonna Jones, che accusava i Jacksons di essere egoisti e troppo avidi di denaro, Michael Jackson tenne una conferenza stampa per annunciare che sarebbero stati apportati dei cambiamenti alle procedure di distribuzione dei biglietti e che una parte dei suoi proventi personali sarebbe stata devoluta in beneficenza. Alla piccola fan fu poi riservato un trattamento VIP al concerto di Houston, Texas. Le procedure furono parzialmente variate ma l'acquisto rimase possibile solo via posta, fatta eccezione per i sei concerti finali di Los Angeles.\nAltre polemiche e problemi tra i fratelli.\nJackie fu assente in gran parte delle prime tappe ufficialmente per un infortunio al ginocchio in seguito a un incidente automobilistico. La moglie di Jermaine spieg\u00f2 invece che la prima moglie di Jackie lo aveva investito in un parcheggio quando aveva scoperto che il marito aveva un'amante, che poi si era scoperto essere la ballerina e cantante Paula Abdul, coreografa dello spettacolo. Nonostante tutto, l'uomo riusc\u00ec a guarire in tempo per tornare con il resto della formazione negli ultimi concerti.\nMichael fu spesso accusato dai fratelli di scarso interesse verso l'organizzazione del tour. Molte ricostruzioni dell'epoca dicono infatti che l'artista aveva accettato di andare in tour coi fratelli solo per risolvere i problemi finanziari di alcuni di questi ultimi e di aver acconsentito ad un ultimo tour coi fratelli solo su richiesta della loro madre, Katherine Jackson. Secondo un giornalista di ABC News, che segu\u00ec alcune tappe del tour da dietro le quinte, Michael era infelice durante il tour, era completamente isolato dai suoi fratelli e parlava a malapena con loro. Ad un certo punto del tour, Michael era cos\u00ec stressato dai suoi fratelli e dai dolori causati dalle operazioni chirurgiche al cuoio capelluto dopo l'incidente della Pepsi, che soffr\u00ec di stress, spossatezza e disidratazione e dovette essere messo sotto le cure di un medico. I fratelli iniziarono a viaggiare in van e limousine separati: Jackie, Marlon, Randy e Tito in un veicolo, Jermaine in un altro da solo e Michael in un altro ancora, da solo. Quando dovevano viaggiare in aereo, i fratelli usavano una compagnia aerea commerciale mentre Michael viaggiava con un jet privato. I fratelli stavano su piani separati negli hotel in ogni citt\u00e0 e rifiutavano di parlarsi mentre andavano agli stadi. Ogni volta che c'era un incontro su qualsiasi cosa, erano presenti anche la coppia di avvocati che rappresentava Michael, quello che lavorava per Jermaine e i due che parlavano per il resto dei fratelli. Quando Michael seppe che suo padre, Joe Jackson, e Don King stavano organizzando un tour europeo, fece sapere loro che non vi avrebbe partecipato. Il 9 dicembre 1984, dopo l'ultima canzone della serata, Michael annunci\u00f2 dal palco di Los Angeles che quello sarebbe stato l'ultimo spettacolo coi Jacksons, lasciando i fratelli con espressioni sorprese. In seguito annunci\u00f2 in via ufficiale l'abbandono del gruppo.\nBeneficenza.\nParte dei ricavati del tour furono dati in beneficenza. Solo Michael don\u00f2 otto milioni a diverse associazioni, tra cui la Fondazione T. J. Martell per la ricerca sulla leucemia e il cancro, la UNCF (United Negro College Fund), che sosteneva gli studenti di colore aiutandoli negli studi, e la Ronald McDonald Camp for Good Times, un'associazione che organizzava giochi ed eventi per bambini malati di cancro.\nOspiti.\nIl chitarrista Eddie Van Halen fece due apparizioni come ospite speciale per eseguire il suo assolo di chitarra durante \"Beat It\", tra cui alla tappa del 14 luglio a Dallas. Nell'ultima tappa a Los Angeles anche le sorelle Rebbie, La Toya e Janet fecero una speciale apparizione sul finale dello show per ballare insieme ai fratelli, segnando una delle rarissime volte in cui tutti i fratelli e le sorelle Jackson si esibirono insieme sullo stesso palcoscenico."}
{"id": "3550483", "revid": "729019", "url": "https://it.wikipedia.org/wiki?curid=3550483", "title": "Azadlyg Prospekti (metropolitana di Baku)", "text": "Azadlyg Prospekti \u00e8 una stazione della Linea 2 della Metropolitana di Baku.\n\u00c8 stata inaugurata il 30 dicembre 2009."}
{"id": "3550486", "revid": "33888", "url": "https://it.wikipedia.org/wiki?curid=3550486", "title": "Mariano Baino", "text": "Biografia.\nHa esordito con la raccolta Camera Iperbarica (1983), uscita presso le edizioni di \u201cTam Tam\u201d, legate all'omonima rivista di Adriano Spatola. Il testo, direzionato verso la poesia visiva e concreta, pu\u00f2 essere letto come una presa d'atto della crisi di rappresentativit\u00e0 del linguaggio. Nei primi anni '90 B\u00e0ino ha fondato, con Biagio Cepollaro e Lello Voce, la rivista \u201cBaldus\u201d, che ha animato un complesso dibattito su moderno e postmoderno, avanguardia e tradizione, e, pi\u00f9 in generale, sul mutare delle strutture comunicative e sugli effetti di de-realizzazione nella societ\u00e0 massmediale. Nella sua poesia si incontrano pluristilismo, apertura alle lingue straniere e ai dialetti, uso straniante della citazione e dei neologismi. Plurilinguismo, plurivocit\u00e0 e contaminazione sono temi alla cui discussione B\u00e0ino ha contribuito anche all'interno del \u201cGruppo \u201893\u201d, di cui \u00e8 stato fondatore, insieme con Marco Berisso, Piero Cademartori, Marcello Frixione, Paolo Gentiluomo, Tommaso Ottonieri, oltre ai gi\u00e0 citati Cepollaro e Voce. Tali esperienze restano testimoniate, sul piano testuale, da due libri: Fax giallo (1993) e \u00d4nne \u2018e terra (1994), considerato da molti una pietra miliare della poesia neo-dialettale. Nelle opere poetiche pi\u00f9 recenti il neoespressionismo dell'autore si fa pi\u00f9 vicino al comico linguistico e al gioco combinatorio, mescolando i filoni letterari del nonsense e del mot-valise. \nEmblemi polisensi della scrittura, Le anatre di ghiaccio (2004) riuniscono aforismi e microracconti. La preoccupazione civile l\u00ec espressa diventa forma pienamente narrante ne L'uomo avanzato (2008), metafora dello spaesamento contemporaneo e de-scrittura del mito fondante della modernit\u00e0 costituito dal Robinson Crusoe di Defoe.\nLa sua pi\u00f9 recente opera letteraria si intitola \"Dal rumore bianco\", un romanzo che ha tutte le caratteristiche di un giallo, poich\u00e9 vede protagonista un poliziotto della questura di Napoli, Ottone Ingravoglia. Un romanzo da leggere fino alla fine per aspettarsi un gran finale a sorpresa. Nel romanzo il protagonista \u00e8 il giovane\nvicecommissario della questura di Napoli Ottone Ingravoglia, alle prese con\nl'alienazione di dover lavorare a \u201cpezzi\u201d \nd'indagine di cui quasi mai conosce lo scopo. In quest'opera l'autore\ndialoga con la tradizione alta della narrativa italiana e crea una lingua multiforme e plastica.\nDi recente uscita l'opera \u201cIn (nessuna) Patagonia\u201d, che \u00e8 insieme un diario di viaggio, un saggio critico, il verbale di un esilio in una terra estrema."}
{"id": "3550491", "revid": "77594", "url": "https://it.wikipedia.org/wiki?curid=3550491", "title": "Buscando la Luz", "text": "Buscando la Luz \u00e8 una scultura monumentale di Eduardo Chillida. Fu creata nel 1997 e si tratta dell'ultima scultura di grandi dimensioni dell'artista basco. Si trova a Monaco di Baviera dove fu eretta nel quartiere Maxvorstadt nel 2002 in occasione dell'inaugurazione della Pinakothek der Moderne nel Kunstareal."}
{"id": "3550494", "revid": "729019", "url": "https://it.wikipedia.org/wiki?curid=3550494", "title": "Darnagul (metropolitana di Baku)", "text": "Darnagul \u00e8 una stazione della Linea 2 della Metropolitana di Baku, di cui rappresenta uno dei capolinea.\n\u00c8 stata inaugurata il 29 giugno 2011"}
{"id": "3550496", "revid": "71433", "url": "https://it.wikipedia.org/wiki?curid=3550496", "title": "The Jerk Theory", "text": ""}
{"id": "3550504", "revid": "288534", "url": "https://it.wikipedia.org/wiki?curid=3550504", "title": "Mantova Football Club 2010-2011", "text": "Questa voce raccoglie le informazioni riguardanti il Mantova Football Club S.r.l. nelle competizioni ufficiali della stagione 2010-2011.\nStagione.\nAl termine della stagione regolare il Mantova partecipa alla Poule scudetto, venendo inserita nel triangolare con Cuneo e Treviso, rispettivamente prime classificate dei gironi A e B della serie D. Nel primo incontro allo Stadio Danilo Martelli i virgiliani pareggiano 0-0 con il Treviso, venendo successivamente eliminati in seguito alla pesante sconfitta (1-4) nella trasferta cuneese.\nMaglie e sponsor.\nA partire dal girone di ritorno il Mantova gioca con una speciale maglia celeste con banda trasversale biancorossa per celebrare il centenario della societ\u00e0. Vengono utilizzate inoltre una maglia rossa con banda biancoceleste e una bianca con banda rossoceleste come divise alternative.\nRosa.\n \"(vice capitano)\"\nOrganigramma societario.\nArea direttiva\nArea tecnica\nSettore giovanile"}
{"id": "3550519", "revid": "22475", "url": "https://it.wikipedia.org/wiki?curid=3550519", "title": "Gro\u00dfe Zwei V", "text": "La Gro\u00dfe Zwei V \u00e8 una scultura di Fritz Koenig.\nFu creata nel 1973 e si trova a Monaco di Baviera nel quartiere di Maxvorstadt, in prossimit\u00e0 della Neue Pinakothek."}
{"id": "3550526", "revid": "46931", "url": "https://it.wikipedia.org/wiki?curid=3550526", "title": "Shan\u00eanawa", "text": ""}
{"id": "3550528", "revid": "599013", "url": "https://it.wikipedia.org/wiki?curid=3550528", "title": "Juan Lafita", "text": "Biografia.\nHa due figli calciatori, Ignacio e \u00c1ngel; quest'ultimo ha giocato nel .\nCarriera.\nGioc\u00f2 18 partite in Primera Divisi\u00f3n con la maglia del Real Saragozza, dal 1978 al 1982.\nLa prima presenza risale al 10 settembre 1978: allenato da Vujadin Bo\u0161kov, Lafita esord\u00ec entrando in campo all'85' al posto di Jos\u00e9 F\u00e9lix P\u00e9rez Aguerri in una partita vinta per 2-1 contro il Celta Vigo. Con la squadra aragonese non gioc\u00f2 mai da titolare in campionato.\nNel 1983 pass\u00f2 al CD Castell\u00f3n, in Segunda Divisi\u00f3n, con cui vinse la Copa de la Liga di Segunda Divisi\u00f3n nella stagione 1983-1984. Si ritir\u00f2 nel 1985."}
{"id": "3550531", "revid": "1451528", "url": "https://it.wikipedia.org/wiki?curid=3550531", "title": "Dottrina Johnson", "text": "La dottrina Johnson \u00e8 il nome con il quale in politologia si indica la posizione di politica estera esplicitata dal presidente degli Stati Uniti Lyndon Johnson in un discorso televisivo del 2 maggio 1965, in relazione all'intervento militare statunitense nella Repubblica Dominicana (Operazione Power Pack) poco prima avviato.\nIl 28 aprile precedente, infatti, le truppe statunitensi erano sbarcate in forze sulle coste dominicane, dove il paese era preda di una violenta guerra civile tra i sostenitori del deposto presidente progressista Juan Bosch (\"costituzionalisti\") e la giunta dei militari conservatori che lo aveva precedentemente spodestato (\"lealisti\"); lo scopo inizialmente dichiarato per lo sbarco delle forze statunitensi era quello di proteggere l'evacuazione dei cittadini stranieri, ma in seguito l'intervento si trasform\u00f2 in una missione d'appoggio indiretto alla fazione lealista, stante l'apparente minaccia di infiltrazioni comuniste in seno ai costituzionalisti.\nSecondo la dottrina Johnson, ritenuta un'estensione della dottrina Eisenhower e della dottrina Kennedy, le rivoluzioni avvenute nei Paesi dell'emisfero occidentale cessano di essere una questione interna se finalizzati \u00aball'instaurazione di un regime comunista\u00bb. Per tale ragione Johnson dichiar\u00f2 che \u00abgli Stati Uniti non possono permettere, non vogliono permettere e non permetteranno l'instaurazione di un altro governo comunista nell'emisfero occidentale\u00bb. L'invasione della Repubblica Dominicana, avvenuta come atto unilaterale, rappresent\u00f2 il primo palese intervento armato statunitense in America Latina dai tempi della guerre della banana degli anni 1910-1920, e fu replicata pi\u00f9 volte sino agli anni 1980.\nInquadramento politologico.\nPochi giorni dopo il discorso del 2 maggio, l'ambasciatore uruguaiano in una riunione del Consiglio di Sicurezza dell'ONU impieg\u00f2 l'espressione \"dottrina Johnson\" per definire la politica degli Stati Uniti in America Latina. Tuttavia tale espressione non \u00e8 mai stata pronunciata in un discorso ufficiale della presidenza statunitense, e anzi lo stesso Johnson ne contest\u00f2 l'impiego, sostenendo che la pregiudiziale anticomunista in America Latina fosse la posizione ufficiale espressa dall'Organizzazione degli Stati Americani nella conferenza di Punta del Este nel 1962, e che lui si sia limitato a riprendere quest'ultima.\nDiversi politologi hanno osservato la specularit\u00e0 tra la dottrina Johnson e la dottrina Bre\u017enev, che nel 1968 stabil\u00ec il diritto di ingerenza dell'Unione Sovietica nelle questioni interne dei Paesi del Patto di Varsavia in funzione anticapitalistica."}
{"id": "3550532", "revid": "520814", "url": "https://it.wikipedia.org/wiki?curid=3550532", "title": "Juan \u00c1ngel Lafita Garrido", "text": ""}
{"id": "3550533", "revid": "287204", "url": "https://it.wikipedia.org/wiki?curid=3550533", "title": "Iauanaua", "text": ""}
{"id": "3550534", "revid": "520814", "url": "https://it.wikipedia.org/wiki?curid=3550534", "title": "Juan \u00c1ngel Lafita", "text": ""}
{"id": "3550535", "revid": "46931", "url": "https://it.wikipedia.org/wiki?curid=3550535", "title": "Jawanaua", "text": ""}
{"id": "3550536", "revid": "46931", "url": "https://it.wikipedia.org/wiki?curid=3550536", "title": "Yahuanahua", "text": ""}
{"id": "3550538", "revid": "125196339", "url": "https://it.wikipedia.org/wiki?curid=3550538", "title": "Metodo Alschitz", "text": "Il metodo Alschitz \u00e8 uno stile di insegnamento della recitazione messo a punto dal regista russo Jurij Alschitz (chiamato anche \"verticale del ruolo\") nei primi anni 1990. \nIn vari paesi europei viene insegnato ad attori e registi professionisti dallo stesso Alschitz durante il master \"La Scuola dopo il Teatro\".\nIl metodo si basa sulla ricerca di un conflitto che coinvolga e provochi personalmente l'apparato dell'attore e che sia ovviamente presente anche nel ruolo che dovr\u00e0 essere agito dall'attore.\nL'attore deve sempre tenere sotto controllo:\nI risultati dei suoi studi sono raccolti in molteplici pubblicazioni, tutte edite dall'European Association for Theatre Culture, un'organizzazione fondata nel 1995 che riunisce i centri internazionali di ricerca teatrale \"AKT-ZENT\" (in Germania), \"KOINE\" (in Francia), \"PROTEI\" (In Italia) e \"SCUT\" (in Scandinavia).\nDi raro impiego in Italia (infatti solo due accademie teatrali, ovvero l'Accademia Teatrale I.T.A.C.A.di Gianpiero Borgia, e l\u2019accademia Centro Teatro Attivo a Milano insegnano questo metodo in Italia), questa metodologia \u00e8 ancora in una viva anche per quanto riguarda la fase di ricerca e sperimentazione da parte dello stesso Alschitz e dei suoi collaboratori pi\u00f9 stretti, e trae molti aspetti fondanti dagli ambiti pi\u00f9 svariati come il cinema, la filosofia, la religione, il teatro orientale, le arti figurative, la musica e in misura minore la psicologia.\nComposizione.\nIl teatro per Alschitz \u00e8 produzione di eventi in scena. \u00c8 perci\u00f2 fondamentale per l'orientamento dell'attore l'adottare una composizione per il suo spettacolo che abbia un inizio ben chiaro, la presenza di pi\u00f9 eventi (di cui uno che possa essere riconosciuto ed identificato come \"evento principale\") e un finale. Molte volte l'evento principale pu\u00f2 coincidere con il finale stesso o essere comunque situato in prossimit\u00e0 delle ultime parti dello spettacolo.\nTutte le parti di composizione devono avere un titolo, scelto personalmente dall'attore o dall'ensemble di attori. Questo titolo non solo si riveler\u00e0 un'utile mappatura per orientarsi nella pratica scenica, ma dovr\u00e0 essere scelto affinch\u00e9 stimoli gli apparati degli attori in scena per mezzo delle suggestioni e delle immagini che pu\u00f2 suscitare (non \u00e8 infrequente l'utilizzo di titoli di film, canzoni, opere teatrali, proverbi, ecc.).\nTutti gli esercizi di training per la preparazione dell'attore ideati da Jurij Alschitz durante la sua lunga carriera di insegnante sono finalizzati all'apprendimento, indotto o spontaneo, della composizione e in essi stessi sono sempre identificabili con chiarezza inizio, evento principale e finale.\nLa verticale del ruolo.\nJurij Alschitz nel suo libro \"La verticale del ruolo\", scritto con Christian Di Domenico (suo stretto collaboratore in molti laboratori teatrali internazionali per attori e registi professionisti), indica la verticale del ruolo come metodo di autopreparazione dell'attore alla parte da interpretare. Questa metodologia si muove su due fronti: quello orizzontale e quello verticale. Il fronte \"orizzontale\" \u00e8 quello dove l'attore \u00e8 impegnato a ricostruire, per mezzo di improvvisazioni sceniche, la sequenza di eventi oggettivi che caratterizzano il suo ruolo come fosse protagonista unico della storia in cui \u00e8 inserito. Il risultato finale di quest'opera di storytelling, che avviene a pi\u00f9 fasi, \u00e8 l'ottenere un mito che descriva efficacemente la storia del ruolo. Il fronte \"verticale\", invece, parte dalla ricerca di un tema (sempre indicato sotto forma di conflitto o domanda), presente nella drammaturgia del ruolo, che riesca a coinvolgere personalmente anche l'attore. Il risultato finale di questa lunga fase di lavoro porter\u00e0 ad una drammaturgia personale, formata dalla commistione tra il testo del ruolo e altri testi che parlano del tema prescelto (selezionabili da ogni forma d'arte, dal cinema alla letteratura). \u00c8 possibile inserire musiche, danze, pause e scegliere abiti che provochino ulteriormente l'apparato dell'attore che deve affrontare il ruolo senza pregiudizi di sorta (sostanzialmente, senza \"interpretare\" e \"recitare\" nell'accezione letterale dei termini) ma mettendosi a nudo con il tema. La drammaturgia personale (nella quale sar\u00e0 presente una \"frase verticale\", momento di massima tensione per l'apparato dell'attore) potr\u00e0 infine diventare una monoperformance di circa 40-50 minuti che possa poi nutrire artisticamente l'attore in vista del confronto con l'ensemble per la preparazione dello spettacolo. Solo allora, infatti, si potr\u00e0 iniziare un'adeguata analisi del testo prescelto con il regista."}
{"id": "3550541", "revid": "287204", "url": "https://it.wikipedia.org/wiki?curid=3550541", "title": "Matias Garavano", "text": ""}
{"id": "3550544", "revid": "2191687", "url": "https://it.wikipedia.org/wiki?curid=3550544", "title": "Taxi (brano musicale)", "text": "Taxi \u00e8 un brano musicale cantato da Antoine e Anna Identici, partecipante al Festival di Sanremo 1970.\nIl brano Taxi \u00e8 l\u2019unico caso riconosciuto in tribunale come plagio al Festival di Sanremo risale al 1970.\nTaxi cantato da Antoine era uguale a Valzer brillante, canzone del 1948 di Maria Pia Donati Minelli.\nQuesta fu l\u2019unica occasione nella storia di Sanremo che il tribunale emise sentenza a favore della querelante, riconoscendo quindi Taxi come plagio.\nIl testo \u00e8 di Flavia Arrigoni e Gianni Argenio, mentre la musica \u00e8 di Daniele Pace, Corrado Conti e Mario Panzeri; la canzone narra la storia di un innamoramento improvviso vissuto dal protagonista in un taxi, dove all'ultimo momento si \u00e8 trovato posto per due. Il breve incanto amoroso si spegne da un momento all'altro, alla fine della corsa.\nPubblicazioni.\nLa canzone venne incisa da Anna Identici sul 45 giri \"Taxi/Ho veduto la vita\" (Ariston Records AR 0342) con l'arrangiamento curato da Nando De Luca; la versione di Antoine invece fu arrangiata da Natale Massara e pubblicata sul 45 giri \"Taxi/La partita\" (Disques Vogue, VG 87012), e in seguito venne inserita nel 33 giri \"I grandi successi di Antoine\" (Disques Vogue, SLBVG 83.009)"}
{"id": "3550551", "revid": "123992271", "url": "https://it.wikipedia.org/wiki?curid=3550551", "title": "Romantic?", "text": "Romantic? \u00e8 il sesto album del gruppo britannico The Human League, pubblicato dalla Virgin Records nel 1990.\nLa band si presenta con questo disco con una formazione rinnovata: accanto ai membri storici Philip Oakey, Joanne Catherall e Susan Ann Sulley, ci sono i due nuovi musicisti: Neil Sutton e Russel Dennett, che partecipano anche alla stesura dei testi e delle musiche.\nPer la produzione di \"Romantic?\" il gruppo si affida, tra gli altri, a Martin Rushent (scomparso nel 2011) che gi\u00e0 aveva prodotto per gli Human League il multimilionario \"Dare\".\nL'album non viene accolto positivamente dalla critica, le recensioni parlano di un sound ormai datato, ed il successo commerciale ne risente. Non soltanto le vendite di \"Romantic?\" sono scarse, ma anche i due singoli estratti non raggiungono posizioni significative in classifica. \"Heart Like a Wheel\" (scritto insieme a Jo Callis membro della band dal 1980 al 1985) raggiunge il ventinovesimo posto nella UK Chart, mentre \"Soundtrack to a Generation\" si ferma al settantasettesimo posto.\nCome risultato del flop di questo album, la Virgin Records decide nel 1992 di cancellare il contratto della band. Nel 1994, tuttavia, il gruppo firma un contratto con la EastWest Records e pu\u00f2 cos\u00ec pubblicare nel 1995 l'album \"Octopus\".\nTracce.\nLato A\nLato B"}
{"id": "3550561", "revid": "405275", "url": "https://it.wikipedia.org/wiki?curid=3550561", "title": "Protocollo PPP", "text": ""}
{"id": "3550564", "revid": "303585", "url": "https://it.wikipedia.org/wiki?curid=3550564", "title": "Villa Margherita", "text": ""}
{"id": "3550566", "revid": "103347062", "url": "https://it.wikipedia.org/wiki?curid=3550566", "title": "Monumento alle vittime dell'attentato terroristico delle olimpiadi del 1972", "text": "Il Monumento alle vittime dell'attentato terroristico delle olimpiadi del 1972 \u00e8 una scultura di Fritz Koenig allocata nell'Olympiapark di Monaco di Baviera. Fu inaugurata nel 1995.\nSulla scultura, in caratteri ebraici, i nomi dei sei atleti israeliani morti nell'attentato ed in caratteri latini il nome del poliziotto bavarese anch'egli morto nel tentativo fallito di liberazione."}
{"id": "3550569", "revid": "600229", "url": "https://it.wikipedia.org/wiki?curid=3550569", "title": "Ludlow (geologia)", "text": "Nella scala dei tempi geologici, il Ludlow (talvolta indicato anche come Ludloviano), rappresenta la terza delle quattro epoche o serie stratigrafiche in cui \u00e8 suddiviso il Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nIl Ludlow \u00e8 compreso tra 422,9 \u00b1 2,5 e 418,7 \u00b1 2,7 milioni di anni fa (Ma), preceduto dal Wenlock e seguito dal Pridoli.\nSuddivisioni.\nIl Ludlow \u00e8 suddiviso in due piani geologici:\nEtimologia.\nIl Ludlow deriva il suo nome dal paese di Ludlow, nello Shropshire, in Inghilterra, nelle cui vicinanze furono identificati gli affioramenti rocciosi risalenti a questa epoca.\nL'epoca e la denominazione furono introdotte nella letteratura scientifica nel 1833 dal geologo scozzese Roderick Murchison. All'inizio il Ludlow fu classificato come stadio e solo nel 1989 fu elevato al livello di epoca.\nDefinizioni stratigrafiche e GSSP.\nLa base del Ludlow coincide con quella del suo primo stadio, il Gorstiano, ed \u00e8 definita dalla prima comparsa della specie graptolitica \"Saetograptus (Colonograptus) varians\", compresa tra la base della biozona dei graptoliti della specie \"Neodiversograptus nilssoni\" e poco al di sotto della biozona degli acritarchi della specie \"Leptobrachion longhopense\". \nIl limite superiore, nonch\u00e9 base della successiva epoca Pridoli, \u00e8 dato dalla prima comparsa dei graptoliti della specie \"Monograptus parultimus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione della cava di pietre \"Pitch Coppice\", situata a circa 4,5 km a sud-ovest di Ludlow, nello Shropshire, in Inghilterra, sul lato meridionale della strada che va da Ludlow a Wigmore."}
{"id": "3550576", "revid": "399", "url": "https://it.wikipedia.org/wiki?curid=3550576", "title": "Ludlow (Geologia)", "text": ""}
{"id": "3550582", "revid": "767487", "url": "https://it.wikipedia.org/wiki?curid=3550582", "title": "Whose Baby?", "text": "Whose Baby? \u00e8 un cortometraggio muto del 1917 diretto da Clarence G. Badger.\nProduzione.\nIl film fu prodotto dalla Keystone Film Company con il titolo di lavorazione \"A Mock Bigamist\".\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche statunitensi il 1\u00ba luglio 1917. Una copia del film viene conservata negli archivi dell'UCLA Film and Television Archive."}
{"id": "3550584", "revid": "92723", "url": "https://it.wikipedia.org/wiki?curid=3550584", "title": "Marburg Open 2011", "text": "Il Marburg Open 2011 \u00e8 stato un torneo professionistico di tennis maschile giocato sul cemento. \u00c8 stata la 2\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Marburgo in Germania dal 20 al 26 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori entrati nel tabellone principale come special exempt:\nGiocatori che sono passati dalle qualificazioni:\nCampioni.\nSingolare.\n Bj\u00f6rn Phau ha battuto in finale Jan H\u00e1jek, 6\u20134, 2\u20136, 6\u20133.\nDoppio.\n Martin Emmrich / Bj\u00f6rn Phau hanno battuto in finale Federico Delbonis / Horacio Zeballos, 7\u20136(4), 6\u20132"}
{"id": "3550591", "revid": "1543377", "url": "https://it.wikipedia.org/wiki?curid=3550591", "title": "Convocazioni per il campionato mondiale di calcio femminile 2011", "text": "Questa pagina elenca tutte le calciatrici convocate per il campionato mondiale di calcio femminile di Germania 2011.\nStatistiche, squadre di club ed et\u00e0 delle calciatrici sono aggiornate al 26 giugno 2011, giorno di inizio della competizione.\nRegolamentazione.\nOgnuna delle sedici nazionali qualificate alla fase finale del torneo venne invitata a presentare alla FIFA un elenco di 21 calciatrici, composte dalle sole atlete ammesse a partecipare alla competizione per tutta la sua durata. Prima di annunciare la rosa definitiva, ciascuna federazione dovette inviare entro il 27 maggio 2011 una lista preliminare di 40 calciatrici, che avrebbe poi dovuto essere ridotta alle 21 previste (di cui tre portieri) dal regolamento entro il 16 giugno 2011.\nLa sostituzione delle calciatrici gravemente infortunate fu permessa fino al 26 giugno 2011, giorno di inizio della competizione, a patto che le atlete in sostituzione di esse fossero gi\u00e0 presenti nella lista preliminare inviata alla FIFA.\nLe rose delle squadre vennero pubblicate ufficialmente il 17 giugno 2011.\nElenco.\nGruppo A.\nSelezionatrice: Carolina Morace\nSelezionatore: Bruno Bini\nSelezionatrice: Silvia Neid\nSelezionatore: Uche Eucharia\nGruppo B.\nSelezionatrice: Hope Powell\nSelezionatrice: Norio Sasaki\nSelezionatore: Leonardo Cu\u00e9llar\nSelezionatore: John Herdman\nGruppo C.\nSelezionatore: Ricardo Rozo\nSelezionatore: Kim Kwang Min\nSelezionatore: Thomas Dennerby\nSelezionatrice: Pia Sundhage\nGruppo D.\nSelezionatore: Tom Sermanni\nSelezionatore: Kleiton Lima\nSelezionatore: Marcello Frigerio\nIl 28 giugno 2011, Jade \u00e8 stata sospesa dalla Commissione Disciplinare della FIFA a causa di problemi di idoneit\u00e0, ed \u00e8 stata successivamente sostituita da Emiliana Mangue.\nSelezionatrice: Eli Landsem"}
{"id": "3550592", "revid": "2110845", "url": "https://it.wikipedia.org/wiki?curid=3550592", "title": "Cosimo Canelles", "text": "Biografia.\nAppartenente ad una nobile famiglia di origini iberiche e figlio di Gaetano, si laurea in giurisprudenza all'universit\u00e0 di Cagliari e comincia a dipingere giovanissimo.\nNel corso degli anni si fa notare negli ambienti artistico culturali nazionali e internazionali, esponendo i suoi quadri in numerose mostre personali e collettive, ricevendo anche numerosi premi, tra cui quello alla Biennale di Montecarlo del 1972 e alla biennale di Bruxelles del 1976."}
{"id": "3550593", "revid": "1573940", "url": "https://it.wikipedia.org/wiki?curid=3550593", "title": "Andricus kollari", "text": "Andricus kollari (), \u00e8 un insetto imenottero appartenente alla famiglia Cynipidae, diffuso in Europa.\nBiologia.\nQuesto insetto esiste in due diverse forme morfologiche: la prima, quella asessuata, di 3,5-4,5\u00a0mm di lunghezza, e quella sessuata, molto meno grande e lunga circa 1,7\u20132\u00a0mm.\nL'insetto \u00e8 il responsabile delle galle (o cecidi) che provoca su diverse specie di quercia. L'insetto depone le uova sulla corteccia degli alberi, in particolare in corrispondenza dei rami. La larva che si sviluppa inietta nella pianta sostanze che vanno ad attivare una incontrollata proliferazione cellulare. Si forma cos\u00ec una escrescenza di forma globulare di materiale legnoso e poroso. Nel frattempo la larva si evolve nella prima forma adulta e con le proprie mandibole comincia a scavare una galleria nella galla allestendovi il proprio rifugio. Gli insetti che si evolvono dalla larva sono tutte femmine e si riproducono per partenogenesi.\nQuesti insetti hanno vita breve in forma da adulti, circa 1 o 2 settimane, e cominciano a deporre uova fertili, ma non ancora fecondate, sulle gemme dei rami di \"Quercus cerris\". Si formano delle piccole galle, di 2\u20133\u00a0mm dentro le quali le uova passano l'inverno e, in primavera tra aprile e maggio, ne nascono le forme sessuate, maschi e femmine, che hanno dimensioni minori rispetto a quelle asessuate. Le forme sessuate si riproducono e le femmine partono per la ricerca di nuovi rami di quercia.\nDistribuzione.\nLa specie \u00e8 presente in Europa, ed in particolare in Portogallo continentale, Spagna continentale, Andorra, Gran Bretagna, Francia continentale, Belgio, Paesi Bassi, Danimarca, Germania, Austria, Italia continentale, Polonia, Repubblica Ceca, Slovacchia, Ungheria, Romania, Moldavia, Slovenia, Croazia, Bosnia ed Erzegovina, Montenegro, Serbia, Kosovo, Macedonia del Nord, Bulgaria, Grecia continentale e Ucraina."}
{"id": "3550598", "revid": "1543377", "url": "https://it.wikipedia.org/wiki?curid=3550598", "title": "Jalisco Open 2011", "text": "Il Jalisco Open 2011 \u00e8 stato un torneo professionistico di tennis maschile giocato sul cemento. \u00c8 stata la 1\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Guadalajara in Messico dal 20 al 26 giugno 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che sono passati dalle qualificazioni:\nCampioni.\nSingolare.\n Paul Capdeville ha battuto in finale Pierre-Ludovic Duclos, 7\u20135, 6\u20131\nDoppio.\n Vasek Pospisil / Bobby Reynolds hanno battuto in finale Pierre-Ludovic Duclos / Ivo Klec, 6\u20134, 6\u20137(6), [10\u20136]"}
{"id": "3550600", "revid": "1543377", "url": "https://it.wikipedia.org/wiki?curid=3550600", "title": "Torneo Interbritannico 1909", "text": "Il Torneo Interbritannico 1909 fu la ventiseiesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra."}
{"id": "3550601", "revid": "486946", "url": "https://it.wikipedia.org/wiki?curid=3550601", "title": "Studio 1 Piemonte", "text": ""}
{"id": "3550602", "revid": "1543377", "url": "https://it.wikipedia.org/wiki?curid=3550602", "title": "Jalisco Open", "text": "Il Jalisco Open \u00e8 un torneo professionistico di tennis giocato sul cemento che fa parte dell'ATP Challenger Tour. Si gioca annualmente a Guadalajara in Messico.\nCollegamenti esterni.\nSito ufficiale "}
{"id": "3550604", "revid": "767487", "url": "https://it.wikipedia.org/wiki?curid=3550604", "title": "Environment Agency Wales", "text": "L'Environment Agency Wales (in gallese: Asiantaeth yr Amgylchedd Cymru) \u00e8 un'agenzia pubblica gallese creata dal governo locale per la protezione ambientale.\nLe sue divisioni regionali sono basate sul concetto di gestione dei bacini e i confini amministrativi seguono quindi lo spartiacque dei maggiori fiumi. L'agenzia ambientale gallese \u00e8 stata definita per i bacini idrici dagli spartiacque orientali degli affluenti pi\u00f9 a levante del fiume Dee, le acque a monte del Rheidol, del Dyfi, del Tywi e del Wye. Dal 2010 i confini di competenza della Environment Agency Wales sono cambiati e sono stati collegati non pi\u00f9 ai bacini dei fiumi, bens\u00ec pi\u00f9 semplicemente ai confini amministrativi fra Inghilterra e Galles.\nIl direttore generale di Environment Agency Wales \u00e8 Chris Mills.\nIl quartier generale si trova a Cardiff, con dipartimenti a St Mellons, Monmouth, Llandarcy, Haverfordwest, Lampeter, Bangor, Rhuddlan, Bala e Buckley."}
{"id": "3550607", "revid": "1318658", "url": "https://it.wikipedia.org/wiki?curid=3550607", "title": "For Leonardo", "text": "For Leonardo \u00e8 una scultura monumentale di Eduardo Paolozzi realizzata nell'anno 1986 e situata Monaco di Baviera.\nStoria.\nPer la realizzazione dell'opera, Paolozzi s'ispir\u00f2 a un'immagine a corredo di un articolo di biogenetica apparso su un numero del National Geographic del 1984. L'immagine, realizzata da Davis Meltzer, forniva una rappresentazione della lotta tra cellule tumorali e cellule sane, con le seconde raffigurate come componenti spigolosi e le prime come elementi circolari forniti di spuntoni che penetrano le pareti delle seconde.\nIl titolo dell'opea \u00e8 un omaggio agli studi anatomici di Leonardo Da Vinci. \nUn tempo collocata di fronte alla Alte Pinakothek nel Kunstareal del quartiere di Maxvorstadt, la scultura si trova oggi in un giardino di una delle sedi monacensi dell'Ufficio Europeo dei Brevetti, precisamente in quella situata in Grasserstra\u00dfe.\nDescrizione.\nRealizzata in ghisa, \"For Leonardo\" si compone di sei elementi identici, disposti su tre file, e di due semisfere simmetriche collocate nel mezzo tra una fila e l'altra. Ognuno dei sei elementi, i quali rappresentano le cellule sane, ha una sezione che pu\u00f2 essere descritta come un quadrato dotato di angoli smussati. Le due semisfere, rappresentative delle cellule tumorali, sono disposte in modo tale da sporgere rispetto a una superficie superiore dei sei elementi."}
{"id": "3550609", "revid": "92723", "url": "https://it.wikipedia.org/wiki?curid=3550609", "title": "Marburg Open 2011 - Singolare", "text": "Il singolare del Marburg Open 2011 \u00e8 stato un torneo di tennis facente parte dell'ATP Challenger Tour 2011.\nSimone Vagnozzi era il detentore del titolo, ma quest'anno non ha partecipato.\nBj\u00f6rn Phau ha battuto in finale Jan H\u00e1jek 6\u20134, 2\u20136, 6\u20133."}
{"id": "3550611", "revid": "92723", "url": "https://it.wikipedia.org/wiki?curid=3550611", "title": "Marburg Open 2011 - Doppio", "text": "Il doppio del Marburg Open 2011 \u00e8 stato un torneo di tennis facente parte dell'ATP Challenger Tour 2011.\nMatthias Bachinger e Denis Gremelmayr erano i detentori del titolo, ma quest'anno non hanno partecipato.\nFederico Delbonis e Horacio Zeballos hanno battuto in finale Martin Emmrich e Bj\u00f6rn Phau 7\u20136(3), 6\u20132."}
{"id": "3550612", "revid": "827882", "url": "https://it.wikipedia.org/wiki?curid=3550612", "title": "Azad", "text": ""}
{"id": "3550613", "revid": "767487", "url": "https://it.wikipedia.org/wiki?curid=3550613", "title": "His Unconscious Conscience", "text": "His Unconscious Conscience \u00e8 un cortometraggio muto del 1917 diretto da Charles Avery.\nProduzione.\nIl film fu prodotto dalla Triangle Film Corporation.\nDistribuzione.\nDistribuito dalla Triangle Distributing, il film - un cortometraggio in una bobina - usc\u00ec nelle sale cinematografiche statunitensi il 16 settembre 1917."}
{"id": "3550616", "revid": "547992", "url": "https://it.wikipedia.org/wiki?curid=3550616", "title": "Quattro storie di donne", "text": "Quattro storie di donne \u00e8 una miniserie televisiva del 1989 divisa in 4 episodi, diretti rispettivamente da Carlo Lizzani, Dino Risi, Franco Giraldi e Tomaso Sherman."}
{"id": "3550617", "revid": "436907", "url": "https://it.wikipedia.org/wiki?curid=3550617", "title": "No creo", "text": "No creo \u00e8 un singolo della cantautrice pop colombiana Shakira, pubblicato nel 2000 come terzo estratto dal quarto album in studio \"\u00bfD\u00f3nde est\u00e1n los ladrones?\".\nDescrizione.\nScritto e prodotto da Shakira e Luis Fernando Ochoa, in questa canzone Shakira afferma di non credere in nessun'altra cosa se non nel vero amore. L'amante viene poi colmato di vezzeggiativi verso la fine: \"Tu terr\u00f3n de sal, un rayo de sol que a donde digas que tu quieres que yo vaya voy, que eres mi desliz, mi pa\u00eds feliz, mi primavera, mi escalera al cielo\" (\"La tua zolla di sale, un raggio di sole che dovunque tu dica che voglia che io vada vado, che sei il mio slittamento, il mio paese felice, la mia primavera, la mia scala al cielo\"). Vengono inoltre menzionati Karl Marx, Jean-Paul Sartre e Brian Weiss.\nNe \u00e8 stata registrata una versione dal vivo inserita nel disco \"MTV Unplugged\", e pubblicata il 4 gennaio 2000.\nVideo musicale.\nIl videoclip inizia in una stanza, dove Shakira salta da una finestra in un giardino dove sono presenti persone eccentriche. Poi si trova sul pavimento di un'altra stanza, attraversa stanze buie, strade con folle di manifestanti, nuota in una vasca da bagno per poi ritrovarsi ancora in un'altra stanza.\nSi diceva che questa canzone sarebbe stata il primo singolo di Shakira dell'album \u00bfD\u00f3nde est\u00e1n los ladrones? al posto di \" Ciega, sordomuda \", dal momento che alla fine di quest'ultimo video, sono presenti scene di No creo che poi \u00e8 stato pubblicato successivamente.\nIl 22 giugno 2020 Shakira pubblica il video nel suo canale ufficiale di Youtube."}
{"id": "3550620", "revid": "287204", "url": "https://it.wikipedia.org/wiki?curid=3550620", "title": "Bartolomeo di Giovanni", "text": "Fu un collaboratore stretto di Domenico Ghirlandaio, del quale contribu\u00ec a divulgarne l'arte. Con lui realizz\u00f2 ad esempio la predella dell\"'Adorazione dei Magi degli Innocenti\". Come pittore individuale la sua cifra stilistica si muove tra gli esempi del suo maestro e degli altri principali botteghe fiorentine dell'epoca, soprattutto quelle di Sandro Botticelli e Filippino Lippi. Gli sono attribuite soprattutto opere di piccolo formato."}
{"id": "3550627", "revid": "2373", "url": "https://it.wikipedia.org/wiki?curid=3550627", "title": "Quarta (unit\u00e0 di misura)", "text": "La quarta \u00e8 un'unit\u00e0 misura a volume tecnicamente definita come \"misure per aridi\", e non \u00e8 altro che un contenitore cilindrico, generalmente in ferro, con un'altezza di 30,4\u00a0cm ed un diametro di 31\u00a0cm.\nDiffusa nella commercializzazione delle olive nel ponente ligure per determinare la quantit\u00e0 di olive da portare al frantoio, anche in assenza di una bilancia, strumento che nell'antichit\u00e0, nelle realt\u00e0 rurali era alquanto rara. \nIl \"doppio decalitro\" (unit\u00e0 di misura a volume) si traduce, riferendosi alle olive, a circa 12,5\u00a0kg.\nla misura che ne deriva \u00e8 la cosiddetta \"gombata\" che \u00e8 formata da dieci quarte, tranne che nella zona della Val Nervia, della Valle Arroscia e Val Roja, dove \u00e8 formata da venti quarta. una quarta \u00e8 pari a 12,5\u00a0kg e una gombata sono 10 quarte quindi 125 kg.\nulteriori frazioni possono essere riassunte in:\n\"Staia\" = due quarte \n\"Gombata\" = dieci quarte (nella zona di Val Nervia, nella Valle d'Arroscia e Val Roja \u00e8 formata da venti quarte)\n\"Sacco\" = cinque quarte o misure = 62,5\u00a0kg circa (in Valle Nervia invece \u00e8 di quattro quarte o misure, corrispondenti a circa 50\u00a0kg)\n\"Mater\u00f4a\" = misura corrispondente alla met\u00e0 di mezza quarta (un quarto di quarta).\nUsi nel ponente ligure.\nNonostante sia un'unit\u00e0 di misura antica, \u00e8 ancora di uso comune fra gli olivicoltori e in alcuni frantoi conto-terzi del ponente ligure viene ancora esposta la doppia indicazione di prezzo per la molitura delle olive (\u20ac/kg e \u20ac/quarta).\nIn molti casi anche la resa della molitura (ovvero il rapporto fra chilogrammi di olio prodotto per i chilogrammi di olive molite) viene a volte indicata in \"quarte\" (questa volta intendendo chilogrammi di olio prodotto diviso il numero di quarte di olive molite)"}
{"id": "3550634", "revid": "46931", "url": "https://it.wikipedia.org/wiki?curid=3550634", "title": "Mura-Pirah\u00e3", "text": ""}
{"id": "3550635", "revid": "767487", "url": "https://it.wikipedia.org/wiki?curid=3550635", "title": "La donna in fiamme", "text": "La donna in fiamme (\"Die flambierte Frau\") \u00e8 un film del 1983 con Gudrun Landgrebe, Mathieu Carri\u00e8re, Hanns Zischler e Gabrielle Lafari, diretto da Robert van Ackeren."}
{"id": "3550640", "revid": "15756", "url": "https://it.wikipedia.org/wiki?curid=3550640", "title": "California Palace of the Legion of Honor", "text": "Il California Palace of the Legion of Honor (o detto localmente anche solo The Legion of Honor) \u00e8 un museo di San Francisco, California, situato in un punto panoramico del Lincoln Park.\nConserva oggi le collezioni di arte europea dall'antichit\u00e0 ai primi anni del XX secolo del Fine Arts Museums di San Francisco, dopo un riordino delle raccolte cittadine col M. H. de Young Memorial Museum (dove oggi si trovano le collezioni di arte precolombiana, americana, africana, oceanica e contemporanea).\nTra i pi\u00f9 importanti artisti ospitati spiccano El Greco, Le Brun, Rubens, Rembrandt, David, Courbet, Monet, Degas, Renoir, Manet, Pissarro, C\u00e9zanne, Gauguin, Van Gogh, Picasso, Salvador Dal\u00ed, Matisse, ecc.\nStoria.\nL'edificio della Legion d'Onore, ispirato a quello parigino (l'H\u00f4tel de Salm), venne donato da Alma de Bretteville Spreckels, moglie del magnate dello zucchero e allevatore di cavalli purosangue Adolph B. Spreckels, per commemorare i seicento soldati californiani morti in Francia durante la prima guerra mondiale. Fu completato nel 1924.\nNel 2005 ottenne dal De Young Memorial Museum molti pezzi importanti di arte europea, per effetto di un riordino delle collezioni cittadine.\nCollezioni.\nLe collezioni della Legion of Honor abbracciano seimila anni di storia. Al piano interrato si trovano vetrine archeologiche con reperti cinesi, egizi, mesopotamici, greci, etruschi e romani, oltre a una sala della ceramica dal Rinascimento all'Ottocento. Il piano terra conserva le opere d'arte di pittura e scultura, oltre a vari esempi di arti applicate come il mobilio, il mosaico, ecc. Una stanza espone a rotazione pezzi della collezione di arti grafiche.\nNotevole \u00e8 la collezione di bronzi di Auguste Rodin."}
{"id": "3550644", "revid": "1543377", "url": "https://it.wikipedia.org/wiki?curid=3550644", "title": "Navigator of the Seas", "text": "La Navigator of the Seas \u00e8 la quarta delle cinque navi possedute da Royal Caribbean International di classe Voyager. In passato \u00e8 stata una delle pi\u00f9 grandi navi passeggeri al mondo.\nDescrizione.\nCostruita ai cantieri Aker Finnyards in Turku, Finlandia, ha una stazza di 138,279t, pu\u00f2 imbarcare 3.100 passengers, pi\u00f9 1.213 membri dell'equipaggio. \u00c8 lunga 311m, larga 48m e, da aprile 2007, parte solo da Southampton, Regno Unito, per delle crociere in Europa e nel Mediterraneo. Attualmente il Navigator \u00e8 impegnato in crociere invernali da 4-5 giorni dalla Florida e passa la maggior parte dell'estate offrendo crociere nel Mediterraneo orientale che partono da Civitavecchia.\nLa \"Navigator of the seas\" \u00e8 la prima delle navi di classe \"Voyager\" di seconda generazione. Si differenzia dalla sua gemella, \"Mariner of the Seas\", per la collocazione del ristorante a buffet \"Windjammer\" che si estende di pi\u00f9 in avanti e per la presenza di \"Jade\", buffet di cucina asiatica Fusion. Si differenzia dalle navi di prima generazione per la presenza di balconi in vetro, totalmente assenti nelle altre navi.\nAllestimento.\nPossiede in totale 15 ponti: il ponte 1 \u00e8 riservato all'uscita/ingresso alla nave ed all'infermeria, nel ponte 3 e 4 sono presenti i ristoranti con servizio al tavolo \"Nutcracker\" e \"Copella\" cos\u00ec come il casin\u00f2, il teatro Metropolis (con circa 1.300 posti a sedere), una pista da pattinaggio sul ghiaccio da circa 700 posti a sedere e diversi bar/lounge e la discoteca \"The Dungeon\".\nAl ponte 5 \u00e8 disponibile una promenade dove si affacciano diversi locali e negozi: quest'ultima rappresenta il vero fulcro della vita della nave, spesso animata con feste a tema.\nAltri servizi disponibili a bordo sono solarium riservato ai soli adulti, sala giochi, spa, salone di bellezza, campi sportivi, una parete di roccia per arrampicata, mini club per bambini, fotografi professionisti e due ristoranti a tema, il Portofino (con cucina ad ispirazione italiana) ed il Chops grille, a base di carne. Infine, \u00e8 anche presente un fast food in stile americano, il Johnny Rockets."}
{"id": "3550646", "revid": "110157", "url": "https://it.wikipedia.org/wiki?curid=3550646", "title": "Giardino botanico Nymphenburg di Monaco di Baviera", "text": "Il giardino botanico Nymphenburg di Monaco di Baviera \u00e8 un orto botanico situato a fianco dell'omonimo parco che ha una estensione di circa 22 ha.\nOgni anno attira pi\u00f9 di 400.000 visitatori e si tratta di uno dei giardini botanici pi\u00f9 grandi della Germania."}
{"id": "3550650", "revid": "767487", "url": "https://it.wikipedia.org/wiki?curid=3550650", "title": "Mario e il mago (film)", "text": "Mario e il mago (\"Mario und der Zauberer\") \u00e8 un film del 1994, diretto da Klaus Maria Brandauer e tratto dall'omonimo racconto di Thomas Mann.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "3550651", "revid": "88740", "url": "https://it.wikipedia.org/wiki?curid=3550651", "title": "Mario e il mago", "text": ""}
{"id": "3550652", "revid": "339392", "url": "https://it.wikipedia.org/wiki?curid=3550652", "title": "M. H. de Young Memorial Museum", "text": ""}
{"id": "3550653", "revid": "16758", "url": "https://it.wikipedia.org/wiki?curid=3550653", "title": "Mario e il mago (Film)", "text": ""}
{"id": "3550656", "revid": "716642", "url": "https://it.wikipedia.org/wiki?curid=3550656", "title": "Mohamed Kamara", "text": "Carriera.\nClub.\nNato in Sierra Leone, si trasferisce in Finlandia dopo che i suoi genitori furono uccisi nella guerra civile. Nel 2010 passa al Partizan Belgrado, dopo aver giocato contro gli stessi nelle qualificazioni della Champions League come giocatore dell'HJK Helsinki. Kamara ha fatto il suo esordio nel Partizan Belgrado il 4 settembre contro Hajduk Kula. Con i bianco-neri ha collezionato anche alcune presenze in Champions League, giocando le partite contro l'Arsenal, lo Shakhtar Donetsk e il Braga.\nNazionale.\nHa esordito in nazionale nel 2011; ha partecipato alla Coppa delle nazioni africane 2021."}
{"id": "3550661", "revid": "129019", "url": "https://it.wikipedia.org/wiki?curid=3550661", "title": "Affari di famiglia (programma televisivo)", "text": "Affari di famiglia (\"Pawn Stars\") \u00e8 un programma televisivo statunitense prodotto da Leftfield Pictures, trasmesso originariamente sul canale History dal 2009 e in Italia, dall'anno seguente, sulla corrispondente rete televisiva, mentre da settembre 2017 viene trasmesso su Blaze e in chiaro su Cielo.\nIl programma.\nIl programma \u00e8 ambientato in un negozio dei pegni di Las Vegas, il \"Gold &amp; Silver Pawn Shop\". Qui Richard Harrison \"il Vecchio\", insieme a suo figlio Rick \"la Volpe\", suo figlio Corey \"lo Smilzo\" e Austin \"Chumlee\" Russell dovranno cercare di valutare in ogni puntata gli oggetti proposti, per poi acquistarli, se necessario restaurarli e successivamente ricavarci qualcosa. Capita tuttavia che l'acquisto non vada a termine, il pi\u00f9 delle volte per l'impossibilit\u00e0 di guadagno sull'oggetto. Il negozio opera 24 ore su 24 e conta circa 30 dipendenti. Vista la variet\u00e0 degli oggetti proposti, il Gold &amp; Silver Pawn Shop molto spesso si rivolge a esperti del settore come Dana Linett, esperto di manufatti storici americani, Tony Dee, esperto di armi da fuoco, Jesse Armoroso, esperto di strumenti musicali e diversi calligrafi tra cui Brenda Anderson. La serie descrive le interazioni del personale con i clienti, le trattative per l'acquisto degli oggetti, il background storico degli oggetti e i conflitti interpersonali tra il proprietario del negozio e i commessi.\nIn alcune puntate della serie sono apparsi personaggi famosi quali Bob Dylan, Jeremy McKinnon, Meredith Vieira, gli Oak Ridge Boys, George Stephanopoulos, Matt Kenseth, Steve Carell, Mick Foley e Roger Daltrey.\nI titoli di testa di ogni puntata vedono Rick Harrison recitare la seguente introduzione:\nAnche se sono i gioielli gli articoli pi\u00f9 comunemente portati al Gold &amp; Silver Pawn Shop, la maggior parte degli avventori apparsi nelle varie puntate ha portato al negozio una vasta gamma di oggetti d'antiquariato, curiosit\u00e0, e rarit\u00e0 varie, facendo salire l'inventario degli oggetti posseduti dal negozio a circa 12.000 articoli al luglio 2011 (5.000 dei quali custoditi solo in pegno). Ogni episodio consiste in spezzoni dedicati approssimativamente a cinque o sei contrattazioni, nelle quali Harrison, il figlio Corey, o il padre di Harrison, Richard, spiegano la storia che si cela dietro ogni oggetto. Le contrattazioni hanno uno schema fisso ricorrente: i clienti (che a volte compaiono in pi\u00f9 puntate) portano un oggetto nel negozio, uno della famiglia ne valuta il valore o, se indeciso, chiama un esperto a valutarne il reale prezzo di mercato. Poi viene chiesto alla persona proprietaria dell'oggetto quanto vorrebbe ricavarne vendendolo oppure impegnandolo. Il cliente fa la sua richiesta alla quale segue l'inevitabile contrattazione con il negoziante che contemporaneamente gli illustra le ragioni della propria offerta. Raggiunto l'accordo tra le parti (cosa che non sempre avviene) si \"firmano i documenti\" della vendita. Le storie dei rapporti interpersonali tra Harrison, Corey, il Vecchio, e il dipendente Austin \"Chumlee\" Russell, amico d'infanzia di Corey, fanno da sfondo a ogni puntata.\nCast.\nEsperti ricorrenti.\nDiversi specialisti del settore vengono frequentemente chiamati per dare il loro parere professionale sugli articoli portati al banco dei pegni, al fine di valutarne veridicit\u00e0 e valore. La seguente lista elenca esperti apparsi almeno in due o pi\u00f9 puntate della serie.\nProduzione.\nL'idea per \"Affari di famiglia\" venne a Brent Montgomery e Colby Gaines della Leftfield Pictures, che erano rimasti colpiti dalla particolarit\u00e0 e dall'eclettismo di un negozio di pegni situato a Las Vegas durante un fine settimana di vacanza nella citt\u00e0 nel 2008. Pensando che negozi come questi potessero contenere personaggi unici, si misero in cerca di un negozio dei pegni a conduzione familiare da mettere al centro di una serie TV, e lo trovarono nel \"Gold &amp; Silver Pawn Shop\" situato a meno di due miglia dalla Las Vegas Strip, il cui proprietario, Rick Harrison, aveva cercato per anni senza successo di creare uno show su quanto accadeva nel suo negozio. Il format del programma si evolse ben presto coinvolgendo gli altri membri della famiglia di Harrison che lavoravano al negozio. Il presidente del canale \"History\", Nancy Dubuc, che era stata eletta per dare una connotazione pi\u00f9 popolare e familiare alla programmazione dell'emittente che era stata accusata di incentrare troppo i programmi su tematiche belliche, acquist\u00f2 la serie, che venne inizialmente intitolata \"Pawning History\", prima che qualcuno dello staff della Leftfield suggerisse che \"Pawn Stars\" sarebbe stato pi\u00f9 appropriato. Il network fu d'accordo, pensando che il nome fosse maggiormente in tema e pi\u00f9 facilmente memorizzabile dal pubblico. Gli sceneggiatori aggiustarono le storyline del locale aggiungendo particolari poi rivelatisi di successo come le apparizioni dei vari esperti chiamati a valutare gli oggetti portati dai clienti al \"Gold &amp; Silver\", senza per\u00f2 interferire troppo nelle spontanee dinamiche familiari e nei quotidiani battibecchi dei proprietari.\nSpin-off.\nDalla serie sono stati creati vari spin-off: \nTutti i primi quattro programmi sono basati sul lavoro di esperti e consulenti gi\u00e0 conosciuti nelle puntate di \"Affari di famiglia\".\nI protagonisti di \"Affari di famiglia\" sono apparsi nella puntata \"Missione a Las Vegas\" (stagione 5 episodio 8) della serie televisiva \"ICarly\".\nDispute legali.\nNell'ottobre 2012, la A+E Networks e History Channel, come anche i membri del cast dello show, furono citati in giudizio da Wayne Jefferies, un promoter di Las Vegas manager degli Harrison, che rappresentava loro e \"Chumlee\" Russell negli accordi d'affari inerenti alla trasmissione Tv di \"Pawn Stars\", per \"violazione degli accordi contrattuali\". Jefferies, che aveva aiutato a lanciare la serie, afferm\u00f2 di essere stato messo da parte dopo il debutto dello show, che la sua influenza su di esso era stata progressivamente ridotta, e di essere stato licenziato senza la promessa fatta riguardante i profitti ricavati dallo show e dal merchandising della serie a essa collegato.\nNel marzo 2016 Austin \"Chumlee\" Russell \u00e8 stato arrestato in seguito a una perquisizione nella sua casa di Los Angeles, per possesso di stupefacenti (metanfetamine, marijuana) e detenzione illegale di armi (11 tra pistole e fucili), in merito a una indagine per violenza sessuale verso una dipendente dello show, accuse successivamente cadute. Dichiaratosi colpevole per la detenzione di armi e droghe \u00e8 stato rilasciato in libert\u00e0 vigilata fino al 2019."}
{"id": "3550662", "revid": "36426", "url": "https://it.wikipedia.org/wiki?curid=3550662", "title": "Young Memorial Museum", "text": ""}
{"id": "3550664", "revid": "125655037", "url": "https://it.wikipedia.org/wiki?curid=3550664", "title": "Presidente della Banca centrale europea", "text": "Il presidente della Banca centrale europea \u00e8 la carica di riferimento della Banca centrale europea (BCE), l'istituzione responsabile della politica monetaria dell'Unione europea.\nIl presidente dirige il comitato esecutivo, il consiglio direttivo ed il consiglio generale, rappresenta la Banca all'estero, per esempio in riunioni internazionali ufficiali come quelle del G20.\nIl Presidente, inoltre, garantisce l'indipendenza dell'organo europeo affinch\u00e9 esso persegua l'interesse comunitario, mettendo quindi in secondo piano le singole richieste nazionali. L'indipendenza della BCE \u00e8 sancita dall'articolo 130 del \"Trattato sul funzionamento dell'Unione europea\":\nLa carica del presidente della BCE ha una durata di otto anni non rinnovabile, \u00e8 nominato assieme ai vicepresidenti dal Consiglio europeo che delibera a maggioranza qualificata."}
{"id": "3550667", "revid": "104458", "url": "https://it.wikipedia.org/wiki?curid=3550667", "title": "Playme", "text": ""}
{"id": "3550668", "revid": "1543377", "url": "https://it.wikipedia.org/wiki?curid=3550668", "title": "Rockefeller Street", "text": "Rockefeller Street \u00e8 una canzone della cantante estone Getter Jaani che ha rappresentato l'Estonia all'Eurovision Song Contest 2011 tenutosi a D\u00fcsseldorf.\nLa canzone \u00e8 stata presentata alla selezione nazionale estone: l'Eesti Laul 2011, la canzone si classifica al primo posto grazie al voto del pubblico da casa, consentedole cos\u00ec di rappresentare l'Estonia all'Eurovision Song Contest 2011.\nIl brano, nonostante fosse uno dei favoriti alla vittoria, riesce ad arrivare in finale solo al ventiquattresimo posto con 44 punti.\nIl brano \u00e8 anche il primo singolo estratto dal primo album completo della cantante, intitolato anch'esso \"Rockefeller Street\"; a livello commerciale, ha ottenuto risultati molto buoni."}
{"id": "3550669", "revid": "767487", "url": "https://it.wikipedia.org/wiki?curid=3550669", "title": "Incense and Peppermints", "text": "Incense and Peppermints \u00e8 l'album di debutto del gruppo Rock psichedelico statunitense Strawberry Alarm Clock, pubblicato dall'etichetta discografica UNI Records, nell'ottobre del 1967.\nNell'album \u00e8 contenuta la canzone eponima, che divenne il pi\u00f9 grande successo della carriera del gruppo, poich\u00e9 raggiunse la prima posizione nella Billboard Hot 100."}
{"id": "3550675", "revid": "383470", "url": "https://it.wikipedia.org/wiki?curid=3550675", "title": "Alter Botanischer Garten (Monaco)", "text": ""}
{"id": "3550677", "revid": "15756", "url": "https://it.wikipedia.org/wiki?curid=3550677", "title": "Salone Internazionale del Mobile", "text": "Il Salone Internazionale del Mobile \u00e8 la pi\u00f9 importante fiera e punto d'incontro, a livello mondiale, per gli operatori del settore casa-arredamento. La sua prima edizione risale al 1961 a Milano, citt\u00e0 che accoglie la manifestazione tutt'oggi, e l'accoglier\u00e0 almeno fino al 2032.\nStoria.\nLa prima sperimentazione espositiva che avvene e nel 1953 con la costruzione un centro espositivo, il Palazzo del Mobile, sullo svincolo per Lissone dalla Nuova Valassina, creando un'architettura progettata dal designer internazionale Gualtiero Galmanini. Il lavori iniziarono nel 1955 e l'esposizione apr\u00ec nel 1959.\nAlla vigilia degli anni sessanta l'Italia, come la Germania, affronta un grande fermento di ricostruzione edilizia, dal momento che dopo il conflitto mondiale appena lasciato alle spalle c'era la necessit\u00e0 di ricostruire, tra le altre cose, abitazioni per i cittadini. Questi grandi volumi di edifici vuoti portarono una grande domanda di mobili e oggetti con cui riempirli. L'industria italiana e tedesca del settore avevano la necessit\u00e0 di entrare in contatto con i consumatori. I due paesi avevano caratteristiche industriali differenti: l'Italia era caratterizzata da moltissime aziende di piccole dimensioni, La situazione tedesca invece era opposta. La Germania, proprio nel 1960, a Colonia riapre al mondo la \"Koelnmesse\", storica esposizione che riguardava proprio il settore della casa e dell'arredamento.\nLa nascita 1961.\nVista la positiva reazione del mondo all'esposizione tedesca, un gruppo di imprenditori italiani del settore - la delegazione Alta Italia della Federazione Italiana delle Industrie del Legno e del Sughero, diretta da Tito Armellini - di ritorno da essa, decisero che anche in Italia c'era la possibilit\u00e0 di creare un evento simile. Venne cos\u00ec creato il Cosmit (\"Comitato Organizzatore del Salone del Mobile Italiano\"). Nel 1961 viene inaugurata, presso la Fiera di Milano, la prima edizione del Salone del Mobile. Vi parteciparono 328 aziende, su un'area espositiva di 11.860 m\u00b2 e ci furono 12.100 visitatori, di cui 800 provenienti dall'estero.\nTra i fondatori del Salone del Mobile si ricordano Michele Barovero, Alessandro Besana, Franco Cassina, Piero Dal Vera, Vittorio Dassi, Angelo De Baggis, Mario Dosi, Aldo Falcioni, Angelo Marelli, Silvano Montina, Mario Roncoroni, Vittorio Villa e Angelo Molteni. Il 24 settembre del 1961 si inaugura la prima edizione del Salone nei Padiglioni 28 e 34 della Fiera Campionaria. Nel 1965 alcune aziende selezionate del settore di design moderno vengono raggruppate in un solo spazio espositivo, il padiglione 30/3.\nL'affermazione internazionale 1967.\nAl Salone del Mobile, diventato \u201cinternazionale\u201d nel 1967, si affiancano nel tempo altre 6 manifestazioni fieristiche. Nel 1974 nasce Eurocucina, nel \u201976 Euroluce, cui seguono Eimu, dedicata agli spazi di lavoro e ribattezzata SaloneUfficio, il Salone Internazionale del Complemento d\u2019Arredo, il Salone Satellite e il Salone Internazionale del Bagno. Gli espositori dell\u2019edizione 2011 sono 2.720 su 210.500 mq, ospitati nel quartiere di Fiera Milano a Rho, firo Massimiliano Fuksas. Dal 2005 l\u2019arredo italiano arriva a New York e a Mosca con i Saloni WorldWide. Nel 2018 viene inaugurata l'edizione di Shanghai.\nL'espansione internazionale e il primato.\nDal 1967 la rassegna divenne internazionale ad anni alterni e dal 1991 lo sar\u00e0 per tutti gli anni. Gli espositori che parteciparono all'edizione del 1991 furono 1 959, (258 esteri) in un'area di 144 000 m\u00b2, 147 000 furono i visitatori di cui 53 000 provenienti dall'estero.\nAlla fine dell'edizione del 1994 si tenne una conferenza a Colonia il salone italiano venne dichiarato il primo al mondo. Da quell'anno inizi\u00f2 il declino della \"koelnmesse\".\nL'edizione 2020 viene annullata a causa della pandemia di COVID-19: l'evento riprende l'anno successivo, il 5 settembre 2021, e l'organizzazione viene assegnata a Stefano Boeri.\nIl Salone Internazionale del Mobile oggi.\nIl Salone Internazionale del Mobile, si svolge annualmente in aprile durante la \"Settimana del Design\" presso la Fiera di Milano a Rho. Inizialmente era organizzato nell'area della fiera campionaria ma dal 2005 ha seguito il trasferimento delle attivit\u00e0 fieristiche alla nuova sede realizzata dall'architetto italiano Massimiliano Fuksas. L'ultimo giorno dell'evento (la domenica) il salone \u00e8 aperto anche ai visitatori generici\nL'evento pi\u00f9 importante correlato \u00e8 il Fuorisalone L'afflusso di visitatori al Salone del Mobile \u00e8 anche condizionato da un'altra fiera \"inglobata\" nella settimana dei Saloni, la biennale Euroluce.\nAll'evento partecipano aziende produttrici di sedute e mobili per la casa (interno ed esterno), elettrodomestici e materiali (sia di rivestimento sia strutturali). Sono presenti anche concept e prototipi e studi sulle nuove tecnologie, ma anche esercizi di stile e \"performance\" di designer famosi ed emergenti.\nDurante il Salone del Mobile si svolge il concorso Young e Design.\nSettori.\nLa manifestazione prevedere le seguenti categorie divise nei rispettivi padiglioni:"}
{"id": "3550683", "revid": "767487", "url": "https://it.wikipedia.org/wiki?curid=3550683", "title": "I'm Taking Off", "text": "I'm Taking Off \u00e8 il secondo album solista pubblicato dal membro dei Backstreet Boys Nick Carter. L'album \u00e8 stato ufficialmente pubblicato il 24 maggio 2011. Il primo singolo, \"Just One Kiss\", \u00e8 stato pubblicato il 29 aprile, raggiungendo il dodicesimo posto della classifica giapponese. Nella prima settimana di vendite, l'album ha venduto 9.928 copie, e piazzandosi all'ottavo posto, prima di scendere al diciassettesimo la settimana successiva, vendendo 4.103 copie. Nella sua terza settimana ha venduto ulteriori 3.100 copie."}
{"id": "3550684", "revid": "3082", "url": "https://it.wikipedia.org/wiki?curid=3550684", "title": "Sesto Petronio Probo", "text": ""}
{"id": "3550686", "revid": "3082", "url": "https://it.wikipedia.org/wiki?curid=3550686", "title": "Rufio Festo Avieno", "text": ""}
{"id": "3550694", "revid": "547034", "url": "https://it.wikipedia.org/wiki?curid=3550694", "title": "Beautiful Lie", "text": "Beautiful Lie \u00e8 un singolo della cantante pop statunitense Jennifer Paige, inciso in collaborazione con Nick Carter e pubblicato il 20 novembre 2009 dall'etichetta discografica Glor Records.\nIl brano \u00e8 stato scritto da Falk, Jennifer Paige e Nick Carter ed \u00e8 stato estratto come singolo dall'edizione deluxe dell'album \"Best Kept Secret\" di Jennifer Paige."}
{"id": "3550698", "revid": "34392", "url": "https://it.wikipedia.org/wiki?curid=3550698", "title": "Ghaza", "text": ""}
{"id": "3550701", "revid": "622572", "url": "https://it.wikipedia.org/wiki?curid=3550701", "title": "O\u011fuz \u00c7etin", "text": ""}
{"id": "3550704", "revid": "46931", "url": "https://it.wikipedia.org/wiki?curid=3550704", "title": "Waxwork 2", "text": ""}
{"id": "3550705", "revid": "1305772", "url": "https://it.wikipedia.org/wiki?curid=3550705", "title": "Waxwork", "text": ""}
{"id": "3550709", "revid": "1305772", "url": "https://it.wikipedia.org/wiki?curid=3550709", "title": "Korn (disambigua)", "text": ""}
{"id": "3550713", "revid": "767487", "url": "https://it.wikipedia.org/wiki?curid=3550713", "title": "Valencia (film 1926)", "text": "Valencia \u00e8 un film muto del 1926 diretto da Dimitri Buchowetzki, conosciuto anche con il titolo \"The Love Song\".\nTrama.\nIl bel marinaio Felipe vuole conquistarsi i favori dell'affascinante Valencia, una ballerina spagnola. Ma la danzatrice viene concupita anche da don Fernando, il governatore. Per sbarazzarsi del rivale, don Fernando fa gettare in carcere il marinaio quando questi lascia la sua nave. Sar\u00e0 Valencia che riuscir\u00e0 a salvarlo.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 18 dicembre 1926."}
{"id": "3550714", "revid": "91078", "url": "https://it.wikipedia.org/wiki?curid=3550714", "title": "COSMIT", "text": ""}
{"id": "3550722", "revid": "729019", "url": "https://it.wikipedia.org/wiki?curid=3550722", "title": "MsChif", "text": "Ha debuttato come wrestler nel 2001 e nella sua carriera ha lottato per diverse promotions indipendenti negli Stati Uniti, con alcuni \"guest matches\" in Inghilterra e Giappone. \u00c8 conosciuta per la sua gimmick da banshee, urlando ai suoi avversari e agli arbitri che si mettono sulla sua strada, e allo stesso tempo \u00e8 caratterizzata dall'insolita flessibilit\u00e0 del suo corpo che le permette di eseguire, e di essere soggetta, a diverse manovre di sottomissione.\nPer due anni, tra il 2008 e il 2010, \u00e8 stata una Triple Crown Champion possedendo l'NWA World Women's Championship per la seconda volta e allo stesso tempo il SHIMMER Championship e l'NWA Midwest Women's Championship. Oltre ad essere una due volte NWA World Champion, \u00e8 anche una vincitrice del ChickFight.\nCarriera nel wrestling.\nGateway Championship Wrestling (2001-2006).\nA causa della decisione della Collins di mantenere un alone di mistero attorno a s\u00e9 stessa, si sa veramente poco della sua vita prima di diventare una wrestler. Cresciuta come una fan di wrestling, ha deciso di provarci in una promotion vicino al suo college. Nella Gateway Championship Wrestling (GCW) si \u00e8 allenata con Johnny Greenpeace e Jack Adonis, sviluppando la gimminck di una banshee-gotica che ha usato per tutta la sua carriera. Il suo debutto \u00e8 avvenuto il 19 luglio 2001 allo show \"Hillsboro Havoc\" dove ha vinto un match nel Mid-Carding contro Christine. \u00c8 diventata rapidamente una regular per i loro show, spesso aprendo gli show con singles match per la maggior parte contro uomini. Dopo questo ha iniziato una winning streak, portandola ad una vittoria in un Four-Way Dance all'evento di gennaio \"Garage Wars\", ottenendo una Title Shot. Il suo match per il Light Heavyweight Championship di Billy McNeil \u00e8 arrivato il mese successivo, a \"Mardi Gras Mayhem\" ma il match ha messo fine alla sua winning streak. Rapidamente ha iniziato un feud con Daizee Haze e indirettamente con i suoi alleati Matt Sydal e Johnny Greenpeace. Il suo debutto per la GCW ha inoltre coinciso con quello di Delirious, con il quale ha subito formato un'alleanza sotto il nome di Diabolic Khaos. Dopo essersi accompagnati a vicenda nei loro match hanno debuttato in un tag team, con Delirious che ha ottenuto lo schienamento nel loro primo match a \"Season's Beatings\" nel novembre 2001 contro il team di Sydal, Operation Shamrock.\nNel maggio 2002 il team ha aiutato Nikki Strychnine in un Exploding Barbed Wire e si sono uniti al suo Ministry of Hate, aiutandolo a mantenere il suo GCW Championship mentre Strychnine ricambiava il favore assistendo MsChif nel suo feud con Daizee, facendosi spesso coinvolgere nei loro match. Si \u00e8 giunti a un culmine nel febbraio 2003 all'evento \"Locked N' Loaded\" quando un'altra squalifica ha portato l'alleato di Daizee, Johnny Greenpeace, a chiedere un tag team match tra i due team e per la stipulazione si accordarono che chiunque avrebbe ottenuto lo schienamento (inclusa MsChif) si sarebbe preso il GCW Championship di Nikki. Nonostante la sua alleanza, MsChif era desiderosa per il titolo e spesse volte si \u00e8 rifiutata di chiedere il tag a Strychnine che alla fine ci \u00e8 riuscito a prenderselo. Il match \u00e8 finito nel chaos in quanto sia MsChif che Strychnine hanno schienato Greenpeace e Daizee, rispettivamente, ma Daizee e Nikki erano i legali quindi Strychnine ha mantenuto la cintura. Le cose sono anche peggiorate il giorno dopo, a \"Desoto\" quando il nemico di Strychnine, Jack Adonis, si \u00e8 accorto del suo affetto per MsChif e l'ha colpita con una sedia durante un title match. Quando Strychnine si \u00e8 assicurato delle sue condizioni, lei ha chiesto che difendesse il titolo piuttosto che preoccuparsi di lei e lo ha schiaffeggiato rendendo semplice il compito ad Adonis di effettuare lo schienamento e vincere il titolo. MsChif si \u00e8 allontanata dalla Ministry of Hate, attaccando Strychnine dopo il match e iniziando un feud con lui che aveva ora una nuova gimmick, quella di Nikodemus Ravendark, un cupo poeta spezzacuori. Il feud \u00e8 culminato al \"3\u00ba Anniversario\" della GCW con MsChif che ha schienato Ravendark e con lui che si \u00e8 poi preso una lunga pausa dopo.\nMentre Strychnine era lontano dalla GCW, lei ha sfidato il GCW Light Heavyweight Championship diverse volte, ottenendo eventualmente la cintura nel maggio 2003 in un Three Way Dance contro Makaze e l'ex compagno della Ministry of Hate OuTtKaSt. Ha difeso la cintura regolarmente, incluso un two out of three falls match contro Sydal. Durante il suo periodo da campionessa ha assistito il Tag Team dei Nighbreed (Jackal e Cabal) e li ha usati per continuare a dichiarare guerra a Greenpeace e Daizee. Strychnine \u00e8 ritornato preso e per il luglio 2003 \u00e8 entrato in un feud con Diabloc Khaos, usando il suo GCW Championship per lottare contro Delirious, in modo da arrivare cos\u00ec a MsChif. All'evento \"Adults Only 22\" MsChif ha difeso con successo la cintura contro Daizee e pi\u00f9 tardi quella serata Strychnine e Delirious hanno avuto un rematch per il GCW Championship. Durante il match la cipria \u00e8 stata usata come arma, rendendo difficile vedere e cos\u00ec MsChif ha accidentalmente colpito Delirious con la cintura e poi successivamente Strychnine che \u00e8 caduto per\u00f2 su Delirious schienandolo e ottenendo nuovamente la cintura. Dopo altri diversi incontri (in tag team match e come manager) Strychnine finalmente ha avuto la sua possibilit\u00e0 di vendicarsi su MsChif quando \u00e8 stato bookato un Champion vs Champion Match a \"Challenge of Champions III\"'. MsChif ha preso in giro i vecchi sentimenti di Strychnine, abbracciandolo ma schiaffeggiandolo poi subito dopo e raggiungendo il tavolo di annuncio sul quale lei si \u00e8 ritrovata schiacciata in seguito ad un crucifix powerbomb; Strychnine ha poi finto compassione per lei fingendo di riportarla indietro nel Backstage solo per poi voltarle le spalle e colpirla con un Tombstone Piledriver vincendo il match e portandosi a casa entrambe le cinture.\nIl feud tra MsChif e Nikki Strychnine fu votato feud dell'anno della compagnia, con MsChif che si \u00e8 anche piazzata terza come miglior wrestler dell'anno. Il suo ultimo match, a \"Judgement Night\" nel marzo 2004 l'ha vista lottare in un Three Stages Three Way Match con OuTtKaSt e Shawn Almighty dove ha vinto l'ultima porzione del match, un Ladder Match. Ha ufficialmente lasciato la promotion nel 2005 quando \u00e8 stata eliminata dal roster ma ha fatto poi un ritorno nel maggio 2006 per il \"Sesto Anniversario\" prima di sfidare senza successo il suo ex protetto Jackal per il Light Heavyweight Championship il mese successivo a \"Raging Heat\". Ha poi fatto un'ultima apparizione all'evento \"Holiday Havoc\" nel novembre, lottando contro Sean Vincent nel penultimo match della serata.\nNational Wrestling Alliance.\nFeud con Daizee Haze (2004).\nPer tutto il 2004 MsChif ha lottato quasi esclusivamente per la Independent Wrestling Association Mid-South (IWA:Mid-South) iniziando un feud con Daizee Haze. MsChif ha perso il suo match di debutto a gennaio ma ha ottenuto una vittoria nel suo match successivo con Daizee; Daizee ha recuperato facendo coppia con Mickie Knuckles sconfiggendo MsChif e Allison Danger a \"Simply The Best V\". MsChif ha sconfitto la sua tag team partner nel primo round del torneo per decretare la prima NWA Midwest Women's Champion prima di perdere contro l'eventuale vincitrice Lacey nella prima semi-finale. Il tentativo di MsChif di avere una rivincita \u00e8 andato a vuoto il mese dopo a \"A Butcher Loose In The Highland\". Ga trovato una vittoria contro la sua rivale Daizee e Mickie Knuckles in un Three Way Dance la settimana successiva all'annuale King of the Deathmatch che l'ha poi portata ad una serie di vittorie incrementando il suo status fino a quando ad ottobre ha sfidato due volte Mercedes Martinez per l'NWA Midwest Championship. Perdere per squalifica l'ha fatta arrabbiare abbastanza da interferire in un match di Mercedes contro Mickie Knuckles due sere dopo all\"'Ottavo Anniversary\", chiedendo un rematch che \u00e8 poi finito in un Double Count Out portando ad un feud intenso con Mickie Knuckles l'anno successivo. MsChif ha chiuso l'anno perdendo contro Daizee per squalifica allo show per la NWA No Limits.\nMickie Knuckles e il Midwest Championship (2004-2006).\nL'ultimo match di MsChif del 2004 ha visto Mickie Knuckles fallire nell'ottenere una rivincita in un No Disqualification Match per lo show IWA \"Merry Funkin' Christmas\". Entrando nel 2005, il feud di MsChif con Mickie si \u00e8 intensificato in una battaglia selvaggia che \u00e8 andata avanti per oltre met\u00e0 anno. MsChif ha aperto l'anno continuando il suo dominio su Mickie in un Submission Match e ancora in un altro No Disqualification Match per l'NWA No Limits. MsChif ha poi preso parte ad un Six-Way Elimination Match per entrambi l'NWA Midwest/IWA Mid-South Championship dove, anche se ha perso contro Daizee Haze, \u00e8 stata l'ultima ad essere eliminata. Dopo il match ha continuato il suo dominio su Mickie nella IWA East Coast in uno standard singles match prima di ritornare alla Mid-South per un'altra vittoria su Mickie in un First Blood Match per l'evento \"April Bloodshowers\". Mickie ha ottenuto la sua prima vittoria in singolo su MsChif alla fine del mese in uno Steel Cage Match. La sconfitta non le ha impedito di lottare per la NWA Midwest il 7 maggio in un NWA Midwest/IWA Mid-South Title Match dove ha sconfitto con successo l'incombente Daizee.\nLa sua prima difesa del titolo \u00e8 arrivata il mese successivo in un Three Way Dance all'ECW Arena che \u00e8 finito con Mickie che ha ottenuto la vittoria e la cintura. Il match ha portato a un certo contenimento fuori dal ring visto che il promoter della NWA Midwest Ed Chuman annull\u00f2 il cambio di titolo affermando che il match era stato sanzionato solo dalla IWA:Mid-South. Ian Rotten ha asserito il diritto di Mickie al titolo il che ha portato il titolo ad essere diviso e MsChif a regnare ora solo come la NWA Midwest Champion. Dopo una difesa con successo nell'NWA Midwest, le due campionesse sono state piazzate in un unification match che \u00e8 finito in una doppia squalifica lasciando cos\u00ec le cinture separate. Nel settembre, l'ex rivale di MsChif, Daizee Haze, ha ridato vita al loro feud sfidandola per il titolo ma perdendo. Alla \"57esima Convention Annuale NWA\", Daizee ha provato a mostrarsi ancora meritevole della cintura quando lei, insieme con TJ Dalton, ha ottenuto una vittoria su MsChif e Delirious in un Mixed Tag Team Match. Dopo la sconfitta MsChif \u00e8 stata costretta a mettere in palio la cintura in un match dove MsChif e Delirious hanno fatto nuovamente coppia in un 'Winner Takes All'Tag Team Steel Cage Match con il titolo NWA Midwest X Division di Delirious anch'esso in palio. Il match di novembre ha visto Daizee e Matt Sydal uscirne vittoriosi con le loro rispettive cinture.\nEntro il 2006 MsChif ha iniziato a lottare meno frequentemente per gli affiliati della NWA in quanto ha iniziato a lavorare in altre promotions. Quando ha lottato nuovamente per loro, per\u00f2, era nel febbraio per la IWA:Mid-South all'evento \"Payback\" dove ha provato a riprendersi la cintura IWA Mid-South da Mickie ma \u00e8 stata sfortunata in quanto il match \u00e8 finito in un altro punto morto, questa volta a causa di un doppio schienamento. Il suo match successivo, all'evento di aprile \"We're No Joke\", \u00e8 stato un po' confusionario in quanto ha fatto coppia con la IWA Mid-South Champion Mickie Knuckles contro Vanessa Kraven e la NWA Midwest Champion Daizee Haze dove entrambi i titoli erano in palio e il team che sarebbe sopravvissuto avrebbe dovuto fronteggiarsi poi in un Singles Match per decidere la vincitrice. Nell'evento Daizee si \u00e8 eliminata insieme con MsChif dove un German Suplex che ha visto entrambe essere schienate. Dopo questo MsChif ha spruzzato il green mist a Vanessa permettendo a Mickie di prendere vantaggio, vincere, ed unificare momentaneamente le due cinture.\nWorld Championship (2007-presente).\nCon l'NWA Midwest/IWA Mid-South Championship fuori dalla sua portata, MsChif \u00e8 tornata all'NWA World Women's Championship, sconfiggendo Christie Ricci vincendo cos\u00ec il suo primo world title il 27 gennaio 2007. Mentre MsChif provava a vincere la cintura, la sua nemesi Mickie Knuckles ha perso l'NWA Midwest Championship contro Josie nella prima settimana dell'anno, una cintura che MsChif ancora desiderava. Ad un evento dell'NWA Midwest a marzo, entrambe Josie e MsChif si sono accordate per un title vs titles match dove entrambi i titoli erano in palio con uno Special Guest Referee: Mickie Knuckles. Avendo grossi problemi con entrambe le atlete, Mickie non \u00e8 stato un ufficiale imparziale. Dopo essersi rifiutata di conteggiare i pinfall di entrambe in varie parti del match, Josie si \u00e8 dichiarata vincitrice dopo che MsChif \u00e8 rimasta a terra per un conto di 10 e si \u00e8 presa la cintura. Una specie di tiro alla fune \u00e8 iniziato tra Josie e la Knuckles fino a quando l'arbitro on l'ha lasciata andare facendo finire la cintura sulla faccia di Josie stordendola abbastanza da permettere a MsChif di usare il Desecrator per vincere il match. Dopo Mickie ha annunciato che MsChif possedeva entrambe le cinture NWA Midwest e World Championship.\nMsChif ha mantenuto il World Championship fino a maggio quando \u00e8 stata coinvolta in un altro champion vs champion match, perdendo contro la AWA Japan Champion Amazing Kong con entrambe le cinture in palio. Un rematch tra le due a settembre, esclusivamente per la cintura NWA, ha funto da Main Event all'evento della NWA No Limits \"3rd Anniversary Show\" ma MsChif ha fallito nel riprendersi la cintura. La Kong ha continuato a difendere la cintura ma quando \u00e8 stata messa sotto contratto dalla Total Nonstop Action Wrestling (TNA), che aveva una relazione non certo buona con la NWA, la decisione \u00e8 stata quella di ridare la cintura a MsChif, che l'ha vinta nell'Aprile 2008 per countout sotto una speciale stipulazione affinch\u00e9 la Kong mantenesse la sua \"imbattibilit\u00e0\". Ha poi difeso con successo la cintura il mese successivo in un match molto apprezzato contro Cheerleader Melissa, con la quale stava gi\u00e0 feudando, e Ashley Lane tra le altre. L'anno successivo MsChif ha difeso il World Championship all'evento della NWA Charlotte che aveva come tema il giorno di San Valentino, \"Thorns &amp; Roses\", nel penultimo match della serata. Con Daffney nel suo angolo, ha lottato nuovamente Amazing Kong e si \u00e8 salvata da un Awesome Bomb usando il green mist, facendosi quindi squalificare ma mantenendo nel contempo la cintura. Il 24 luglio 2010 MsChif ha perso l'NWA World Women's Championship contro Tasha Simone, finendo il suo regno a 818 giorni.\nShimmer e Ring of Honor.\nMelisChif (2005-2010).\nNel novembre 2005 MsChif \u00e8 stata invitata a prendere parte nello show di debutto della Shimmer Women Athletes, una promotion tutta al femminile creata per dare alle donne un luogo dove poter veramente mostrare le loro abilit\u00e0 sul quadrato. Si \u00e8 automaticamente fatta una nemica nel suo match di debutto, sconfiggendo Cheerleader Melissa. Questa sconfitta ha scatenato l'ira di Melissa che ha distrutto MsChif durante il suo match nel \"Volume 3\" contro Lexie Fyfe. Le due si sono incontrate per una seconda volta durante il \"Volume 4\" nel primo hardcore match della SHIMMER. Lottato sotto le regole del Falls Count Anywhere, il loro match acclamato dalla critica ha visto le due lottare tra il pubblico e le strade di Berwyn, Illinois dove MsChif \u00e8 stata anche vistosamente ferita. MsChif ha provato ad usare il suo green mist per sconfiggere Melissa, ma \u00e8 stato bloccato con una sedia d'acciaio, la stessa sedia che sarebbe poi diventata utile, proprio prima che il match raggiungesse la durata di 30 minuti, in quanto durante un Kondo Clutch di Melissa le fu posizionata la sedia proprio sulla testa e sfruttando l'elasticit\u00e0 dell'avversaria Melissa ha fatto s\u00ec che la sua nemica si prendesse a calci in testa da sola con la sedia. MsChif \u00e8 ritornata alla vittoria con una vittoria nel suo debutto per la Ring of Honor (ROH) a \"Supercard of Honor I\" dove ha vinto uno SHIMMER Six Woman Mayhem Match, che ha visto anche la partecipazione delle sue nemiche Melissa e Daizee Haze. La vittoria su Melissa apparentemente non l'ha soddisfatta per la sua sconfitta nel volume precedente in quanto nel \"Volume 5\" ha distratto Melissa durante il suo match con Allison Danger rendendo Melissa facile preda di un Roll-Up e quindi per una sconfitta. Il brawl che si gener\u00f2 ha impiegato gran parte del backstage per dividere le due. Nuovamente le regole hardcore sono state usate per provare a placare il cattivo sangue che scorreva tra le due, questa volta in un Last Woman Standing Match che \u00e8 stato lottato per oltre venti minuti con Melissa che non \u00e8 riuscita ad alzarsi dopo aver subito un Desecrator su una sedia di metallo.\nLa sua rivalit\u00e0 con Melissa ha preso una nuova svolta nel \"Volume 7\" nell'Ottobre 2006 durante un Singles Match con Rain. Quando Melissa si \u00e8 presentata a bordo ring \u00e8 stata spinta dalla compagna di coppia di Rain, Lacey, che stava cercando di interferire nel match. Melissa non ha preso benissimo lo strattone e ha risposto facendo notare all'arbitro l'interferenza di Lacey che aveva dato a Rain un tirapugni facendo cos\u00ec vincere MsChif per squalifica. Dopo la vittoria di Melissa nel Main Event, Lacey e Rain (The Minnesota Home Wrecking Crew) l'hanno assaltata fino a quando MsChif non \u00e8 arrivata a salvarla. Lacey, infastidita dall'interferenza di msChif, ha sfidato le due ad un tag team match nel \"Volume 8\", lasciando poi MsChif e Melissa sul quadrato. Nonostante la grande capacit\u00e0 sul quadrato di entrambe le atlete, le due non riuscirono a sconfiggere le ben pi\u00f9 esperte in Tag Team Lacey e Rain.\nNel frattempo MsChif ha messo da parte i problemi con un'altra sua ex nemica, Daizee Haze, nel tentativo di sconfiggere le Minnesota Home Wrecking Crew all'evento ROH del 2007 \"Driven\" ma furono sconfitte nuovamente. Di nuovo in SHIMMER, MsChif ha fatto coppia non solo con Daizee, ma con un'altra wrestler Inglese, Eden Black, lottando contro il nuovo team delle International Home Wrecking Crew con l'aggiunta di Jetta con MsChif che si \u00e8 assicurata la vittoria, nonostante sia stata Daizee ad ottenere lo schienamento.\nPerdere il loro primo match come tag team non ha fermato le ex arcinemiche diventate alleate, che furono poi chiamate MelisChif. Hanno fatto coppia nel \"Volume 12\" lottando contro il team imbattuto dell'Experience (Lexie Fyfe e Malia Hosaka). Mentre il match stava arrivando alla fine, Melissa ha salvato MsChif da una mossa di coppia e ha messo al tappeto Malia con un Air Raid Crash con MsChif che ha poi eseguito un Unhallowed Grace per la vittoria. Hanno nuovamente fatto coppia con successo nel \"Volume 17\" contro le Dangerous Angels (Allison Danger &amp; Sara Del Rey). Durante questo match MsChif ha tenuto con le spalle al tappeto la SHIMMER Champion Sara Del Rey per un periodo prolungato superiore ad un conto di tre mentre l'arbitro era distratto, il che ha portato MsChif a sfidarla per il titolo vincendolo poi eventualmente.\nDopo che MsChif ha vinto il titolo, il team ha fatto coppia meno frequentemente. Tuttavia, nel \"Volume 23\" MsChif ha difeso la cintura contro Serena Deeb. Dopo il match Sara Del Rey, che aveva turnato heel dopo la sconfitta contro MsChif, ha raggiunto il ring chiedendo una title shot ed \u00e8 stata poi seguita da Amazing Kong che anch'essa voleva una shot al titolo. Le due hanno poi attaccato MsChif fino a quando Melissa non l'ha salvata. Piuttosto che uno SHIMMER Championship Match, questo ha portato ad un'alleanza tra Sara e la Kong che hanno lottato contro le MelisChif nel \"Volume 24\" per una chance agli Shimmer Tag Team Championship che fu vinto da Sara Del Rey e Amazing Kong. Tuttavia, dopo che Melissa ha sconfitto la Tag Team Champion Nicole Matthews in un singles match nel \"Volume 27\", alle due \u00e8 stata data un'altra chance ai titoli nel \"Volume 29\" ma le Canadian NINJAS (Nicole Matthews e Portia Perez) le hanno sconfitte. Dopo quest'ennesima sconfitta Melissa ha annunciato che non avrebbe pi\u00f9 fatto coppia con MsChif.\nCompetizione in singolo (2005-presente).\nOltre alla sua \"upset victory\" nel debutto su Cheerleader Melissa, la carriera in singolo di MsChif in SHIMMER \u00e8 cresciuta lentamente ma con successo. Durante il \"Volume 2\" \u00e8 stata schienata inaspettatamente da Beth Phoenix e ancora da Lexie Fyfe nel \"Volume 3\". La gi\u00e0 menzionata vittoria di MsChif nella Ring of Honor, comunque, le ha fatto iniziare una winning streak in singolo che \u00e8 durata tutto il 2006 fino al \"Volume 9\" nell'Aprile 2007 dove \u00e8 stata sconfitta da Amazing Kong, un mese prima di perdere l'NWA World Championship proprio contro di lei. Durante il torneo per decretare la prima SHIMMER Champion, MsChif ha ottenuto una rivincita su Lexie Fyfe nel primo round ma ha perso contro Sarah Stock nei quarti di finale; la vittoria su Lexie ha poi portato alla prima vittoria delle MelisChif, su Lexie Fyfe e Malia Hosaka, prima di patire un'altra sconfitta in tag team durante il \"Volume 15\" con la sua Tag Team Partner Daffney nelle Scream Queens.\nDopo aver guadagnato momentum nei suoi match in singolo in SHIMMER e ROH MsChif si \u00e8 guadagnata un title match contro la prima SHIMMER Champion, Sara Del Rey con la sua vittoria in tag team sulle Dangerous Angels nel \"Volume 17\". Durante il match MsChif ha schienato la campionessa mentre il pubblico ha contato addirittura fino a cinque secondi, ma mentre l'arbitro ha ripreso il controllo Sara ha ripreso le forze ed \u00e8 uscita dallo schienamento; tuttavia Melissa ha poi schienato rapidamente Allison Danger. Non appena \u00e8 iniziato il \"Volume 18\", MsChif ha fatto notare che ha aveva schienato la SHIMMER Champion per pi\u00f9 di tre secondi e ha chiesto una title shot che Sara Del Rey, che si \u00e8 dichiarata come una campionessa che lotta, le ha dato. Nel Main Event MsChif \u00e8 stata in grado di usare con successo il suo Desecrator diventando la seconda SHIMMER Champion. Ha difeso la cintura per la prima volta contro Jetta, che ha vinto una 21 woman royal rumble per la title shot e ha poi continuato a difenderla anche negli show successivi.\nE mentre la stagione SHIMMER chiudeva, Mschif ha difeso la cintura anche in promotion al di fuori della SHIMMER. All'evento ROH \"Rising Above\" nel novembre (mandato poi in onda nel gennaio 2009), ha sconfitto Sara Del Rey in un rematch. Nell'evento di ottobre della Full Impact Pro, \"Fallout\", ha sconfitto anche Rain sempre in un Title Match. Poi Mercedes Martinez, che era imbattuta nella Full Impact Pro ha richiesto una seconda title shot, essendo gi\u00e0 stata sconfitta da MsChif nel \"Volume 20\" della SHIMMER ma nel febbraio 2009, all'evento \"Battle of the Belts\", MsChif si \u00e8 dimostrata nuovamente come la migliore. Nel 2009, la ROH ha iniziato uno show televisivo settimanale \"Ring of Honor Wrestling\" su HDNet e MsChif ha fatto il suo debutto nell'ottavo episodio come parte della Age of the Fall, nei quali si era gi\u00e0 integrata nel giugno precedente, e ha fatto coppia con il loro leader Jimmy Jacobs perdendo contro il team di Daizee Haze e il loro ex membro Delirious. Lei, comunque, ha vinto un Three Way Match, contro Sara e Daizee, schienando Daizee Haze. L'8 novembre 2009, ai tapings SHIMMER del \"Volume 28\", MsChif ha difeso con successo il suo titolo in un Elimination Three Way Match contro Amazing Kong e LuFisto e nel farlo ha schienato per la prima volta Amazing Kong nella storia SHIMMER.\nL'11 aprile 2010, nel \"Volume 31\", MsChif ha difeso lo SHIMMER Championship contro l'australiana Madison Eagles. Con una vittoria a sorpresa Madison ha schienato la campionessa, finendo il regno di MsChif a quasi due anni dalla sua vittoria su Sara dopo 14 difese con successo.\nAltre promotions.\nAvendo avuto impatto nella IWA: Mid-West e la SHIMMER Women Athletes, MsChif \u00e8 stata invitata in un'altra promotion tutta al femminile, il ChickFight, a San Francisco. Il suo primo match \u00e8 stato per il \"ChickFight IV\" nell'Aprile 2006, dove ha lottato con Candice LaRae nel primo round. Dopo averla sconfitta \u00e8 avanzata nelle semi-finali, dove ha schienato Lacey prima di vincere l'intero torneo contro Mercedes Martinez. Nel giugno ha lottato nel \"ChickFight V\" e ha sconfitto Sumie Sakai nel primo round prima di essere sconfitta nelle semifinali da Jazz e ha subito un destino simile anche ai successivi due eventi. Al \"ChickFight VII: The UK vs The USA\" ha sconfitto la wrestler Inglese Jade ma ha perso contro l'eventuale vincitrice Cheerleader Melissa nelle semi-finali, mesi dopo che avevano fatto coppia insieme nel \"Volume 8\". La sua ultima apparizione con la compagnia, durante il \"ChickFight VIII\" l'ha vista lottare fino alle finali, sconfiggendo sulla sua strada anche Jetta, prima di perdere per\u00f2 contro Wesna.\nGiorni prima del \"ChickFight VII\" MsChif ha fatto la sua apparizione nella promotion con sede a Londra, la Real Quality Wrestling (RQW) per il loro evento d'apertura della stagione \"No Pain, No Gain\". Il Triple Threat Match, che ha visto inclusa anche Melissa, era per l'RQW Women's Championship ed \u00e8 stato vinto dalla campionessa in carica Eden Black. \u00c8 tornata nella RQW nel giugno in un ChickFight Attraction Match che ha visto due feud collidere allo show \"Taking On The World\" dove ha fatto coppia con Eden Black perdendo contro Cheerleader Melissa e Jetta.\nOltre a queste promotions, MsChif ha fatto diverse apparizioni per altre compagnie. Tra le tante la pi\u00f9 famosa era la NWA: Total Nonstop Action (NWA:TNA) per il loro programma televisivo \"TNA Xplosion\" perdendo contro la sua rivale di lunga data Daizee Haze.\nVita personale.\nLa Collins si \u00e8 diplomata dal college come una scienziata genetista. Oltre al suo lavoro come professional wrestler come MsChif, lei lavora in un laboratorio di microbiologia. Nell'Ottobre 2010 \u00e8 stata scritturata nella serie della PBS \"The Secret Life of Scientists and Engineers\"."}
{"id": "3550723", "revid": "466539", "url": "https://it.wikipedia.org/wiki?curid=3550723", "title": "Feldmarschallleutnant", "text": "Il Luogotenente Feldmaresciallo, detto anche in tedesco Feldmarschall-Leutnant, fu un grado militare. Utilizzato sin dal XVII secolo, era il grado immediatamente inferiore a quello di maresciallo di campo, essendone appunto il \"luogotenente\" ovvero \"vice\".\nStoria.\nIl grado fu largamente utilizzato nell'esercito asburgico imperiale a partire dal XVII secolo sino al 1806 e poi nuovamente reintrodotto nell'esercito austro-ungarico sino al 1918, distinguendosi come il secondo grado per i generali sopra quello di \"Generalmajor\" (maggiore generale). Il grado venne superato nel 1908 dal grado di \"General\" (nelle sue tre accezioni di \"General der Infanterie\", \"General der Kavallerie\" e \"Feldzeugmeister\") e nel 1915 da quello di \"Generaloberst\". \nIl rango era in linea con quello usato da altri eserciti come quello prussiano e conosciuto col nome di \"Tenente generale\". Solitamente il Feldmarschalleutnant aveva il comando di una divisione dell'esercito e aveva diritto al titolo di \"eccellenza\". Anche dopo il crollo dell'impero asburgico, il rango venne mantenuto nell'esercito ungherese sino alla fine della seconda guerra mondiale."}
{"id": "3550724", "revid": "486946", "url": "https://it.wikipedia.org/wiki?curid=3550724", "title": "Statistiche dell'Unione Sportiva Foggia", "text": ""}
{"id": "3550740", "revid": "36426", "url": "https://it.wikipedia.org/wiki?curid=3550740", "title": "Montecatini Val di Nievole", "text": ""}
{"id": "3550747", "revid": "298229", "url": "https://it.wikipedia.org/wiki?curid=3550747", "title": "Eamonn Coghlan", "text": ""}
{"id": "3550750", "revid": "767487", "url": "https://it.wikipedia.org/wiki?curid=3550750", "title": "All at Sea (film 1917)", "text": "All at Sea \u00e8 un cortometraggio muto del 1917. Il nome del regista non viene riportato.\nProduzione.\nIl film fu prodotto dalla Triangle Film Corporation.\nDistribuzione.\nDistribuito dalla Triangle Distributing, il cortometraggio usc\u00ec nelle sale cinematografiche statunitensi il 7 ottobre 1917."}
{"id": "3550755", "revid": "729019", "url": "https://it.wikipedia.org/wiki?curid=3550755", "title": "Classifica perpetua della Primera Divisi\u00f3n (Argentina)", "text": "La classifica perpetua della Primera Divisi\u00f3n argentina \u00e8 una speciale classifica che raggruppa i risultati complessivi di tutte le squadre che hanno disputato almeno una stagione nel massimo campionato argentino di calcio.\nClassifica.\nAggiornata al campionato 2015."}
{"id": "3550758", "revid": "547034", "url": "https://it.wikipedia.org/wiki?curid=3550758", "title": "Tullio Dobner", "text": "Biografia.\n\u00c8 nato da un ingegnere elettrotecnico triestino e da un'insegnante di lettere. All'et\u00e0 di 6 anni ha iniziato a studiare privatamente la lingua inglese. Ha studiato poi al Liceo Ginnasio Giuseppe Parini, e dai 14 anni ai 18 ha trascorso periodi estivi nel Sussex ospite di una famiglia. In Inghilterra giocava a farsi passare per inglese madrelingua, e al Parini scriveva racconti e realizzava qualche disegno sul noto periodico \"La zanzara\". Sedicenne, ha vinto un concorso nazionale di poesie. Studente di Lettere moderne all'Universit\u00e0 Statale di Milano, ma pi\u00f9 che altro appassionato giocatore di bridge e contestatore sessantottino, nello stesso 1968 partiva per il servizio militare. Nel successivo anno 1969 riprendeva una relazione con una ragazza inglese di nome Jane conosciuta adolescente otto anni prima, che era venuta a trovarlo poco prima del congedo nonostante fosse sposata. Conclusa la leva, ha ricambiato con una visita in Inghilterra, poi ha ripreso gli studi universitari. Ma a settembre Jane gli comunicava telefonicamente che aveva trovato un lavoro da insegnante a Milano, e che sarebbe venuta per restare, lasciando il marito. Ventitreenne nella necessit\u00e0 di trovare una propria casa per convivere con lei e un lavoro per mantenersi, essendo ottimo conoscitore della lingua inglese ha quindi cercato un impiego da traduttore alla Longanesi, ottenendo di tradurre il romanzo poliziesco \"Metti una bionda nel motore\", dello statunitense J. M. Flynn, per la collana \"Suspense!\". Ritrovatosi spiazzato di fronte a uno slang statunitense per lui quasi sconosciuto, tranne che per qualcosa appreso dall'ascolto della musica rock, trov\u00f2 grande aiuto nella fidanzata.\nInizialmente specializzato nel poliziesco statunitense e nella saggistica, diventato nel frattempo marito di Jane e padre di Cecilia, si \u00e8 poi allargato ad altri generi letterari come la fantascienza e il western. Il suo metodo consisteva nella registrazione vocale su nastro magnetico della traduzione, cominciando prestissimo, anche alle 4 del mattino, con conseguente trascrizione pomeridiana. Paragonava il tradurre al fare l'amore: traduceva infatti a istinto, in maniera passionale, interpretando il testo, non in maniera filologica; solo cos\u00ec riusciva ad entrare in sintonia con l'autore, a catturare le sue sensazioni e a riprodurle in italiano. Inoltre paragonava il testo da tradurre a uno spartito musicale, non da riprodurre identicamente, bens\u00ec da riprodurre nel tono, nel ritmo e nella struttura, per accordarsi con la musica suonata dall'autore.\nRichiesto da varie case editrici e con tantissimo lavoro da svolgere, nei primi anni '80 ha assunto due dattilografe a cui dettare le sue traduzioni. Narrare la sua traduzione lo aiutava a capirne il suono e il ritmo. Leggeva poi accuratamente le pagine dattilografate.\nOperando dalla lingua inglese in italiano, \u00e8 noto principalmente per aver tradotto quasi ininterrottamente Stephen King per 30 anni. Nel 1983 veniva chiamato dalla Sperling &amp; Kupfer per tradurre il romanzo \"Cujo\"; richiedevano un traduttore maschio per un autore che faceva morire i bambini, considerata una cosa che poteva urtare la sensibilit\u00e0 delle traduttrici donne. I primi romanzi di King da lui tradotti non gli erano piaciuti, mentre \u00e8 stato totalmente catturato dal lavoro su \"It\", trovando uno spirito affine tra lui e King nel visualizzare quella storia.\nSpecializzato nei generi letterari poliziesco e horror, ha tradotto come detto anche romanzi western e di fantascienza, oltre a saggi di antropologia, psicologia e attualit\u00e0. Per scelta editoriale, tradurre Stephen King doveva essere di priorit\u00e0 rispetto ai suoi altri lavori. Una sua dattilografa, Raffaella Viola, \u00e8 divenuta la sua seconda moglie. Ha vissuto a Basiano, comune tra Milano e Bergamo immerso nella campagna.\nNel 2000 ha pubblicato presso Sperling &amp; Kupfer una raccolta di racconti dal titolo \"I libri che perdevano le parole\". Altri racconti sono usciti sulla rivista \"Shinigami\". Nel 2002 ha pubblicato sul web, tramite il portale \"Castlerock.it\", il suo primo romanzo, \"Schizosofia\", mai uscito in forma cartacea.\nI principali editori per cui ha lavorato sono: Mondadori, Rizzoli, Longanesi, Bompiani, Sonzogno, Sperling &amp; Kupfer, Frassinelli, Newton Compton, Peruzzo e Euroclub.\n\u00c8 scomparso il 19 novembre 2018 a seguito di una lunga malattia. Due giorni dopo si \u00e8 tenuto il funerale, nella chiesa parrocchiale di San Gregorio, a Basiano, suo comune di residenza.\nSelezione delle opere tradotte.\nDegli oltre 500 titoli da lui tradotti dal 1969 a oggi, se ne elencano alcuni fra i pi\u00f9 significativi."}
{"id": "3550760", "revid": "767487", "url": "https://it.wikipedia.org/wiki?curid=3550760", "title": "A Prairie Heiress", "text": "A Prairie Heiress \u00e8 un cortometraggio muto del 1917. Il nome del regista non viene riportato nei credit del film della Triangle Film Corporation.\nProduzione.\nIl film fu prodotto da Mack Sennett per la Triangle Film Corporation.\nDistribuzione.\nDistribuito dalla Triangle Distributing, il film - un cortometraggio in una bobina - usc\u00ec nelle sale cinematografiche statunitensi il 14 ottobre 1917."}
{"id": "3550761", "revid": "287204", "url": "https://it.wikipedia.org/wiki?curid=3550761", "title": "Ferrari 575 GTC", "text": ""}
{"id": "3550766", "revid": "91078", "url": "https://it.wikipedia.org/wiki?curid=3550766", "title": "Salone del Mobile", "text": ""}
{"id": "3550769", "revid": "287204", "url": "https://it.wikipedia.org/wiki?curid=3550769", "title": "Classifica perpetua della Korean League Cup", "text": "La Classifica perpetua della K-League Cup \u00e8 una speciale classifica che raggruppa i risultati complessivi di tutte le squadre che hanno partecipato almeno una volta alla coppa nazionale sud-coreana. La classifica \u00e8 aggiornata al termine della stagione 2010. Le squadre in grassetto parteciperanno anche alla stagione 2011.\n\"Tutte le partite sono calcolate secondo l'attuale sistema (vittoria: 3 punti, pareggio: 1 punto)\"\nClassifica.\nSi sono giocate diciannove edizioni della K-League Cup. (includendo l'edizione 1985 e le edizioni dal 1992 escludendo la 2003). Ma dal 1997 al 2000 \u00e8 esistita una K-League Cup supplementare, cos\u00ec i vincitori sono 23."}
{"id": "3550770", "revid": "1310927", "url": "https://it.wikipedia.org/wiki?curid=3550770", "title": "Classifica perpetua della K League Classic", "text": "La Classifica perpetua della K-League \u00e8 una speciale classifica che raggruppa i risultati complessivi di tutte le squadre che hanno disputato almeno una stagione nel massimo campionato sud-coreano di calcio. La classifica \u00e8 aggiornata al termine della stagione 2010. Le squadre in grassetto giocheranno anche la stagione 2011.\n\"Tutte le partite sono calcolate secondo l'attuale sistema (vittoria: 3 punti, pareggio: 1 punto)\"\nClassifica.\nPlayoff.\nCi sono stati 14 play-off. In totale dodici squadre hanno giocato i play-off."}
{"id": "3550771", "revid": "182412", "url": "https://it.wikipedia.org/wiki?curid=3550771", "title": "Classifica perpetua Allsvenskan", "text": ""}
{"id": "3550774", "revid": "486946", "url": "https://it.wikipedia.org/wiki?curid=3550774", "title": "Classifica perpetua FA Premier League", "text": ""}
{"id": "3550775", "revid": "767487", "url": "https://it.wikipedia.org/wiki?curid=3550775", "title": "The Pullman Bride", "text": "The Pullman Bride \u00e8 un cortometraggio muto del 1917 diretto da Clarence G. Badger. \u00c8 l'ultimo film per Mack Sennett di Gloria Swanson, qui nel ruolo di bellezza al bagno.\nProduzione.\nIl film fu prodotto da Mack Sennett per la Keystone Film Company con il titolo di lavorazione \"The Train Robbers\".\nDistribuzione.\nDistribuito dalla Triangle Distributing, il film - un cortometraggio in due bobine - usc\u00ec nelle sale cinematografiche statunitensi il 4 novembre 1917, secondo film di Sennett distribuito dalla Paramount.\nCopia del film viene conservata negli archivi dell'UCLA Film and Television Archive."}
{"id": "3550777", "revid": "182412", "url": "https://it.wikipedia.org/wiki?curid=3550777", "title": "Classifica perpetua Football League Championship", "text": ""}
{"id": "3550789", "revid": "1543377", "url": "https://it.wikipedia.org/wiki?curid=3550789", "title": "Classifica perpetua della Prva hrvatska nogometna liga", "text": "La classifica perpetua della Prva Hrvatska Nogometna Liga o pi\u00f9 semplicemente classifica perpetua della Prva NHL \u00e8 una speciale classifica che raggruppa i risultati complessivi di tutte le squadre che hanno disputato almeno una stagione nel massimo campionato croato di calcio. La classifica \u00e8 aggiornata al termine della stagione 2010-2011. Le squadre in grassetto giocheranno anche la stagione 2011-2012.\n1 La squadra della Croatia Sesvete \u00e8 stata penalizzata di 1 punto per un trasferimento non pagato durante la stagione 2008-2009."}
{"id": "3550790", "revid": "922800", "url": "https://it.wikipedia.org/wiki?curid=3550790", "title": "Classifica perpetua della Prva NHL", "text": ""}
{"id": "3550793", "revid": "287204", "url": "https://it.wikipedia.org/wiki?curid=3550793", "title": "Marucelli", "text": ""}
{"id": "3550807", "revid": "41612975", "url": "https://it.wikipedia.org/wiki?curid=3550807", "title": "Marco Perez", "text": ""}
{"id": "3550815", "revid": "643494", "url": "https://it.wikipedia.org/wiki?curid=3550815", "title": "Borden", "text": ""}
{"id": "3550822", "revid": "1543377", "url": "https://it.wikipedia.org/wiki?curid=3550822", "title": "Davide Reviati", "text": "Biografia.\nNasce a Ravenna dove la famiglia, originaria di Parma, si trasferisce per l\u2019assunzione del padre nel petrolchimico locale.\nDopo gli studi poco proficui all\u2019ITI, sezione elettrotecnica, frequenta l'Accademia di Belle Arti e il c.f.p. Albe Steiner, dove insieme ad altri allievi fonda il gruppo VACA (Vari Cervelli Associati) nel 1989. Le prime storie a fumetti compaiono sulla rivista autoprodotta Vaca Fujeton nei primi anni \u201990. Dal 1997 collabora con la rivista Blue, diretta da Francesco Coniglio, con illustrazioni e storie brevi. Illustra alcuni libri come l\u2019edizione anastatica de \"L'Hospidale de' pazzi incurabili\" (Essegi, 1990) di Thomaso Garzoni o \"Bestiario dell'impiegatto\" (Vaca, 2001) di Gianni Zauli e pubblica su varie riviste come Lo Straniero, Linus, Animals, Il Mucchio Selvaggio, La Nuova Ecologia, Kaos, Inguine MAH!gazine, Nonzi, Selene, Interzona, Tratti, suoi disegni appaiono su Internazionale, Il Manifesto, La Stampa, L'Unit\u00e0.\nLavora per il cinema realizzando storyboard e partecipando alla sceneggiatura di tre lungometraggi prodotti dal gruppo VACA e diretti da Massimiliano Valli e Luisa Pretolani. Si dedica anche alla pittura e al teatro: insieme all\u2019attrice e regista Elena Bucci, all\u2019artista Claudio Ballestracci e all\u2019associazione Rrose S\u00e9lavy, collabora al progetto teatrale \"Bambini - azione di teatro pittura e luce\", che debutta al 33\u00ba festival Santarcangelo dei Teatri nel 2003.\n\u00c8 autore del romanzo a fumetti \"Morti di sonno\", uscito per Coconino Press nel 2009. Il libro \u00e8 tradotto in vari paesi, tra cui Francia, Spagna e Corea, e ha ottenuto il Premio Attilio Micheluzzi 2010 al salone internazionale Napoli Comicon, il premio Romics 2009 al salone di Roma, il Prix Diagonale 2011 a Ottignies Louvain La Neuve, in Belgio e il Prix dBD 2011 a Parigi.\nNel 2011 la mostra \"Fior e Reviati: tra Distanze e Ricordi\", nell\u2019ambito di Lucca Comics, lo vede al fianco di un altro autore italiano, Manuele Fior. Partecipa poi a mostre collettive come \"Graphicnovel.it - le roman graphique italien\" o \"Il Fumetto Italiano. Cinquant\u2019anni di romanzi disegnati\", che fanno varie tappe in Italia e all'estero.\nNel 2016 pubblica per Coconino Press-Fandango il romanzo a fumetti \"Sputa tre volte\", grazie al quale ottiene il premio Lo Straniero, il premio Boscarato, il premio Micheluzzi ed entra nella selezione ufficiale del festival di Angoul\u00eame 2018."}
{"id": "3550823", "revid": "729019", "url": "https://it.wikipedia.org/wiki?curid=3550823", "title": "Viktor Lutze", "text": "Biografia.\nViktor Lutze nacque a Bevergern, una cittadina della Vestfalia; si arruol\u00f2 nel Deutsches Heer nel 1912, partecipando alla prima guerra mondiale, dove venne ferito quattro volte, perdendo l'occhio sinistro. Alla fine del conflitto dette le dimissioni dall'esercito, dedicandosi ad attivit\u00e0 commerciali, iscrivendosi, nel 1922, al Partito Nazista; immediatamente inizi\u00f2 una collaborazione con Franz Pfeffer von Salomon ed Albert Leo Schlageter insieme ai quali partecip\u00f2 nel 1923 all'occupazione della regione della Ruhr, precedentemente passata sotto l'influenza di Francia e Belgio a seguito del trattato di Versailles.\nNel 1928 ader\u00ec alle \"Sturmabteilungen\", venendo eletto al Reichstag nel 1930, e, dopo che Adolf Hitler venne nominato Cancelliere del Reich nel 1933, gli venne conferito l'incarico di comandante della gendarmeria di Hannover con il grado di Obergruppenf\u00fchrer; divenuto dirigente dello NSDAP, Lutze si distinse per le attivit\u00e0 di repressione sui dissidenti nel suo distretto ed inizi\u00f2 a partecipare alle pi\u00f9 importanti riunioni del partito e di governo, vivendo in prima persona il deteriorarsi dei rapporti tra Hitler ed il comandante delle \"Sturmabteilungen\" Ernst R\u00f6hm.\nLa notte dei lunghi coltelli.\nI contrasti continuarono a crescere ed il Reichspr\u00e4sident Paul von Hindenburg venne fortemente influenzato dall'opera di disinformazione orchestrata da Heinrich Himmler e Reinhard Heydrich, i quali diffusero l'idea che le SA stessero preparando un colpo di Stato per rovesciare il Governo di Hitler, pretesto del quale il Cancelliere si serv\u00ec per prendere la decisione di agire in modo diretto nei confronti di R\u00f6hm e dei suoi seguaci.\nIl mattino del 29 giugno egli afferm\u00f2: \"questo \u00e8 il momento, non si pu\u00f2 arretrare neanche davanti alle estreme conseguenze; se necessario dovr\u00e0 scorrere il sangue\" e la sera stessa, insieme al Ministro della propaganda Joseph Goebbels, si rec\u00f2 al Rheinhotel Dreesen di Bad Godesberg in attesa della notizia dell'arrivo a Monaco di Josef Dietrich, comandante della divisione \"Leibstandarte\" ed incaricato della futura epurazione, ed il giorno successivo vennero raggiunti da Viktor Lutze, venuto a salutarli prima di partire per Bad Wiessee dove erano radunate le SA. Hitler gli chiese per\u00f2 di restare, domandandogli se poteva contare sulla sua assoluta fedelt\u00e0, e ricevendone risposta affermativa.\nAlle ore 01:00 del 30 giugno Hitler dette l'ordine di partire per Monaco di Baviera e per Bad Wiessee ed immediatamente si imbarc\u00f2 su di un aereo insieme a Goebbels per recarsi a Monaco dove avrebbe costituito il centro operativo; una volta conclusi gli arresti, il Cancelliere inizi\u00f2 a diramare gli ordini per quanto riguardava il futuro delle SA che non sarebbero state soggette all'arresto od alla pena capitale e tra questi vi era la cieca obbedienza solo verso di lui e la nomina di \"capo\" per Viktor Lutze, nomina che fu ufficializzata il 26 luglio, quando le SA furono ufficialmente ricostituite e rese indipendenti dalle SS.\nGli anni successivi e la morte.\nDopo la notte dei lunghi coltelli le SA, riorganizzate attraverso il lavoro di Lutze, contribuirono al mantenimento dell'ordine pubblico in Germania ed, a seguito della proclamazione delle leggi razziali, affiancarono le SS nell'opera di repressione contro gli ebrei che, nel 1938, esplose in tutta la sua violenza durante la notte dei cristalli; nello stesso anno l'Austria fu annessa alla Germania attraverso l'\"Anschluss\" e Lutze trasferito a Vienna per riorganizzare nel paese la struttura delle Sturmabteilungen.\nDopo lo scoppio della seconda guerra mondiale Lutze torn\u00f2 in Germania, mantenendo la carica di \"Stabschef\" delle SA. Il 1\u00ba maggio 1943, mentre percorreva una strada di campagna nei pressi di Potsdam, l'auto da lui guidata usc\u00ec di strada; una delle due figlie mor\u00ec sul colpo mentre Lutze e l'altra figlia rimasero feriti gravemente; trasportati in ospedale furono operati ma il capo delle SA mor\u00ec il giorno dopo."}
{"id": "3550831", "revid": "290948", "url": "https://it.wikipedia.org/wiki?curid=3550831", "title": "Policristallino", "text": ""}
{"id": "3550832", "revid": "290948", "url": "https://it.wikipedia.org/wiki?curid=3550832", "title": "Monocristallino", "text": ""}
{"id": "3550833", "revid": "1305772", "url": "https://it.wikipedia.org/wiki?curid=3550833", "title": "Trina Solar", "text": "Trina Solar Limited \u00e8 un'azienda cinese con sede nella provincia di Jiangsu - con succursali negli Stati Uniti, Europa e Asia - quotata al NYSE e presso il PPVX (Photon Photovoltaic Stock Index).\nFondata nel 1997 da Jifan Gao, l'azienda progetta e produce lingotti, wafer, celle solari e pannelli solari. Trina Solar si \u00e8 ripetutamente posizionata nella classifica Fortune delle 100 aziende a pi\u00f9 rapida crescita (nel 2011 aveva guadagnato l'11\u00aa posizione)..\nTrina Solar ha sviluppato una produzione verticalmente integrata che va dalla produzione di lingotti, wafer e celle al montaggio di moduli di alta qualit\u00e0. Al 2014 l'azienda risultava avaere venduto moduli solari per un totale di 11 GW, di cui 3,66 GW nel solo anno fiscale 2014, il che ha permesso a Trina Solar di diventare il maggiore fornitore di moduli fotovoltaici al mondo \u2013 come annunciato da IHS.\nProtezione ambientale.\nNel 2010 l'azienda \u00e8 diventata membro di PV Cycle e offre gratuitamente il servizio di raccolta e riciclo dei moduli giunti alla fine del loro ciclo di vita, adempiendo la Direttiva WEE europea Negli anni 2012, 2013 e 2014 l'azienda si \u00e8 posizionata al primo posto nella classifica \u201cSolar Scorecard\u201d istituita dalla Silicon Valley Toxics Coalition (SVTC)."}
{"id": "3550841", "revid": "767487", "url": "https://it.wikipedia.org/wiki?curid=3550841", "title": "Hong Kong colpo su colpo", "text": "Hong Kong Colpo su Colpo (\"Knock Off\") \u00e8 un film del 1998 diretto da Tsui Hark.\nIl film, con protagonisti Jean-Claude Van Damme, Rob Schneider, Lela Rochon e Paul Sorvino, rappresenta la seconda regia di Tsui Hark nel cinema americano nonch\u00e9 la seconda collaborazione con Van Damme dopo \"Double Team - Gioco di squadra\".\nTrama.\nMarcus Ray \u00e8 un rappresentante di jeans ad Hong Kong, ma in realt\u00e0 \u00e8 un agente speciale. Scopre che la mafia russa e cinese formano un complotto per portare sul mercato micro-bombe, ma Marcus ha un altro problema, \u00e8 accusato di essere il centro del traffico illegale di jeans."}
{"id": "3550847", "revid": "34392", "url": "https://it.wikipedia.org/wiki?curid=3550847", "title": "Campi per rifugiati", "text": ""}
{"id": "3550852", "revid": "41614682", "url": "https://it.wikipedia.org/wiki?curid=3550852", "title": "Oceano Glaciale Artico", "text": ""}
{"id": "3550854", "revid": "262457", "url": "https://it.wikipedia.org/wiki?curid=3550854", "title": "Aggadah", "text": ""}
{"id": "3550864", "revid": "729019", "url": "https://it.wikipedia.org/wiki?curid=3550864", "title": "Tour della Nazionale di rugby a 15 dell'Argentina 1998", "text": "Nel 1998 la Nazionale di rugby a 15 dell'Argentina effettu\u00f2 due uscite all'estero, un minitour in Giappone con due incontri, uno dei quali un \"test match\", e un \"tour\" in Europa con due incontri ciascuno in Italia, Francia e Galles; contro ciascuna di esse i \"Pumas\" disputarono un \"test match\" ma in Francia, a differenza della Nazionale maggiore, l'incontro infrasettimanale fu contro i ; l'Argentina perse tutti i quattro \"test match\" e tale ultimo infrasettimanale in Francia, sconfitti 30-38 dai Barbarian transalpini.\nAllenatore della spedizione fu Jos\u00e9 Luis Imhoff, capitano Pedro Sporleder."}
{"id": "3550865", "revid": "247222", "url": "https://it.wikipedia.org/wiki?curid=3550865", "title": "Tour della Nazionale di rugby a 15 dell'Argentina 1996-1999", "text": ""}
{"id": "3550869", "revid": "486946", "url": "https://it.wikipedia.org/wiki?curid=3550869", "title": "Province danesi", "text": ""}
{"id": "3550871", "revid": "729019", "url": "https://it.wikipedia.org/wiki?curid=3550871", "title": "Tour della Nazionale di rugby a 15 dell'Argentina 2000", "text": "Nel 2000 la nazionale di rugby a 15 dell'Argentina, dopo le grandi prestazioni alla , si reca in Australia per un tour. Subisce due sconfitte nei test contro i Wallabies. Quindi, a fine anno, si reca in Inghilterra per un breve tour di due partite.\nIn Inghilterra.\nNel novembre 2000, un breve tour in Inghilterra \u00e8 turbato da minacce di sciopero da parte dei giocatori, che protestano contro la federazione per questioni di premi e di organizzazione. Il test con l'Inghilterra si chiude con una sconfitta senza punti segnati. Nel frattempo la seconda squadra vince il Campionato sudamericano."}
{"id": "3550873", "revid": "1005847", "url": "https://it.wikipedia.org/wiki?curid=3550873", "title": "Province della Norvegia", "text": ""}
{"id": "3550879", "revid": "223320", "url": "https://it.wikipedia.org/wiki?curid=3550879", "title": "Gatekeepers 21", "text": ""}
{"id": "3550880", "revid": "287204", "url": "https://it.wikipedia.org/wiki?curid=3550880", "title": "Schola cantorum (disambigua)", "text": ""}
{"id": "3550882", "revid": "41615326", "url": "https://it.wikipedia.org/wiki?curid=3550882", "title": "Angelo Barzan", "text": ""}
{"id": "3550883", "revid": "124808", "url": "https://it.wikipedia.org/wiki?curid=3550883", "title": "Every Home Should Have One", "text": ""}
{"id": "3550885", "revid": "123838400", "url": "https://it.wikipedia.org/wiki?curid=3550885", "title": "Veton Berisha", "text": "Carriera.\nClub.\nBerisha \u00e8 arrivato al poco dopo il fratello, Valon Berisha, proveniente dall', ed entrambi hanno firmato un contratto valido fino al 2011. Veton ha dichiarato di aver il fratello come modello d'ispirazione, sia in campo che fuori. Ha debuttato in squadra il 1\u00ba maggio 2011, in un match valido per l'edizione stagionale del Norgesmesterskapet: ha sostituito Erik Nevland nella vittoria in trasferta per 0-4 sull'Egersund. L'esordio nell'Eliteserien \u00e8 stato datato 19 maggio, subentrando a Indri\u00f0i Sigur\u00f0sson nella sconfitta per 3-1 in casa del Troms\u00f8. Il 10 gennaio 2013, ha rinnovato il contratto che lo legava al Viking fino al 30 giugno 2015. Successivamente a questa data, il calciatore si \u00e8 svincolato. Ci\u00f2 nonostante, la squadra che lo avrebbe messo sotto contratto avrebbe dovuto pagare al Viking la cifra di 2,4 milioni di corone, come premio di formazione.\nIl 1\u00ba luglio 2015 Berisha ha allora firmato un contratto triennale con i tedeschi del Greuther F\u00fcrth, formazione militante nella 2. Bundesliga. Ha esordito in squadra il 25 luglio, schierato titolare nella vittoria per 1-0 sul Karlsruhe. Il 3 agosto ha segnato la prima rete, nel 2-2 maturato sul campo dello RB Lipsia. Ha chiuso la stagione con 34 presenze e 8 reti tra tutte le competizioni, con il Greuther F\u00fcrth che ha concluso l'annata al 9\u00ba posto finale. Il 31 agosto 2017 gli austriaci del Rapid Vienna hanno reso noto d'aver ingaggiato Berisha, che ha scelto la maglia numero 9 e si \u00e8 legato al nuovo club con un contratto valido fino al 30 giugno 2020. Il 30 marzo 2019 \u00e8 stato tesserato ufficialmente dal Brann, a cui si \u00e8 legato con un contratto valido fino al 31 dicembre 2022. Il 13 gennaio 2020 ha fatto ritorno al Viking.\nNazionale.\nIl 31 agosto 2015, Berisha \u00e8 stato convocato in Nazionale maggiore per sopperire alle assenze degli infortunati Joshua King e Adama Diomand\u00e9, in vista delle partite di qualificazione al contro e . Non \u00e8 stato impiegato nel corso di queste sfide. Il 22 maggio 2016 \u00e8 stato nuovamente convocato in vista della partita amichevole contro il , che si sarebbe disputata pochi giorni dopo. Il 29 maggio \u00e8 stato quindi schierato titolare nella sfida contro la selezione portoghese.\nStatistiche.\nPresenze e reti nei club.\n\"Statistiche aggiornate al 15 marzo 2021.\""}
{"id": "3550886", "revid": "41615379", "url": "https://it.wikipedia.org/wiki?curid=3550886", "title": "Virginio Depaoli", "text": ""}
{"id": "3550887", "revid": "729019", "url": "https://it.wikipedia.org/wiki?curid=3550887", "title": "Tour della Nazionale di rugby a 15 dell'Argentina 2001", "text": "Nel 2001 la nazionale di rugby a 15 dell'Argentina, in fase di rinnovamento dopo le grandi prestazioni alla , si reca in Nuova Zelanda per un tour dove subisce una pesante sconfitta nei test contro gli All Blacks. Quindi, a fine anno, si reca in Europa.\nIn Nuova Zelanda.\nA giugno i \"Pumas\" si recano in Nuova Zelanda, dove vengono travolti dagli All Blacks.\nIn Europa.\nDoppio successo di prestigio in Scozia e Galles. Nel frattempo la selezione \"desarollo\" (sviluppo) si aggiudica il campionato sudamericano."}
{"id": "3550888", "revid": "1305772", "url": "https://it.wikipedia.org/wiki?curid=3550888", "title": "Cattedrale di Maria Assunta", "text": ""}
{"id": "3550890", "revid": "287204", "url": "https://it.wikipedia.org/wiki?curid=3550890", "title": "Cattedrale dell'Assunta", "text": ""}
{"id": "3550892", "revid": "164044", "url": "https://it.wikipedia.org/wiki?curid=3550892", "title": "Edvard Skagestad", "text": "Carriera.\nClub.\nSkagestad ha giocato il primo match in 1. divisjon per il Follo in data 22 ottobre 2006: \u00e8 stato titolare nel successo casalingo per 3-2 sul L\u00f8v-Ham. Vi \u00e8 rimasto fino al termine del 2010, contribuendo all'arrivo in finale della squadra nell'edizione stagionale del Norgesmesterskapet: qui il Follo \u00e8 stato per\u00f2 sconfitto per 2-0 dallo Str\u00f8msgodset.\nIl 3 agosto 2010 \u00e8 stato reso noto il suo trasferimento allo Aalesund, a partire dal 1\u00ba gennaio 2011, a parametro zero. Ha debuttato in squadra il 1\u00ba maggio, nella vittoria per 0-8 in casa dello Stranda. L'esordio nell'Eliteserien \u00e8 arrivato il 29 maggio, sostituendo Fredrik Ulvestad nella vittoria per 2-0 sul Viking. Il 30 ottobre dello stesso anno, ha segnato la prima rete nella massima divisione norvegese, nel pareggio per 1-1 sul campo del Lillestr\u00f8m. Fu titolare nella finale del Norgesmesterskapet 2011, stavolta vinta per 2-1 sul Brann.\nIl 29 novembre 2013, il Norrk\u00f6ping ha comunicato ufficialmente l'ingaggio di Skagestad, che si \u00e8 legato al nuovo club con un contratto valido a partire dal 1\u00ba gennaio 2014. Ha debuttato nell'Allsvenskan in data 7 maggio, schierato titolare nella vittoria per 2-1 sull'\u00c5tvidaberg. Il 31 agosto ha segnato la prima rete, nella sconfitta per 2-4 contro l'AIK. Ha chiuso la stagione con 18 presenze e 2 reti nella massima divisione svedese.\nIl 24 marzo 2015, l'Aalesund ha annunciato d'aver ingaggiato nuovamente Skagestad, che ha firmato un contratto dalla durata biennale.\nIl 5 gennaio 2017, libero da vincoli contrattuali, Skagestad ha firmato un accordo biennale con il Fredrikstad, in 1. divisjon. Ha esordito in squadra il 2 aprile, schierato titolare nel pareggio per 2-2 maturato sul campo dello Start. Al termine dell'annata, il Fredrikstad \u00e8 retrocesso in 2. divisjon.\nIl 18 gennaio 2018, il Kongsvinger ha reso noto l'ingaggio di Skagestad, che si \u00e8 legato al nuovo club con un contratto biennale.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "3550896", "revid": "1226", "url": "https://it.wikipedia.org/wiki?curid=3550896", "title": "Chiesa dell'Assunta", "text": ""}
{"id": "3550898", "revid": "1543377", "url": "https://it.wikipedia.org/wiki?curid=3550898", "title": "Chimica organica fisica", "text": "La chimica organica fisica \u00e8 quella branca della chimica che si interessa dei rapporti tra struttura e reattivit\u00e0 dei composti organici. Pu\u00f2 essere considerata lo studio della chimica organica usando strumenti e concetti propri della chimica fisica, quali equilibrio chimico, cinetica chimica, termochimica e chimica quantistica. Il termine \"chimica organica fisica\" \u00e8 comunemente attribuito a Louis Hammett, che lo us\u00f2 nel titolo di un libro nel 1940.\nI due principali temi della chimica organica fisica sono struttura e reattivit\u00e0:\nStruttura e reattivit\u00e0 sono coinvolte anche nello studio degli intermedi di reazione, cio\u00e8 delle specie che compaiono nei meccanismi di reazione. Tra i tipi pi\u00f9 interessanti di intermedi vi sono carbocationi, carbanioni, radicali liberi e carbeni. In genere questi intermedi non vengono isolati, ma la loro presenza \u00e8 dedotta da evidenze stereochimiche, o con metodi spettroscopici, o anche con trappole chimiche. In alcuni casi si riesce ad isolare queste specie chimiche usando temperature molto basse (criochimica) o tramite isolamento in matrice. Si possono anche creare particolari derivati che sono stabilizzati sfruttando caratteristiche chimiche come la risonanza, come nel caso del radicale trifenilmetile."}
{"id": "3550900", "revid": "354397", "url": "https://it.wikipedia.org/wiki?curid=3550900", "title": "Carbanioni", "text": ""}
{"id": "3550901", "revid": "354397", "url": "https://it.wikipedia.org/wiki?curid=3550901", "title": "Trappole chimiche", "text": ""}
{"id": "3550902", "revid": "164044", "url": "https://it.wikipedia.org/wiki?curid=3550902", "title": "Nicolay Solberg", "text": "Carriera.\nClub.\nSolberg ha iniziato la carriera nel T\u00f8nsberg, per cui ha realizzato 17 reti nella 2. divisjon in tre stagioni. Il 12 novembre 2010 \u00e8 stato reso noto il suo trasferimento al Lillestr\u00f8m. Ha debuttato nell'Eliteserien il 20 marzo 2011, sostituendo Bj\u00f6rn Bergmann Sigur\u00f0arson nella vittoria per 0-7 sul campo dello Stab\u00e6k: ha fornito l'assist per la rete di Ohi Omoijuanfo, che ha fissato il punteggio sul risultato finale.\nIl 20 marzo 2012 \u00e8 stato annunciato il suo passaggio in prestito al Sarpsborg 08. Ha esordito con questa maglia il 9 aprile successivo, segnando anche una rete nel pareggio per 4-4 contro lo Start. Nel corso di quell'annata, ha totalizzato 32 presenze e 16 reti tra tutte le competizioni.\nIl 31 gennaio 2013, ha firmato un contratto biennale con il Fredrikstad. Ha debuttato in squadra l'8 aprile 2013, nella vittoria casalinga per 3-2 contro l'H\u00f8dd. Il 14 aprile ha realizzato la prima rete per il Fredrikstad, nella sconfitta per 2-1 sul campo del Bryne.\nNell'estate 2015, \u00e8 stato ingaggiato dall'Ullern, compagine militante in 2. divisjon. Ha esordito in squadra il 6 settembre, schierato titolare nella sconfitta interna per 0-2 contro il Senja. Il 12 settembre ha segnato la prima rete con questa maglia, in occasione del successo per 0-5 maturato sul campo dell'Holmen. In questa porzione di stagione in squadra, ha totalizzato 8 presenze e 5 reti.\nIl 15 febbraio 2016, Solberg ha firmato ufficialmente un contratto annuale con l'Ullensaker/Kisa. Ha esordito in squadra il 3 aprile successivo, schierato titolare nel pareggio casalingo per 1-1 contro il Sandnes Ulf. L'8 maggio ha segnato la prima rete, nella sconfitta casalinga per 1-2 contro la sua ex squadra del Fredrikstad. Ha chiuso la stagione con 30 presenze e 11 reti, tra campionato e coppa. Si \u00e8 svincolato al termine di questa stessa annata. Il 6 marzo 2017 ha firmato un nuovo contratto con il club, dalla durata biennale.\nIl 14 gennaio 2019 ha fatto ritorno al Fredrikstad, legandosi con un accordo triennale. Ha contribuito alla conquista della promozione in 1. divisjon al termine del campionato 2020.\nIl 21 gennaio 2021 ha prolungato il contratto che lo legava al Fredrisktad, fino al 31 dicembre 2024.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "3550905", "revid": "267975", "url": "https://it.wikipedia.org/wiki?curid=3550905", "title": "Arcidiocesi di Adrianopoli di Emimonto", "text": "Larcidiocesi di Adrianopoli \u00e8 una sede soppressa del patriarcato di Costantinopoli (in greco: \"\u0399\u03b5\u03c1\u03ac \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u0391\u03b4\u03c1\u03b9\u03b1\u03bd\u03bf\u03c5\u03c0\u03cc\u03bb\u03b5\u03c9\u03c2\"; Iera Mitropolis Adrianoupoleos) e una sede titolare del medesimo patriarcato e della Chiesa cattolica ().\nStoria.\nMetropolia greca.\nAdrianopoli, l'odierna Edirne in Turchia, fu una sede metropolitana e capoluogo della provincia romana dell'Emimonto nella diocesi civile di Tracia e nel patriarcato di Costantinopoli.\nIncerte sono le origini del cristianesimo a Adrianopoli, e nessun vescovo \u00e8 noto prima del concilio di Nicea del 325. Il primo vescovo conosciuto \u00e8 Eutropio, una delle vittime della reazione ariana dopo il concilio niceno, grande oppositore di Eusebio di Nicomedia, che dovette lasciare la sua sede attorno al 330. Anche il suo successore, Lucio, sub\u00ec la persecuzione degli ariani e mor\u00ec in carcere.\nLa sede \u00e8 documentata in tutte le \"Notitiae Episcopatuum\" tra le metropolie del patriarcato, occupando una posizione che varia tra il 12\u00ba e il 40\u00ba posto nell'ordine gerarchico delle metropolie. Nella \"Notitia\" attribuita all'imperatore Leone VI (inizio X secolo), sono attribuite a Adrianopoli 11 diocesi suffraganee: Sozopoli, Agatopoli, Deulto, Trapobyzia, Carabos, Bucello, Probatos, Scopelo, Brisi, Bulgarofigo e Tzoida. Dopo la caduta della citt\u00e0 in mano ottomana (circa 1370/1380), il numero delle suffraganee diminu\u00ec drasticamente: l'ultima diocesi suffraganea sopravissuta, quella di Agatopoli, divenne arcidiocesi autocefala nel 1760.\nAdrianopoli \u00e8 una delle poche chiese ortodosse delle quali \u00e8 stato conservato il \"Synodicon\", testo di carattere storico-dogmatico ad uso liturgico, dove, in particolari occasioni e feste dell'anno, si leggevano pubblicamente i nomi degli antichi vescovi della propria sede di appartenenza e si anatematizzavano gli eretici dell'ortodossia. Il \"Synodicon\" di Adrianopoli contiene i nomi di 37 vescovi da Manuele (VIII secolo) a Gerasimo III (XV secolo).\nAll'epoca delle crociate, la citt\u00e0 fu occupata da Federico Barbarossa nel 1189, e nel 1206 sottomessa alla tutela di Venezia e governata da Teodoro Branas, un bizantino al servizio dell'Impero latino di Costantinopoli. In questo periodo fu istituita, come altrove nel patriarcato, un'arcidiocesi di rito latino.\nDal XIV secolo i metropoliti di Adrianopoli sono insigniti del titoli di \u00abipertimo e esarca di tutto l'Emimonto\u00bb.\nDurante la guerra d'indipendenza greca, il metropolita Doroteo Proinos (1813-1821) fu incarcerato e condannato all'impiccagione. Stessa sorte sub\u00ec anche il patriarca Cirillo VI di Costantinopoli, che dal 1810 al 1813 era stato metropolita di Adrianopoli e che, dimessosi dall'incarico patriarcale, si era ritirato nella sua antica sede.\nVerso la met\u00e0 dell'Ottocento la citt\u00e0 e il cantone di K\u0131rklareli, abitato in maggioranza da fedeli ortodossi bulgari, fu amministrata da un vescovo ausiliare di Adrianopoli. Il 7 maggio 1906 questa circoscrizione ecclesiastica fu eretta a metropolia del patriarcato, con il nome di \u00abmetropolia di Quaranta Chiese\u00bb.\nAll'inizio del XX secolo la metropolia comprendeva circa 60.000 fedeli, di cui un terzo a Adrianopoli, con 68 chiese e oltre 100 preti; la popolazione scolastica stimata superava i 10.000 ragazzi, distribuiti in un centinaio di scuole.\nA seguito del trattato di Losanna, per porre fine alla guerra greco-turca, nel 1923 fu attuato uno scambio di popolazioni tra Grecia e Turchia che port\u00f2 alla totale estinzione della presenza cristiana ortodossa nel territorio turco della metropolia di Adrianopoli.\nL'ultimo metropolita, Policarpo Vardakis, fugg\u00ec con i propri fedeli oltre il fiume Evros, che segnava il confine tra Turchia e Grecia, ponendo la propria sede nella localit\u00e0 di Kum Tsiflik, ribattezzata Nea Orestiada, oggi semplicemente Orestiada, 26 km. a sud di Edirne; questo territorio faceva parte della metropolia di Adrianopoli, ma si trovava in territorio greco e non turco. La sede ecclesiastica fu rinominata \u00abmetropolia di Nea Orestiada\u00bb. Quando Policarpo Vardakis fu eletto metropolita di Chio nel 1931, la metropolia di Nea Orestiada fu soppressa e il suo territorio annesso a quella di Didimoteicho, che assunse il nome di \u00abmetropolia di Didimoteicho e Orestiada\u00bb.\nArcidiocesi medievale latina.\nIn seguito alla conquista crociata dell'impero bizantino, fu eretta anche a Adrianopoli un'arcidiocesi di rito latino. Le Provinciali dell'epoca non le assegnano tuttavia nessuna diocesi suffraganea. Di questo periodo \u00e8 noto un solo prelato, un anonimo arcivescovo a cui papa Innocenzo III invi\u00f2 il 19 aprile 1213 la lettera di convocazione al concilio lateranense del 1215.\nNon si conosce null'altro in relazione a questa antica sede latina, in ogni caso gi\u00e0 soppressa attorno alla met\u00e0 del XIII secolo.\nSedi titolari.\nCon la fine della presenza cristiana ortodossa a Adrianopoli e nel suo territorio (1923), il patriarcato ecumenico di Costantinopoli ha iniziato ad attribuire il titolo di Eraclea a metropoliti non residenti. Dal 18 ottobre 2014 il titolare \u00e8 Anfilochio Sterghiou, rappresentante del patriarca presso la Chiesa di Grecia ad Atene.\nDal XVII secolo Adrianopoli \u00e8 annoverata tra le sedi vescovili titolari della Chiesa cattolica; la sede \u00e8 vacante dal 25 ottobre 1997."}
{"id": "3550908", "revid": "287204", "url": "https://it.wikipedia.org/wiki?curid=3550908", "title": "Sudtirollied", "text": ""}
{"id": "3550909", "revid": "1305772", "url": "https://it.wikipedia.org/wiki?curid=3550909", "title": "Arcidiocesi di Amastri", "text": "L'arcidiocesi di Amastri (in latino: \"Archidioecesis Amastriana\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nAmastri, l'odierna citt\u00e0 di Amasra in Turchia, fu una sede episcopale della provincia romana della Paflagonia nella diocesi civile del Ponto e nel patriarcato di Costantinopoli.\nIl \"Martirologio Romano\", alla data del 17 luglio, ricorda il martire san Giacinto; la nota biografica riportata dal sinassario riferisce che il martire visse all'epoca del vescovo Eracleide di Amastri, ignoto alle fonti storiche, attribuito da Le Quien al IV secolo.\nLa sede \u00e8 menzionata nelle \"Notitiae Episcopatuum\" del patriarcato fino al XIV secolo, dapprima come arcidiocesi autocefala, indipendente dal metropolita di Gangra, e poi, dal X secolo circa, come sede metropolitana senza suffraganee, che si mantenne per i secoli successivi fino a quando, per il diminuire del numero dei cristiani, la sede fu soppressa nel XV secolo.\nIl primo vescovo storicamente documentato \u00e8 Eupsichio, che prese parte al primo concilio ecumenico celebrato a Nicea nel 325. Tra i vescovi di Amastri, oltre a quelli che parteciparono ai concili ecumenici e ai sinodi patriarcali, e a quelli documentati dai sigilli vescovili, si possono ricordare: san Giorgio, consacrato tra ottobre 790 e gennaio 792, che salv\u00f2 la citt\u00e0 e i suoi abitanti da una incursione di Arabi;; Niceforo, gi\u00e0 metropolita di Gangra, che fu trasferito ad Amastri verso la fine dell'XI secolo; Costantino II, sospettato di sostenere l'eresia dei Bogomilli e per questo motivo deposto della sua sede; un anonimo prelato, che poco prima del concilio di Lione del 1274 si dichiar\u00f2 favorevole all'unione con la Chiesa latina. L'ultimo metropolita noto \u00e8 un anonimo prelato, documentato nel mese di marzo del 1400.\nA partire dal XIV secolo Amastri, conosciuta all'epoca come Samastro o Salmastro, fu sede di un episcopato di rito latino, bench\u00e9 non siano note presenze di conventi Domenicani o Francescani. Eubel, nella sua cronotassi, riporta a suo dire solo vescovi non residenziali dal 1399 al 1471. Le fonti tuttavia attestano che la diocesi era reale, non semplicemente una sede \"in partibus\". Infatti nel 1429 essa ricevette la visita di un collettore apostolico, ossia di un membro della Curia romana incaricato di raccogliere le tasse per la Santa Sede. Ancora nel 1450 \u00e8 citato un anonimo vescovo \"Salmastrensis\", che perse la sua sede quando i Turchi conquistarono la citt\u00e0 nel 1461.\nDalla fine dell'Ottocento Amastri \u00e8 annoverata tra le sedi titolari della Chiesa cattolica; dal 1932 la sede \u00e8 arcivescovile. \u00c8 vacante dal 6 aprile 1965; il suo ultimo titolare \u00e8 stato Teopisto Valderrama Alberto, arcivescovo coadiutore di C\u00e1ceres nelle Filippine."}
{"id": "3550910", "revid": "247222", "url": "https://it.wikipedia.org/wiki?curid=3550910", "title": "Gian Carlo Bacci", "text": ""}
{"id": "3550912", "revid": "729019", "url": "https://it.wikipedia.org/wiki?curid=3550912", "title": "Aaron Kirsch", "text": "Ha partecipato alla quinta stagione di WWE Tough Enough giungendo al quarto posto.\nCarriera.\nAll Pro Wrestling (2003 - 2008).\nPrima di approdare a Tough Enough, Kirsch ha lottato nella All Pro Wrestling dove, in coppia con Nathan Rulez, vinse l'APW Tag Team Championship l'11 febbraio 2006, vincendo una Tag Team Battle Royal ed eliminando per ultimi gli All Pro Ranger. Mantennero il titolo per oltre un anno quando a sottrarglielo furono Dana Lee &amp; Tito Aquinio in un 2 out of 3 falls tag team match.\nTough Enough (2011).\nIl 4 aprile 2011, A.J. Kirsch viene presentato come uno dei protagonisti di Tough Enough 5. Viene eliminato nell'ottavo episodio, quando in gara erano rimasti solo lui, Jeremiah Riggs, Luke Robinson e Andy Leavine.\nNella puntata di Superstars dell'11 agosto, viene utilizzato come jobber e perde un match contro Brodus Clay.\nTitoli e riconoscimenti.\nAll Pro Wrestling\nPro Wrestling Illustrated"}
{"id": "3550915", "revid": "1337443", "url": "https://it.wikipedia.org/wiki?curid=3550915", "title": "Nicola Pellati", "text": "Biografia.\nNel 1859, subito dopo la laurea in ingegneria, conseguita all'Universit\u00e0 di Torino, venne assunto nel Corpo delle Miniere e inviato a specializzarsi presso la Scuola superiore delle miniere di Parigi (\"\u00c9cole des mines\"). Come ispettore del Corpo comp\u00ec varie missioni nelle regioni metallurgiche austriache, in particolare di Stiria e Carinzia, e nel 1860, in Germania, visit\u00f2 la miniera sulla catena montuosa di Harz, nei pressi di Hannover. Fu direttore, in tempi diversi, dei distretti minerari di Torino, Belluno, Iglesias, Genova, Ancona e Agordo. In quest'ultima localit\u00e0 fond\u00f2, nel 1868, la prima sezione del Club Alpino Italiano delle Dolomiti, peraltro la quarta sorta in Italia, e fu direttore e docente dell'istituto minerario sino al 1871, prima di essere sostituito dal collega Lucio Mazzuoli.\nAl secondo congresso internazionale di geologia, che si tenne a Bologna nel 1881, svolse una relazione sulle formazioni ofiolitiche in Italia. In quella sede partecip\u00f2 alla fondazione della Societ\u00e0 geologica italiana, di cui sarebbe stato presidente per il 1900. Nel 1892, alla morte di Felice Giordano, lo sostitu\u00ec al vertice del Corpo delle Miniere. Nello stesso anno fu messo a capo dell'Ufficio della carta geologica del Regno d'Italia. Su questo tema, durante il secondo congresso geografico italiano, che si tenne a Roma nel 1895, svilupp\u00f2 una specifica relazione.\nNell'ambito dell'esposizione universale di Parigi del 1900, partecip\u00f2 al congresso internazionale delle miniere e della metallurgia, con tre relazioni, di cui due sul trattamento dei minerali, rispettivamente in Sardegna e in Sicilia, e una sull'uso del filo elicoidale per il taglio del marmo."}
{"id": "3550918", "revid": "213136", "url": "https://it.wikipedia.org/wiki?curid=3550918", "title": "Niccol\u00f2 Pellati", "text": ""}
{"id": "3550919", "revid": "1605525", "url": "https://it.wikipedia.org/wiki?curid=3550919", "title": "Hillary Waugh", "text": "Biografia.\nNato e cresciuto a New Haven, Hillary Baldwin Waugh frequent\u00f2 la Yale University, dove pratic\u00f2 sia il pugilato sia il badminton e guid\u00f2 anche la squadra di scacchi. Nel 1942, dopo essersi laureato in arte, prese servizio a Panama nell'aviazione della marina statunitense come pilota di aerei.\nWaugh fu un artista poliedrico: autore di fumetti, compositore di svariati brani musicali, nonch\u00e9 scrittore di romanzi gialli. Insegn\u00f2 matematica e fisica, ma diresse anche un settimanale di spicco.\nWaugh si dedic\u00f2 soprattutto al romanzo poliziesco e riusc\u00ec a pubblicare circa quaranta romanzi, tra cui il suo capolavoro, \"Pioggia nella notte\". Non si espose direttamente alla critica, ma us\u00f2 spesso pseudonimi, in particolare Elissa Grandower a partire da \"Seaview Manor\" (1976) per altri 4 titoli. Nel 1981 vinse il prestigioso premio dell'Accademia Svedese del Giallo.\nCon oltre mezzo secolo di attivit\u00e0 (inizi\u00f2 a scrivere nel 1947 e si ferm\u00f2 pochi anni prima della morte) \u00e8 una delle pietre miliari della letteratura poliziesca ed \u00e8 conosciuto in tutto il mondo."}
{"id": "3550923", "revid": "267975", "url": "https://it.wikipedia.org/wiki?curid=3550923", "title": "Arcidiocesi di Amida", "text": "L'arcidiocesi di Amida (in latino: \"Archidioecesis Amidena\") \u00e8 una sede soppressa della Chiesa cattolica.\nStoria.\nAmida, l'attuale citt\u00e0 turca di Diyarbak\u0131r, fu una sede metropolitana e capoluogo della provincia romana della Mesopotamia (o \"Mesopotamia Prima\") nella diocesi civile di Oriente e nel patriarcato di Antiochia.\nIl cristianesimo giunse ad Amida fin dal III secolo dalla vicina Edessa, importante centro culturale della regione. Il primo vescovo documentato \u00e8 Simeone, che prese parte al concilio di Nicea del 325. Dopo Maras, che partecip\u00f2 al primo concilio di Costantinopoli, \u00e8 noto il vescovo Acacio, che per riscattare dei prigionieri cristiani vendette le suppellettili sacre della sua Chiesa, e questo gli valse la menzione nel Martirologio Romano, alla data del 9 aprile.\nL'imperatore Teodosio aveva separato la parte settentrionale dell'antica Mesopotamia erigendo una nuova provincia, con Amida come capitale. Maras I fu il primo metropolita della sede di Amida. La serie episcopale \u00e8 documentata fino al VI secolo inoltrato, ma non sempre \u00e8 chiara l'ortodossia dei suoi vescovi. Di certo l'ultimo vescovo ortodosso fu Ciriaco, che prese parte al concilio di Costantinopoli del 553.\nDopo la morte dell'imperatore Maurizio (602), i persiani invasero l'impero bizantino; tutti i funzionari bizantini, vescovi compresi, fuggirono permettendo cos\u00ec il diffondersi e l'organizzazione della Chiesa giacobita. Con Eunomio inizia una serie, documentata dalla \"Cronaca\" di Michele il Siro, di vescovi giacobiti fino al XIII secolo.\nSecondo una \"Notitia Episcopatuum\" del VI secolo, Amida aveva otto diocesi suffraganee: Martiropoli (poi diventata autocefala), Ingila, Belabitene, Arsamosata, Sofene, Kitharis, Cefa e Zeugma. L'Annuario pontificio attribuisce a questa metropolia anche le diocesi di Betzabda e di Dadima.\nAmida \u00e8 stata per un certo periodo (1725-1970) una sede arcivescovile titolare della Chiesa cattolica."}
{"id": "3550924", "revid": "297745", "url": "https://it.wikipedia.org/wiki?curid=3550924", "title": "Alfredo Peri-Morosini", "text": ""}
{"id": "3550928", "revid": "327773", "url": "https://it.wikipedia.org/wiki?curid=3550928", "title": "Wenlock", "text": "Nella scala dei tempi geologici, il Wenlock rappresenta la seconda delle quattro epoche o serie stratigrafiche in cui \u00e8 suddiviso il Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nIl Wenlock \u00e8 compreso tra 428,2 \u00b1 2,3 e 422,9 \u00b1 2,5 milioni di anni fa (Ma), preceduto dal Llandovery e seguito dal Ludlow.\n\u00c8 in quest'epoca che entrarono in collisione tra loro i paleocontinenti Laurentia, Baltica e Avalonia; il risultato delle pressioni esercitate da queste enormi masse in collisione tra loro fu l'Orogenesi caledoniana, che contribu\u00ec a rimodellare l'aspetto della parte settentrionale dell'Europa.\nSuddivisioni.\nIl Wenlock \u00e8 suddiviso in due piani geologici:\nEtimologia.\nIl Wenlock deriva il suo nome dal paese di Much Wenlock, nello Shropshire, in Inghilterra, nelle cui vicinanze furono identificati gli affioramenti rocciosi risalenti a questa epoca.\nL'epoca e la denominazione furono introdotte nella letteratura scientifica nel 1833 dal geologo scozzese Roderick Murchison.\nDefinizioni stratigrafiche e GSSP.\nLa base del Wenlock, che coincide con quella del suo primo stadio, lo Sheinwoodiano, non \u00e8 ancora esattamente definita ed \u00e8 posizionata tra la base della biozona 5 degli Acritarchi e il livello di scomparsa dei conodonti della specie \"Pterospathodus amorphognathoides\". Il limite \u00e8 probabilmente anche in prossimit\u00e0 della base della zona dei graptoliti della specie \"Cyrtograptus centrifugus\". \nIl limite superiore \u00e8 vicino alla base della biozona graptolitica del \"Neodiversograptus nilssoni\", poco al di sotto della biozona degli acritarchi della specie \"Leptobrachion longhopense\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nel ruscello Hughley Brook, alla base della Buildwas Formation, circa 200 metri a sud-ovest delle poche case di Leasows e 500 metri a nord-ovest della chiesa di Hughley, ad Apedale nello Shropshire, in Inghilterra. \nIl limite non coincide con la base della biozona del \"Cyrtograptus centrifugus\", come era stato ipotizzato al momento della sua definizione. Gli studi pi\u00f9 recenti raccomandano un livello conodontico pi\u00f9 elevato e pi\u00f9 correlabile, (Ireviken datum 2), che coincide approssimativamente con la base della biozona dei graptoliti della specie \"Cyrtograptus murchisoni\"."}
{"id": "3550935", "revid": "2147530", "url": "https://it.wikipedia.org/wiki?curid=3550935", "title": "Morosini", "text": ""}
{"id": "3550937", "revid": "297745", "url": "https://it.wikipedia.org/wiki?curid=3550937", "title": "Paolo de Bernardis", "text": ""}
{"id": "3550942", "revid": "92723", "url": "https://it.wikipedia.org/wiki?curid=3550942", "title": "Arcidiocesi di Anasarta", "text": "L'arcidiocesi di Anasarta (in latino: \"Archidioecesis Anasarthensis\") \u00e8 una sede soppressa e sede titolare della Chiesa cattolica.\nStoria.\nAnasarta, oggi nei pressi di Kinnesrin a 40\u00a0km da Aleppo, fu una sede ecclesiastica della provincia romana della Siria Prima nella diocesi civile dell'Oriente. Come tutte le sede episcopali di questa provincia, essa dipendeva direttamente dal patriarca di Antiochia, che la elev\u00f2, come le altre diocesi della provincia, al rango di sede arcivescovile autocefala.\nDue soli sono i vescovi conosciuti di questa antica sede episcopale: Maras, che partecip\u00f2 al concilio di Antiochia nella quale fu deposto Atanasio, vescovo di Perre, e che prese parte al concilio di Calcedonia del 451; e Ciro, che sottoscrisse la lettera dei vescovi della Siria Prima all'imperatore Leone (458) in seguito all'uccisione del patriarca alessandrino Proterio.\nDal 1929 Anasarta \u00e8 annoverata tra le sedi arcivescovili titolari dalla Chiesa cattolica; la sede \u00e8 vacante dal 2 novembre 1969."}
{"id": "3550945", "revid": "1543377", "url": "https://it.wikipedia.org/wiki?curid=3550945", "title": "Arievaldo Viana", "text": "Era fratello di Kl\u00e9visson Viana.\nBiografia.\nNacque a Madalena, nello Stato del Cear\u00e1, il 18 settembre 1967. Fu il creatore del progetto \"Acorda cordel na sala de aula\" (\"Sveglia cordel nelle aule di scuola\"), che utilizza questo tipo di poesia popolare nell'alfabetizzazione di bambini ed adulti, progetto lanciato dall'Assessorato dell'Educazione e Cultura del comune di Canind\u00e9 (Cear\u00e1) e adottato da altri comuni dello Stato brasiliano. \nFu consulente televisivo e radiofonico di una serie di programmi sulla letteratura di cordel.\nNel 2000 divenne membro dell\u2019\"Academia Brasileira de Literatura de Cordel\" - ABLC (Rio de Janeiro-RJ), dove occupava il seggio n\u00ba 40.\nCollabor\u00f2 col fratello Kl\u00e9visson e con altri poeti cordelisti come Pedro Paulo Paulino, Jota Batista, Gonzaga Vieira, Z\u00e9 Maria de Fortaleza, Manoel Monteiro da Silva, Rouxinol do Rinar\u00e9 e Marco Haur\u00e9lio.\n\u00c8 morto nel 2020 a causa di un'infezione batterica.\nOpere.\nCordeis.\nViana fu autore di circa un centinaio di cordeis, i pi\u00f9 conosciuti sono: "}
{"id": "3550948", "revid": "599013", "url": "https://it.wikipedia.org/wiki?curid=3550948", "title": "Carlos Barisio", "text": "\u00c8 scomparso nel 2020 all'et\u00e0 di 69 anni a seguito di un tumore del polmone.\nCaratteristiche tecniche.\nPortiere, si fece notare per la sicurezza tra i pali.\nCarriera.\nClub.\nBarisio inizi\u00f2 la sua carriera professionistica nel River Plate, formazione nel cui settore giovanile era cresciuto. Fece il suo debutto nel 1971, dopo che per diverse stagioni fu riserva di vari portieri: Hugo Carballo, Alfredo Gironacci e Jos\u00e9 Alberto P\u00e9rez. Dopo aver assommato 26 partite in Primera Divisi\u00f3n, Barisio decide di lasciare il River per trovare maggior spazio: firma dunque per il Gimnasia di La Plata, giungendo al club insieme a Edgardo Di Meola per 110 milioni di pesos. L'esperienza al Gimnasia dur\u00f2 otto mesi, dal 15 febbraio 1975 (giorno del suo debutto) al 5 ottobre dello stesso anno.\nBarisio fu il portiere titolare durante tutto il campionato nazionale 1975, disputando sia Metropolitano che Nacional. Pass\u00f2 poi all'All Boys, con cui rimase per due annate, 1976 e 1977, totalizzando 59 presenze. Nel 1978 fu acquistato dal Ferro Carril Oeste; l'anno successivo, con Carlos Griguol in panchina, Barisio divenne la prima scelta nel suo ruolo, e nel 1981 stabil\u00ec il record d'imbattibilit\u00e0 per la Primera Divisi\u00f3n argentina: 1075 minuti senza subire reti.\nIl portiere fu anche uno dei protagonisti della vittoria della squadra nel Nacional 1982. Visto il successo riscosso con il Ferro, Barisio venne acquistato, nel 1983, dal Boca Juniors: esord\u00ec con i nuovi colori il 3 aprile 1983 nell'incontro con il Platense, chiudendo imbattuto. Quella fu l'unica gara da lui giocata nel corso del Nacional 1983: nel Metropolitano ne disput\u00f2 altri due, contro Nueva Chicago e Hurac\u00e1n, in cui sub\u00ec due reti, una per partita. In seguito lasci\u00f2 il Boca per trasferirsi al Deportivo Armenio, con cui mise a referto 10 presenze nel torneo 1984. Si ritir\u00f2 giocando per il Chacarita Juniors nel 1987."}
{"id": "3550952", "revid": "74801", "url": "https://it.wikipedia.org/wiki?curid=3550952", "title": "Hampton Del Ruth", "text": "Gir\u00f2 molti film come assistente direttore di produzione.\nBiografia.\nNato nel 1879 e fratello del regista Roy Del Ruth, comincia a lavorare nel cinema come sceneggiatore nel 1913 in un cortometraggio western della Selig Polyscope Company, \"The Tie of the Blood\". Nello stesso anno, gira il primo dei suoi 8 film come attore, \"His Father\". Collabora tra gli altri con Mack Sennett. Dal 1915 al 1918, \u00e8 accreditato come assistente direttore alla produzione in 46 pellicole. Nel 1917, passa alla regia e gira 32 film come direttore di produzione.\nNel 1924, insieme a Coy Watson Sr., firma gli effetti speciali de\" Il ladro di Bagdad\", interpretato da Douglas Fairbanks.\nDel Ruth, dopo un primo matrimonio con Alta Allen, si spos\u00f2 con Helen Carlyle (1892-1933), un'attrice che gir\u00f2 un paio di film negli anni trenta.\nMuore a Los Angeles, a Woodland Hills, nel 1958 all'et\u00e0 di 78 anni e viene sepolto al Forest Lawn Memorial Park di Glendale."}
{"id": "3550961", "revid": "92723", "url": "https://it.wikipedia.org/wiki?curid=3550961", "title": "Arcidiocesi di Anazarbo", "text": "L'arcidiocesi di Anazarbo (in latino: \"Archidioecesis Anazarbensis\") \u00e8 una sede soppressa e sede titolare della Chiesa cattolica.\nStoria.\nAnazarbo fu una sede metropolitana e capoluogo della provincia romana della Cilicia Seconda nella diocesi civile di Oriente e nel patriarcato di Antiochia.\nI martirologi cristiani ricordano diversi martiri di Anazarbo. Il martirologio geronimiano menziona l'11 ottobre i martiri Tarachio, Probo e Andronico; il martirologio romano celebra invece i martiri Giuliano (il 16 marzo) e Marino (l'8 agosto).\nOriginariamente suffraganea dell'arcidiocesi di Tarso, fu eretta a sede metropolitana nel secondo concilio di Costantinopoli del 553. Secondo una \"Notitia Episcopatuum\" del VI secolo, Anazarbo aveva sei diocesi suffraganee: Epifania, Alessandretta (detta anche \"Cambisopoli\"), Irenopoli, Flavia, Castabala e Egea. All'inizio erano appartenute alla provincia ecclesiastica di Anazarbo anche la diocesi di Roso, che dopo il VI secolo divenne sede esente dalla giurisdizione del metropolita di Anazarbo, dunque immediatamente soggetta al patriarca; e la diocesi di Mopsuestia, che fu elevata al rango di sede metropolitana autocefala, senza suffraganee.\nAd Anazarbo furono celebrati diversi sinodi provinciali, di cui si conoscono quelli del 431 e del 433 che ebbero come argomenti la questione del monofisismo.\nAnazarbo divenne una importante sede della Chiesa ortodossa siriaca, i cui vescovi sono attestati dall'VIII al XII secolo nella \"Cronaca\" di Michele il Siriano e in altre fonti storiche dell'epoca.\nDal XII secolo Anazarbo fu una sede vescovile della Chiesa apostolica armena; un suo vescovo, di cui non si conosce il nome, assistette al concilio nazionale indetto dal \"catholicos\" Gregorio nel 1179.\nDal XIV secolo Anazarbo \u00e8 annoverata tra le sedi arcivescovili titolari della Chiesa Cattolica; la sede \u00e8 vacante dal 31 luglio 1964."}
{"id": "3550962", "revid": "287204", "url": "https://it.wikipedia.org/wiki?curid=3550962", "title": "Gustav Machaty", "text": ""}
{"id": "3550968", "revid": "913245", "url": "https://it.wikipedia.org/wiki?curid=3550968", "title": "Sne\u017eana Rodi\u010d", "text": ""}
{"id": "3550969", "revid": "188116", "url": "https://it.wikipedia.org/wiki?curid=3550969", "title": "Villa Margherita (Trapani)", "text": "La Villa Margherita \u00e8 un giardino pubblico comunale di Trapani.\nStoria.\nIl parco urbano nasce poco dopo l'unit\u00e0 d'Italia, e nel 1878 da parte dell'amministrazione comunale, guidata da Enrico Fardella, furono impiantanti gli alberi. Fu aperta al pubblico nel 1889 e fu dedicato alla regina Margherita di Savoia .\nStruttura.\n\u00c8 un parco botanico di circa 21\u00a0000 metri quadri con quattro ingressi. L'ingresso principale si trova sul Viale Regina Margherita.\nVi sono custodite cinque colonne con capitello dorico, che facevano parte del \u201cteatro Garibaldi\u201d, distrutto durante la seconda guerra mondiale.\nIl parco ornitologico.\nAll'interno, ci sono voliere di varie specie di uccelli, pappagalli, galli cedroni e un laghetto, con cigni bianchi e neri, oche e anatre. \nLa stagione operistica.\nOgni estate, dopo la seconda guerra mondiale, a causa dell'abbattimento del teatro Garibaldi, nel grande \"Piazzale dei Ficus\" si svolgono le rappresentazioni di musica operistica del Luglio Musicale Trapanese, che ha anche una sede nella dependance all'interno del parco."}
{"id": "3550970", "revid": "1305772", "url": "https://it.wikipedia.org/wiki?curid=3550970", "title": "Shuffle!", "text": " \u00e8 una visual novel giapponese per adulti creata dalla Navel, espansa poi nella nuova versione \"Shuffle! Essence+\". Dalla visual novel sono stati tratti due manga e due serie anime.\n\"Shuffle!\" ha anche quattro sequel spin-off: \"Tick! Tack!\", \"Really? Really!\", \"Shuffle! Love Rainbow\" e \"Princess! Princess!\".\nLa storia \u00e8 ambientata in un universo fittizio nel quale gli umani vivono in armonia con gli dei e i diavoli, che differiscono dagli umani solo per le orecchie a punta. I personaggi frequentano la scuola superiore multi-razziale \"Verbena Academy\".\n\"Shuffle!\" contiene molte allusioni ai fiori: tutti i nomi dei personaggi, infatti, includono il nome di una pianta; inoltre, il loro carattere dipende dal fiore associato alla data di nascita.\nTrama.\nRin Tsuchimi, un normale studente di 17 anni al secondo anno alla \"Verbena Academy\", ha perso i genitori otto anni prima durante un incidente d'auto nel quale \u00e8 morta anche la madre di Kaede Fuyou, sua amica d'infanzia che lo ospita da allora. Poco dopo la morte dei genitori, Rin incontra in momenti diversi Lisianthus e Nerine: essendosi dimostrato gentile nei loro confronti, il ragazzo \u00e8 ora diventato il perfetto candidato sposo per entrambe, figlie rispettivamente del re degli Dei e del re dei Diavoli. Le due ragazze si trasferiscono nella sua scuola, ma Rin dovr\u00e0 affrontare le attenzioni anche di Kaede, Asa e Primula.\nEpisodi.\nShuffle!\nShuffle! Memories"}
{"id": "3550972", "revid": "47767", "url": "https://it.wikipedia.org/wiki?curid=3550972", "title": "Herk", "text": ""}
{"id": "3550973", "revid": "47767", "url": "https://it.wikipedia.org/wiki?curid=3550973", "title": "Herkules", "text": ""}
{"id": "3550974", "revid": "47767", "url": "https://it.wikipedia.org/wiki?curid=3550974", "title": "Heraclio", "text": ""}
{"id": "3550975", "revid": "47767", "url": "https://it.wikipedia.org/wiki?curid=3550975", "title": "Ercolino", "text": ""}
{"id": "3550976", "revid": "47767", "url": "https://it.wikipedia.org/wiki?curid=3550976", "title": "Hercule", "text": ""}
{"id": "3550977", "revid": "104265", "url": "https://it.wikipedia.org/wiki?curid=3550977", "title": "Llandovery (geologia)", "text": "Nella scala dei tempi geologici, il Llandovery rappresenta la prima delle quattro epoche o serie stratigrafiche in cui \u00e8 suddiviso il Siluriano, che a sua volta \u00e8 il terzo dei sei periodi in cui \u00e8 suddivisa l'era del Paleozoico.\nIl Llandovery \u00e8 compreso tra 443,7 \u00b1 1,5 e 428,2 \u00b1 2,3 milioni di anni fa (Ma), preceduto dall'Ordoviciano superiore e seguito dal Wenlock.\nSuddivisioni.\nIl Llandovery \u00e8 suddiviso in tre piani geologici:\nEtimologia.\nIl Llandovery deriva il suo nome dal paese di Llandovery, (in gallese: Llanymddyfri) nel Carmarthenshire (Galles), in Galles (Regno Unito), nelle cui vicinanze furono identificati gli affioramenti rocciosi risalenti a questa epoca.\nL'epoca e la denominazione furono introdotte nella letteratura scientifica nel 1859 dal geologo scozzese Roderick Murchison.\nDefinizioni stratigrafiche e GSSP.\nLa base del Llandovery, nonch\u00e9 dell'intero periodo Siluriano, coincide con quella del suo primo stadio, il Rhuddaniano, ed \u00e8 data dalla prima comparsa negli orizzonti stratigrafici dei graptoliti della specie \"Parakidograptus acuminatus\" e \"Akidograptus ascensus\".\nIl limite superiore, non ancora esattamente definito, si trova tra la base della biozona 5 degli Acritarchi e il livello di scomparsa dei conodonti della specie \"Pterospathodus amorphognathoides\". Il limite \u00e8 probabilmente anche in prossimit\u00e0 della base della zona dei graptoliti della specie \"Cyrtograptus centrifugus\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nel 1984 in una sezione di Dob's Linn, nei pressi di Moffat, in Scozia. "}
{"id": "3550978", "revid": "537927", "url": "https://it.wikipedia.org/wiki?curid=3550978", "title": "Arievaldo Viana Lima", "text": ""}
{"id": "3550984", "revid": "123216268", "url": "https://it.wikipedia.org/wiki?curid=3550984", "title": "Organic Reactions", "text": "Organic Reactions, titolo spesso abbreviato in OR, \u00e8 un'opera enciclopedica peer-reviewed pubblicata regolarmente in una serie di volumi, contenenti \"discussioni critiche sulle pi\u00f9 importanti reazioni di sintesi\" organica. Vengono fornite discussioni autorevoli della reazione in esame, accompagnata da tabelle che raccolgono tutti gli esempi pubblicati della reazione trattata. Sono riportate anche informazioni sperimentali e i relativi meccanismi."}
{"id": "3550986", "revid": "6923", "url": "https://it.wikipedia.org/wiki?curid=3550986", "title": "Villa da Porto (Sarego)", "text": "Villa da Porto detta \"la Favorita\" \u00e8 una villa veneta in stile palladiano fatta costruire da Giovanni Battista da Porto nel 1714-1715 e attribuita all'architetto Francesco Muttoni. Si erge sopra un elevato colle che domina l'intera pianura di Monticello di Fara, una frazione del comune di Sarego, in provincia di Vicenza.\nStoria.\nLa villa, commissionata dal nobile Giovanni Battista da Porto, venne realizzata in soli due anni, tra il 1714 e il 1715. Il complesso architettonico \u00e8 da attribuirsi all'architetto Francesco Muttoni. L'appellativo \"la Favorita\" proviene da un antico toponimo riferito alla contrada di Monticello.\nDella decorazione pittorica, da attribuirsi agli anni 1717-1718, risulta ignoto l'autore.\nAgli inizi dell'Ottocento la villa pass\u00f2 di propriet\u00e0 di alcune famiglie venete, tra cui Balbi, Ziggiotti, Manin, per tornare alla fine del secolo ai Da Porto. Nel 1947, dopo un periodo di degrado, la villa \u00e8 stata acquistata dalla parrocchia di Monticello di Fara ed \u00e8 stata adibita a chiesa. La villa \u00e8 stata poi acquistata da privati che la rendono accessibile al pubblico in occasione di alcuni eventi. Dal 2012 la villa \u00e8 stata sede del Parlamento della Padania della Lega Nord.\nDescrizione.\nSi raggiunge il sito attraverso un lungo e scenografico viale alberato.\nLa casa dominicale \u00e8 composta da tre piani fuori terra. La facciata principale, che si trova ad ovest, \u00e8 formata da un'alta scalinata che porta al pronao in stile ionico che si conclude con un timpano triangolare sormontato dalle statue di Apollo, Minerva e Marte. La facciata orientale \u00e8 composta nella parte principale da tre semplici aperture con mascheroni sulle chiavi di volta, chiuse da eleganti logge. Nella sommit\u00e0 si erge il frontone triangolare sormontato dalle statue di Mercurio, Ercole e Onfale.\nLa pianta della villa si articola attorno alla grande sala centrale a doppia altezza formando due ali di stanze minori. Distaccate dall'abitazione padronale si trovano due barchesse porticate, con al centro un'apertura serliana. All'esterno della cinta muraria della villa si trova la cappella del Carmine (1697)."}
{"id": "3550988", "revid": "767487", "url": "https://it.wikipedia.org/wiki?curid=3550988", "title": "Offerta fuori sede", "text": "Nel diritto italiano, in base all'art. 30, comma 1, Testo unico della finanza costituisce offerta fuori sede la promozione ed il collocamento presso il pubblico di:\nPer \"promozione e collocamento\" \u00e8 da intendersi sia l'attivit\u00e0 di vendita sia l'attivit\u00e0 promozionale che la precede. L'offerta fuori sede si distingue dalle \"tecniche di comunicazione a distanza\" (art. 32 TUF) per la necessaria presenza fisica e simultanea del cliente e del soggetto offerente. \nPer \"sede o dipendenza\" \u00e8 da intendersi la sede costituita \"da una stabile organizzazione di mezzi e di persone, aperta al pubblico, dotata di autonomia tecnica e decisionale, che presta in via continuativa servizi o attivit\u00e0 di investimento\" (art. 2, comma 1, Regolamento intermediari). \nViene specificato che non costituisce offerta fuori sede quella esercita dei confronti di clienti professionali.\nSoggetti abilitati.\nL'offerta fuori sede non \u00e8 un servizio di investimento distinto, ma una modalit\u00e0 di offerta degli stessi. L'offerta fuori sede pu\u00f2 essere effettuata:\nRegolamentazione.\nIl TUF ed il Regolamento intermediari emanato dalla Consob stabiliscono una serie di regole volte a tutelare l'investitore nel caso di offerta fuori sede. \nIn primo luogo, all'investitore \u00e8 riconosciuto il cosiddetto \"jus poenitendi\", in base al quale egli ha diritto di recesso entro sette giorni dalla sottoscrizione del contratto e l'esecuzione del contratto \u00e8 sospesa fino alla decorrenza di tale termine. Il recesso pu\u00f2 avvenire in forma libera e non deve comportare spese per il cliente. Tale facolt\u00e0, inizialmente limitata solo ai casi di collocamento fuori sede di strumenti finanziari e del servizio di gestione di portafogli, \u00e8 stata ora estesa a qualsiasi servizio di investimento (Cass. Civ. n. 13905/13). \nIn secondo luogo, l'intermediario che intenda offrire servizi o strumenti finanziari fuori sede \u00e8 obbligato a servirsi di un promotore finanziario."}
{"id": "3550994", "revid": "291370", "url": "https://it.wikipedia.org/wiki?curid=3550994", "title": "Sarah Varetto", "text": "\u00c8 Executive Vice President \"Communication, Inclusion and Bigger Picture\" di Sky Italia. \u00c8 stata per 8 anni direttore di Sky Tg24. Laureata in Giurisprudenza, \u00e8 stata autrice e conduttrice di programmi di economia e attualit\u00e0 per Rai, La7, Sky.\nBiografia.\nDopo aver iniziato la carriera giornalistica nel 1992 come collaboratrice dell'emittente locale piemontese GRP (Giornale Televisivo del Piemonte), nel 1999 ha ricevuto il premio \"Casalegno giovani\" e nel marzo 2000 \u00e8 diventata giornalista professionista.\nDopo un'esperienza alla RAI con programmi di Rai 3, Rai 2 e Rai News condotti da Alan Friedman, ha fondato con lui nel 2000 un portale web giornalistico dedicato all'economia denominato \"miaeconomia.com\", che nel 2002 \u00e8 diventato anche un programma televisivo su LA7.\nNel 2003 \u00e8 entrata a Sky TG24 come caporedattore, responsabile della rubrica di economia \"Sky TG 24 Economia\". Nell'ottobre 2009 le \u00e8 stato conferito il \"Premio Tular\".\nIl 4 luglio 2011 \u00e8 stata nominata Direttore della testata Sky TG24, subentrando a Emilio Carelli. Sotto la sua direzione il canale si afferma il primo canale all news per ascolti in Italia anche grazie al lancio di Sky TG24 sul digitale terrestre; realizza il primo confronto nello studio di X Factor registrando ascolti record con 1,9 milioni di telespettatori e uno share del 6,22% ed entrando in trending topic su Twitter a livello mondiale. Rimarr\u00e0 in carica sino alla fine del 2018.\nDal 1\u00ba gennaio 2019 \u00e8 stata responsabile dei progetti giornalistici del gruppo Sky per tutti i Paesi dell'Europa continentale.\nNel 2020 Sarah Varetto ha assunto il ruolo di Executive Vice President Communication, Inclusion and Bigger Picture di Sky Italia. La nuova direzione si articola in quattro aree: Editorial &amp; Product Communication, Corporate Communication, Internal Communication, Diversity Inclusion &amp; Bigger Picture.\nVita privata.\nHa due figli avuti da Salvo Sottile che ha sposato nel 2004 e da cui si \u00e8 separata nel luglio 2019."}
{"id": "3550996", "revid": "92723", "url": "https://it.wikipedia.org/wiki?curid=3550996", "title": "Arcidiocesi di Anchialo", "text": "L'arcidiocesi di Anchialo (in latino: \"Archidioecesis Anchialitana\") \u00e8 una sede soppressa e sede titolare della Chiesa cattolica.\nStoria.\nAnchialo, che corrisponde all'odierna Pomorie in Bulgaria, fu una sede ecclesiastica della provincia romana dell'Emimonto nella diocesi civile di Tracia e nel patriarcato di Costantinopoli.\nOriginariamente suffraganea dell'arcidiocesi di Adrianopoli di Emimonto, appare fra le arcidiocesi autocefale del Patriarcato nella \"Notitia Episcopatuum\" dello pseudo-Epifanio, composta durante il regno dell'imperatore Eraclio I (circa 640). In questa \"Notitia\" Anchialo \u00e8 erroneamente attribuita alla provincia di Rodope.\nSono sette i vescovi conosciuti di questa antica sede nel I millennio cristiano. La serie inizia con il vescovo Sotas, nella seconda met\u00e0 del II secolo; di lui parla Eusebio di Cesarea nella sua \"Historia ecclesiastica\" come avversario del montanismo. Il vescovo Timoteo prese parte al concilio di Sardica del 343/344. Sebastiano fu tra i padri del primo concilio di Costantinopoli nel 381. Sabbazio firm\u00f2 il decreto del patriarca Gennaio del 459 contro i simoniaci. Paolo assistette al secondo concilio di Costantinopoli nel 553. Giacomo fu arcivescovo di Anchialo durante il patriarcato di san Tarasio (784-806). Infine Nicola assistette al Concilio di Costantinopoli dell'879-880 che riabilit\u00f2 il patriarca Fozio di Costantinopoli.\nDal XIX secolo Anchialo \u00e8 annoverata tra le sedi arcivescovili titolari dalla Chiesa cattolica; la sede \u00e8 vacante dal 26 settembre 1965. In origine era una sede vescovile; fu elevata al rango di arcidiocesi titolare nel 1932."}
{"id": "3551002", "revid": "767487", "url": "https://it.wikipedia.org/wiki?curid=3551002", "title": "Paolo de Bernardo", "text": "Nacque dal patrizio Giovanni de Bernardo di San Polo ma, come dichiar\u00f2 lui stesso, in quanto figlio naturale trascorse un'adolescenza misera. Questa affermazione sembra discostarsi notevolmente dalla realt\u00e0, essendo probabilmente un topos letterario creato da un personaggio tendente al pessimismo sia per moda umanistica, sia per natura. Di certo suo padre gli assicur\u00f2 un'ottima educazione improntata verso gli studi giuridici.\nCominci\u00f2 giovanissimo (nel 1349 era gi\u00e0 notaio presso la Quarantia) una lunga carriera da cancelliere sotto la guida di Benintendi Ravegnani, notaio e umanista amico del Petrarca. Nel 1351 lo accompagn\u00f2 in missione di pace presso il re d'Ungheria Ludovico il Grande, deciso ad attaccare i possedimenti veneziani in Dalmazia mentre la Repubblica era impegnata nella guerra contro Genova.\nNel 1352 era attivo a Mestre, mentre qualche mese dopo era al servizio del doge Andrea Dandolo. L'anno successivo lo si ritrova come notaio della Curia maggiore. Nel 1354 fu per due volte a Ferrara al seguito di ambascerie. Nel 1356 fu, sempre nell'ambito di una missione diplomatica, a Buda per trattare la pace con re Ludovico che aveva invaso la Dalmazia e il Trevigiano.\nTutta questa serie di eventi, specialmente l'ultima missione in Ungheria, confer\u00ec prestigio (e denaro) al de Bernardo che ricevette il titolo di \"notar grande\". In questa veste raggiunse Zara con Giovanni Gradenigo per tentare ancora una volta di concludere un accordo con Ludovico e il 3 febbraio 1358 rog\u00f2 il trattato di trattato di Zara.\nI successi raggiunti portarono la Repubblica ad affidargli nuovi incarichi diplomatici: nel 1359 era di nuovo presso Ludovico, quindi pass\u00f2 a Verona e infine fu a Parigi presso il delfino di Francia Carlo. Tornato a Verona, nel 1360 fu a Treviso come notaio del capitano Luca Leoni.\nNel 1362 spos\u00f2 a Venezia una certa Cecilia che gli diede almeno un figlio, Franceschino. Nello stesso anno, come era consuetudine nella classe dirigente veneziana, intraprese l'attivit\u00e0 di mercante: part\u00ec per Cipro con due galee, ma probabilmente i risultati dell'impresa furono deludenti visto che il de Bernardo non comp\u00ec altri tentativi. Nel 1363 risulta nuovamente a Venezia, poi a Treviso sino al 1365. Da allora viaggi\u00f2 attraverso i territori della Serenissima, passando per Conegliano (365-1366), ancora per Treviso (1367-1369), Capodistria (1369-1371) e infine di nuovo a Treviso (1371), dove comunic\u00f2 a Stefano Ciera di volersi stabilire ad Asolo. Nel 1375 era a Venezia, per tornare qualche mese dopo a Treviso.\nFu questo un periodo abbastanza deludente per il de Bernardo, alla ricerca di incarichi degni del suo prestigio (e sufficientemente remunerativi). Riusc\u00ec a dare una svolta alla sua vita errabonda nel 1380 quando giunse a Negroponte dove divenne notaio di Andrea Zeno, incarico che gli assicur\u00f2 una buona stabilit\u00e0 economica.\nTra il 1381 e il 1392 era a Treviso come notaio della Curia minore assieme al figlio. Di tanto in tanto tornava a Venezia dove, nel 1388, redasse il suo testamento.\nDi lui resta una trascrizione - inedita - della \"Prima Deca\" di Tito Livio e un ampissimo epistolario intrattenuto con varie personalit\u00e0 culturali dell'epoca (Francesco Petrarca, Bonifacio da Carpi, Benintendi Ravegnani, Gabriele Dondi, Giacomino da Mantova, Stefano Ciera, Bernardo di Casalorzio, Filippo Cavallo, Giovanni Conversini, Michele Alberti, Giovanni Girolamo Nadal, Pietro Nadal, Giacomino Robazzi)."}
{"id": "3551011", "revid": "339392", "url": "https://it.wikipedia.org/wiki?curid=3551011", "title": "Acqua termale", "text": ""}
{"id": "3551016", "revid": "1305772", "url": "https://it.wikipedia.org/wiki?curid=3551016", "title": "Get Your Heart On!", "text": "Get Your Heart On! \u00e8 il quarto album in studio dei Simple Plan, pubblicato il 21 giugno 2011 dall'Atlantic Records.\nIl 19 aprile 2011 \u00e8 stato estratto il primo singolo \"Can't Keep My Hands off You\", seguito da \"Jet Lag\" (25 aprile) e \"Summer Paradise\" (pubblicato il 13 dicembre solo in Australia). Successivamente la band ha registrato una nuova versione di \"Summer Paradise\", realizzata con il cantante giamaicano Sean Paul e pubblicata come singolo in tutto il mondo il 17 febbraio 2012.\nIl 17 luglio la band ha pubblicato una seconda edizione deluxe dell'album solo nei territori francofoni, contenente come tracce bonus la versione francese di \"Jet Lag\" e due versioni di \"Summer Paradise\" con Sean Paul (una originale e una in francese).\nDopo poco meno di un mese dalla sua pubblicazione, l'album \u00e8 stato certificato disco d'oro in Canada.\nIl disco.\nIl titolo dell'album \u00e8 un gioco di parole su una frase tipica dello slang statunitense. In un'intervista il cantante Pierre Bouvier ha rivelato:\nRispetto al precedente album, che ha significato un cambio di rotta nello stile musicale della band, \"Get Your Heart On!\" ha sonorit\u00e0 pi\u00f9 simili al loro primo lavoro:\nInoltre la band sperimenta per la prima volta anche l'uso di sintetizzatori e tastiere.\nL'album vede molte collaborazioni con altri artisti (non accadeva dal primo album \"No Pads, No Helmets... Just Balls\"), tra cui il cantante degli All Time Low Alex Gaskarth e Rivers Cuomo degli Weezer, incontrato per caso negli studi durante le sessioni di registrazione dell'album. La canzone \"Jet Lag\" \u00e8 stata registrata in due diverse versioni: una cantata in inglese, che vede la collaborazione della cantante britannica Natasha Bedingfield, e una in francese, con la cantante franco canadese Marie-Mai, inserita come traccia bonus nell'edizione speciale dell'album. Durante le sessioni di registrazione di \"Get Your Heart On!\" vengono registrate anche due demo, \"Famous for Nothing\" e \"Just Around the Corner\", poi scartate. Altre tracce scritte per l'album ma poi non incluse nella lista tracce definitiva sono state successivamente registrate e inserite nell'EP \"Get Your Heart On - The Second Coming!\".\nPer l'ultima traccia \"This Song Saved My Life\", dedicata ai fan dei Simple Plan, la band ha registrato i cori di circa trenta di loro, invitati nel loro studio durante le sessioni di registrazione.\nDate di pubblicazione.\nL'album \u00e8 stato pubblicato in tutto il mondo il 21 giugno 2011, eccetto nei seguenti Paesi."}
{"id": "3551020", "revid": "188116", "url": "https://it.wikipedia.org/wiki?curid=3551020", "title": "Santuario dell'Annunziata", "text": ""}
{"id": "3551021", "revid": "38275", "url": "https://it.wikipedia.org/wiki?curid=3551021", "title": "Heinz Wilhelm Guderian", "text": ""}
{"id": "3551023", "revid": "92723", "url": "https://it.wikipedia.org/wiki?curid=3551023", "title": "Arcidiocesi di Antinoe", "text": "L'arcidiocesi di Antinoe (in latino: \"Archidioecesis Antinoensis seu Antinoitana\") \u00e8 una sede soppressa e sede titolare della Chiesa cattolica.\nStoria.\nAntinoe (o Antinopoli), che occupa l'area dove \u00e8 attualmente il villaggio di Sheykh Abade, fu una sede metropolitana della provincia romana della Tebaide Prima nella diocesi civile di Egitto. Essa faceva parte del patriarcato di Alessandria.\nL'alto numero di martiri segnalati ad Antinoe durante le persecuzioni di Diocleziano indica che nella citt\u00e0 esisteva una numerosa comunit\u00e0 cristiana tra la fine del III secolo e gli inizi del IV secolo.\nLa diocesi, eretta nel IV secolo e originariamente suffraganea dell'arcidiocesi di Tolemaide, fu elevata al rango di sede metropolitana nel V secolo. Secondo il Commanville, Antinoe aveva otto diocesi suffraganee: Ermopoli, Cuse, Licopoli, Ipseli, Apollonopoli Minore, Anteopoli (Anteo), Panopoli e Teodosiopoli.\nL'arcidiocesi scomparve con la conquista araba dell'Egitto. Tuttavia l'esistenza di due vescovi copti nell'VIII secolo (Menna) e nell'XI secolo (Isacco) indica che sopravvisse una comunit\u00e0 cristiana.\nI musulmani ebbero una particolare venerazione per il vescovo Ammon, che chiamavano \"el-Adeb\", ossia \"l'Educatore\". Sembra che derivi da qui il nome del villaggio di Sheykh Abade.\nDal XVIII secolo Antinoe \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 23 dicembre 1999. Nelle fonti la sede \u00e8 chiamata anche \"Antinopoli\"."}
{"id": "3551034", "revid": "767487", "url": "https://it.wikipedia.org/wiki?curid=3551034", "title": "Zerodur", "text": "Zerodur \u00e8 un materiale in vetroceramica realizzato dalla Schott AG. Ha una struttura molecolare sia amorfa (o vetrosa), sia cristallina. Questa composizione le conferisce importanti propriet\u00e0 come: \nApplicazioni.\nLo Zerodur per le caratteristiche legate al coefficiente di dilatazione termica quasi nullo, \u00e8 il principale materiale impiegato nelle ottiche dei telescopi avanzati come il Very Large Telescope, ma vi sono anche impieghi nella microlitografia e nelle tecnologie per le misurazioni."}
{"id": "3551036", "revid": "447535", "url": "https://it.wikipedia.org/wiki?curid=3551036", "title": "Alpi rodano", "text": ""}
{"id": "3551037", "revid": "447535", "url": "https://it.wikipedia.org/wiki?curid=3551037", "title": "Alpi-Rodano", "text": ""}
{"id": "3551047", "revid": "92723", "url": "https://it.wikipedia.org/wiki?curid=3551047", "title": "Arcidiocesi di Apamea di Bitinia", "text": "L'arcidiocesi di Apamea di Bitinia (in latino: \"Archidioecesis Apamena in Bithynia\") \u00e8 una sede soppressa del patriarcato di Costantinopoli e una sede titolare della Chiesa cattolica.\nStoria.\nApamea di Bitinia (detta anche Apamea Myrlea), le cui rovine si trovano a pochi chilometri da Mudanya (provincia di Bursa) in Turchia, fu una sede ecclesiastica della provincia romana della Bitinia Seconda nella diocesi civile del Ponto e nel patriarcato di Costantinopoli.\nLa sede \u00e8 documentata nelle \"Notitiae Episcopatuum\" del patriarcato dal VII al XIV secolo, inizialmente come arcidiocesi autocefala e, a partire dalla fine dell'XI secolo, come sede metropolitana senza suffraganee.\nIl primo vescovo attribuito da Le Quien a questa antica sede episcopale \u00e8 Eulisio, vissuto agli inizi del V secolo, che sostenne la causa di Giovanni Crisostomo e per questo motivo venne esiliato. A questi, Le Quien fa seguire Teofilo e Filippo; si tratta in realt\u00e0 dello stesso personaggio, chiamato molto pi\u00f9 probabilmente Teosebio, che venne trasferito, secondo quanto racconta Socrate Scolastico, da Apamea d'Asia a Eudoxiopoli di Tracia, sede identificata con quella di Selimbria. Tuttavia l'espressione \"Apamea d'Asia\" \u00e8 ambigua, in quanto l'Asia non era una provincia ecclesiastica, ma una diocesi civile, nella quale l'unica sede di Apamea \u00e8 quella di Apamea Ciboto in Pisidia; secondo Destephen \u00e8 pi\u00f9 probabile che Teosebio sia stato vescovo di Apamea Ciboto e non di Apamea di Bitinia, che faceva parte della diocesi civile del Ponto.\nIl primo vescovo certo di Apamea di Bitinia \u00e8 Callinico, documentato in tre occasioni: prese parte al concilio di Efeso nel 431, sottoscrisse la condanna dell'archimandrita Eutiche nel sinodo di Costantinopoli del 22 novembre 448, e prese parte al concilio di Calcedonia del 451. Un secolo dopo \u00e8 noto il vescovo Marco, che nel 536 prese parte al sinodo riunito a Costantinopoli dal patriarca Mena, durante il quale furono condannati Severo di Antiochia e i suoi sostenitori, l'ex patriarca Antimo, il monaco siriano Zoora e Pietro di Apamea di Siria; secondo quanto riferiscono gli atti sinodali, Marco \u00e8 il primo prelato a fregiarsi del titolo di arcivescovo di Apamea. Teopempto partecip\u00f2 al concilio in Trullo del 692, mentre Eustrazio fu tra i padri del concilio di Nicea del 787.\nVerso la met\u00e0 del IX secolo la sede di Apamea era occupata dall'arcivescovo Eulampio, sostenitore di Fozio, che gli invi\u00f2 numerose lettere, e di Gregorio Asbesta; per questo motivo venne deposto durante il concilio di Costantinopoli dell'869/870 e sostituito da Paolo, documentato nelle sessioni conciliari dopo il 29 ottobre 869. Nel concilio di Costantinopoli dell'879-880 che riabilit\u00e0 il patriarca Fozio prese parte l'arcivescovo Sofronio.\nTra X e XII secolo sono noti altri arcivescovi (Basilio, Costantino, Teodoro e un anonimo) grazie all'esistenza dei loro sigilli vescovili. Altri invece presero parte ai sinodi patriarcali di Costantinopoli: Costantino, probabilmente lo stesso documentato dal sigillo vescovile, nel 1032; Eustrazio II, il primo menzionato come metropolita nel sinodo del 1071; Giorgio e Isacco, nei sinodi patriarcali del XII secolo; un anonimo metropolita, al sinodo indetto dal patriarca Atanasio I nel 1304.\nDal 1933 Apamea di Bitinia \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 12 dicembre 1975. Il titolo \u00e8 stato finora assegnato ad un solo vescovo, David James Mathew, delegato apostolico in Africa per le missioni dipendenti da Propaganda Fide e successivamente ordinario militare in Gran Bretagna."}
{"id": "3551054", "revid": "41618327", "url": "https://it.wikipedia.org/wiki?curid=3551054", "title": "Curva a campana", "text": ""}
{"id": "3551062", "revid": "92723", "url": "https://it.wikipedia.org/wiki?curid=3551062", "title": "Arcidiocesi di Apamea di Siria", "text": "L'arcidiocesi di Apamea di Siria (in latino: \"Archidioecesis Apamena in Syria\") \u00e8 una sede soppressa e sede titolare della Chiesa cattolica.\nStoria.\nApamea di Siria, i cui resti sono oggi visibili presso il villaggio di Qaalat al-Mudiq vicino ad Hama, fu una sede metropolitana e capoluogo della provincia romana della Siria Seconda Salutare nella diocesi civile di Oriente e nel patriarcato di Antiochia.\nL'arcidiocesi aveva sette suffraganee, come attestato da una \"Notitia Episcopatuum\" del VI secolo: Aretusa, Epifania, Larissa, Mariamme, Seleucobelo, Rafanea e Balanea.\nTra i vescovi si ricorda san Marcello, vissuto nel IV secolo, ucciso mentre sorvegliava la distruzione di un tempio pagano conformemente ad un editto dell'imperatore Teodosio.\nLa conquista araba della regione (prima met\u00e0 del VII secolo) mise in fuga tutti i funzionari bizantini, vescovi compresi. Tuttavia, la comunit\u00e0 cristiana non scomparve: le fonti documentano la presenza di almeno nove vescovi giacobiti tra l'VIII e il XIII secolo.\nDurante l'epoca delle Crociate, si cerc\u00f2 di ricostituire la provincia ecclesiastica di rito latino di Apamea, all'interno del patriarcato di Antiochia dei Latini. Delle antiche sedi, e solo per brevi periodi, si conoscono i nomi di vescovi di Apamea, di Rafanea (cui fu forse unita Mariamme), di Albara (identificabile con Seleucobelo e poi unita ad Apamea), di Valenia (forse Balanea). Circa le altre sedi, non fu possibile imporre dei vescovi, perch\u00e9 rimasero sempre in mano ai Mussulmani. Inoltre inevitabili furono i conflitti tra i vescovi, in quanto le sedi si trovavano sotto due potentati diversi e autonomi: la contea di Tripoli ed il principato d'Antiochia.\nDal XIV secolo Apamea di Siria \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 28 febbraio 1974."}
{"id": "3551081", "revid": "767487", "url": "https://it.wikipedia.org/wiki?curid=3551081", "title": "Jack Pelter", "text": ""}
{"id": "3551086", "revid": "4175", "url": "https://it.wikipedia.org/wiki?curid=3551086", "title": "Castello Orsini Odescalchi", "text": ""}
{"id": "3551087", "revid": "767487", "url": "https://it.wikipedia.org/wiki?curid=3551087", "title": "Commedia sexy (film)", "text": "Commedia sexy \u00e8 un film del 2001, diretto da Claudio Bigagli.\nTrama.\nFilippo e Anna, marito e moglie toscani di mezza et\u00e0 residenti a Roma, dopo aver accompagnato i figli alla partenza di una gita scolastica, in un giardino pubblico abbordano una ragazza ventenne di nome Giulia, invitandola a passare la serata insieme. Sul momento la giovane rifiuta; essi non sanno che \u00e8 l'amante di Ugo, il miglior amico di Filippo, sposato con la sensuale Marcella.\nPer combinazione, Filippo e Anna rivedono in discoteca proprio Giulia, che aveva accettato l'invito di un suo coetaneo nello stesso posto; questa, tuttavia, non vedendo il suo corteggiatore, finisce col seguire i coniugi a casa loro, dove si ubriaca di tequila e si sente male. Giulia chiede a Filippo di essere riaccompagnata a casa di Ugo: Filippo si rende conto allora del legame che unisce la giovane al suo amico. Si accorge per\u00f2 di aver dimenticato la borsetta da Filippo e Anna, e mentre Ugo la riporta indietro, l'auto dove viaggiano ha un incidente.\nA portare i primi soccorsi \u00e8 Filippo, che era uscito col cane, e da quel momento cerca in tutti i modi sia di proteggere il segreto del suo amico con la moglie di lui sia di minimizzare le parole di Giulia secondo le quali egli e Anna sarebbero dei \"porci zozzoni\". La borsetta lasciata a casa di Filippo era per\u00f2 stata prelevata da Marcella, che era venuta a far visita ad Anna e che l'aveva creduta la propria, dato che era dello stesso modello. Giulia, Anna e Filippo pedinano perci\u00f2 Ugo e Marcella per effettuare di nascosto lo scambio delle borsette.\nUgo e Marcella si accordano con una transessuale sudamericana di nome Vera per una prestazione sadomaso in tre e gli inseguitori li spiano dal lucernario dell'appartamento dove si sono sistemati, in attesa del momento opportuno. Giunge per\u00f2 inaspettatamente l'amante della trans, un tassista che quella sera aveva scarrozzato Giulia, che ha organizzato per lei una festa di compleanno a sorpresa, alla quale partecipano altre colleghe di Vera. Arriva poi la polizia, chiamata dai vicini per gli schiamazzi, che porta in questura buona parte dei presenti, tra i quali Filippo e Anna, che si ripromettono di non folleggiare pi\u00f9 come quella notte. Ugo e Marcella, bench\u00e9 abbondantemente svestiti, riescono invece a riguadagnare la via di casa."}
{"id": "3551104", "revid": "1543377", "url": "https://it.wikipedia.org/wiki?curid=3551104", "title": "Campionato Primavera 2005-2006", "text": "L'edizione 2005-2006 del Campionato Primavera \u00e8 stata la 44\u00aa edizione di questo torneo calcistico. Il detentore del trofeo \u00e8 la Roma.\nLa fase a gironi ha avuto inizio il 1\u00ba ottobre 2005 per concludersi il 22 aprile 2006. La finale si \u00e8 disputata l'8 giugno allo Stadio Romeo Neri di Rimini.\nLa competizione \u00e8 stata vinta dalla Juventus, che ha sconfitto in finale la con il risultato di due a zero.\nRegolamento.\nIl Campionato Primavera si articola in tre fasi: gironi eliminatori, ottavi di finale, fase finale.\nLe squadre sono suddivise in tre gironi di tredici squadre ed uno di dodici.\nAl termine della prima fase, le prime quattro squadre di ogni girone accedono agli ottavi di finale.\nLe squadre si affrontano in gare di andata e ritorno ad eliminazione diretta e le vincitrici si qualificano per la fase successiva.\nLa fase finale \u00e8 suddivisa in tre turni: quarti di finale, semifinali, finale. Le vincenti delle semifinali si contendono il titolo.\nFase a gironi.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nOttavi di finale.\nSquadre partecipanti.\nNegli Ottavi non si possono incontrare squadre della stessa fascia, n\u00e9 squadre aventi fatto parte dello stesso Girone di qualificazione. Gli accoppiamenti sono stabiliti per sorteggio seguendo il seguente criterio: le squadre vincitrici del girone sono accoppiate alle squadre classificate quarte, le seconde con le terze.\nPrima fascia\nSeconda fascia\nFase finale.\nLe squadre classificate prime nei gironi eliminatori, se qualificate per la fase finale, sono considerate teste di serie e non possono incontrarsi tra loro nei quarti di finale. Le altre squadre sono accoppiate con sorteggio libero."}
{"id": "3551107", "revid": "1442080", "url": "https://it.wikipedia.org/wiki?curid=3551107", "title": "ATP Praga 1992 - Doppio", "text": "Il doppio del torneo di tennis ATP Praga 1992, facente parte dell'ATP Tour, ha avuto come vincitori Karel Nov\u00e1\u010dek e Branislav Stankovi\u010d che hanno battuto in finale Jonas Bj\u00f6rkman e Jon Ireland 7-5, 6-1."}
{"id": "3551109", "revid": "767487", "url": "https://it.wikipedia.org/wiki?curid=3551109", "title": "Terra-Film", "text": "La Terra-Film \u00e8 stata una casa di produzione cinematografica tedesca, una delle maggiori del paese.\nStoria.\nFondata a Berlino nel 1919 come \"Terra-Film GmbH\", tre anni pi\u00f9 tardi acquist\u00f2 gli stabilimenti della \"Eiko-Film\" GmbH situati a Marienfelde, e trasformata in societ\u00e0 per azioni.\nNel periodo muto vi lavorarono registi come Carl Boese, Wolfgang Liebeneiner, Robert Wiene, attori come William Dieterle, Fritz Kortner, Paul Wegener, e attrici come Mady Christians, Lil Dagover, Lya De Putti. Alla Terra lavorarono anche molti attori, registi e tecnici stranieri, in particolare italiani e russi. Tra gli italiani Gennaro Righelli, Maria e Diomira Jacobini e Angelo Ferrari.\nNel 1930 venne rilevata dalla famiglia Scotoni, proprietari della \"Apollo Cinerama\", maggior produttore cinematografico svizzero. Dopo l'ascesa al potere del Nazismo in Germania, segu\u00ec le sorti di gran parte dell'industria cinematografica tedesca, venendo nazionalizzata e rinominata \"Terra-Filmkunst GmbH\" nel 1937.\nGran parte delle produzioni della casa negli anni trenta-quaranta, furono fortemente influenzati dall'ideologia nazista. Tra questi il film \"S\u00fcss l'ebreo\" del 1940, diretto da Veit Harlan e interpretato da Ferdinand Marian, Werner Krauss e Heinrich George.\nDagli anni sessanta fino agli anni ottanta, un'altra compagnia con lo stesso nome fu attiva a Berlino Ovest, con al suo attivo oltre 100 produzioni."}
{"id": "3551113", "revid": "1442080", "url": "https://it.wikipedia.org/wiki?curid=3551113", "title": "Croatia Open Umag 1992 - Doppio", "text": "Il doppio del torneo di tennis Croatia Open Umag 1992, facente parte dell'ATP Tour, ha avuto come vincitori David Prinosil e Richard Vogel che hanno battuto in finale Sander Groen e Lars Koslowski 6-7, 6-3, 7-6."}
{"id": "3551115", "revid": "298229", "url": "https://it.wikipedia.org/wiki?curid=3551115", "title": "Ragazzi (atletica leggera)", "text": "La categoria ragazzi (o ragazze, al femminile) \u00e8 una suddivisione dell'atletica leggera stabilita in base all'et\u00e0 dalle federazioni nazionali.\nComprende gli atleti dai 12 ai 13 anni compiuti nell'anno in cui gareggiano per la categoria. \u00c8 compresa nelle categorie giovanili, pertanto un ragazzo pu\u00f2 gareggiare solo con atleti della sua categoria, in manifestazioni a livello provinciale, regionale o interregionale e in rari casi in una gara nazionale. I ragazzi, data la loro giovane et\u00e0, non possono usufruire delle scarpe chiodate ai fini di aumentare la loro aderenza con la pista e migliorare le loro prestazioni, bens\u00ec solo scarpe da ginnastica o running. \nDiscipline.\nNella categoria ragazzi il numero di discipline possibili \u00e8 notevolmente ridotto rispetto alle categorie assolute (allievi, juniores, promesse, seniores e master).\nNella velocit\u00e0 i 100 metri piani si riducono a 60, cos\u00ec come l'unica gara con ostacoli (i 60 metri ostacoli) si articola sulla stessa distanza. Il mezzofondo comprende i 1000 metri piani e occasionalmente i 600 metri piani. Del tutto assenti sono le siepi, il salto triplo (sostituito molto raramente da quello quadruplo) e, nei lanci, il martello e il giavellotto, quest'ultimo sostituito dal vortex. Nel getto del peso l'attrezzo \u00e8 di per entrambi i sessi.\nLe staffette regolamentari sono la 4\u00d7100 m e la 3\u00d7800 m, ma a differenza delle altre categorie, nel caso in cui non fossero rispettate le zone di cambio entro cui \u00e8 obbligatorio effettuare il passaggio del testimone, non \u00e8 prevista la squalifica. Le prove multiple sono generalmente di due tipi, ma possono variare in base alle decisioni dei comitati regionali: il primo \u00e8 costituito da 60 m - salto in lungo - getto del peso, mentre il secondo prevede i 60 hs - salto in alto - lancio del vortex."}
{"id": "3551116", "revid": "459531", "url": "https://it.wikipedia.org/wiki?curid=3551116", "title": "Terra-Filmkunst", "text": ""}
{"id": "3551117", "revid": "76963", "url": "https://it.wikipedia.org/wiki?curid=3551117", "title": "Maggie Ma", "text": "Origini.\nI genitori di Maggie sono di origine cinesi tuttavia lei \u00e8 nata in Canada molto probabilmente a causa di un trasferimento."}
{"id": "3551121", "revid": "1442080", "url": "https://it.wikipedia.org/wiki?curid=3551121", "title": "Schenectady Open 1992 - Doppio maschile", "text": "Il doppio maschile del torneo di tennis Schenectady Open 1992, facente parte dell'ATP Tour, ha avuto come vincitori Jacco Eltingh e Paul Haarhuis che hanno battuto in finale Sergio Casal e Emilio S\u00e1nchez 6-3, 6-4."}
{"id": "3551136", "revid": "46291", "url": "https://it.wikipedia.org/wiki?curid=3551136", "title": "Ruscus \u00d7 microglossus", "text": "Ruscus \u00d7 microglossus \u00e8 una pianta appartenente alla famiglia Asparagaceae. \u00c8 una entit\u00e0 ibridogena, frutto dell'incrocio di \"R. hypoglossum\" e \"R. hypophyllum\"\nDescrizione.\n\u00c8 una pianta perenne sempreverde, di altezza compresa tra i 40 ed i 50\u00a0cm. Le foglie hanno forma labiata e presentano, in posizione mediana centrale, una piccola sporgenza, una sorta di linguetta, da cui il nome della specie \"microglossus\". Le foglie sono coriacee e fibrose di colore verde scuro.\nDistribuzione e habitat.\nLa pianta \u00e8 endemica dell'Italia, ed \u00e8 stata introdotta in Francia e sul versante adritico della penisola balcanica.\nResiste bene al caldo ma \u00e8 in grado di sopportare altrettanto bene anche il gelo."}
{"id": "3551138", "revid": "41619182", "url": "https://it.wikipedia.org/wiki?curid=3551138", "title": "Star 4t", "text": ""}
{"id": "3551139", "revid": "671029", "url": "https://it.wikipedia.org/wiki?curid=3551139", "title": "Teramo Calcio 2001-2002", "text": "Rosa.\n \n \n \n \n \nStatistiche.\nMarcatori (campionato).\n25 gol\n7 gol\n5 gol\n3 gol\n2 gol\n1 gol"}
{"id": "3551144", "revid": "287204", "url": "https://it.wikipedia.org/wiki?curid=3551144", "title": "Il Romito (Pontedera)", "text": "Il Romito \u00e8 una frazione del comune italiano di Pontedera, nella provincia di Pisa, in Toscana.\nGeografia fisica.\nLa frazione \u00e8 situata al confine con il comune di Ponsacco e precisamente con la localit\u00e0 Val di Cava, che ne costituisce il proseguimento urbanistico ed abitativo. La frazione \u00e8 lambita a ovest dal corso del fiume Era ed \u00e8 caratterizzata dalla galleria della Superstrada Fi-Pi-Li; si trova inoltre non lontana dall'uscita Pontedera Est.\nIl Romito dista circa 2\u00a0km dal capoluogo comunale e poco pi\u00f9 di 28\u00a0km da Pisa.\nStoria.\nLocalit\u00e0 a carattere rurale sviluppatasi a partire dal XIX secolo, prima della seconda guerra mondiale portava il nome \"I Giorgi\" e comprendeva alcune case coloniche abitate, come suggeriva il toponimo, dalla famiglia Giorgi, immigrata dalla Garfagnana al principio del secolo. La zona comprendeva anche un campo di tiro, e quindi la localit\u00e0 era comunemente chiamata anche \"Tiro a volo\": tale campo rimase in funzione fino alla fine degli anni sessanta.\nA partire dal 1958, la frazione conobbe un grande processo di urbanizzazione ed uno sviluppo edilizio tale che gi\u00e0 al censimento del 1961 si potevano contare 446 abitanti. Nel 1966 venne istituita una parrocchia autonoma scorporata da Pontedera. La frazione conta al 2011 circa abitanti ed \u00e8 oggi la seconda frazione del comune per estensione e abitanti dopo La Rotta.\nMonumenti e luoghi d'interesse.\nChiesa di Santa Maria Madre della Chiesa.\nNella frazione fu eretta una parrocchia indipendente l'8 dicembre 1966, scorporandola da quella di San Giuseppe in Pontedera e, dieci giorni dopo, fu benedetta e aperta al culto una chiesetta prefabbricata intitolata alla Vergine. L'edificio era in origine un capannone prefabbricato, poi demolito a seguito dei lavori per la costruzione della Strada di grande comunicazione Firenze-Pisa-Livorno. La chiesa attuale ha una pianta a settore circolare ed \u00e8 stata progettata dall'architetto Luciano Giorgi."}
{"id": "3551145", "revid": "838137", "url": "https://it.wikipedia.org/wiki?curid=3551145", "title": "Luc\u00eda Paraja", "text": "Giocava nel ruolo di centrale.\nCarriera.\nFrutto del settore giovanile della sezione pallavolo del Real Grupo de Cultura Covadonga, Luc\u00eda Paraja inizia la propria carriera da professionista nella stagione 2001-02, esordendo nel campionato di Superliga Femenina de Voleibol a 18 anni con ; nell'annata 2002-03 si trasferisce al e in quella successiva al , dove resta per due stagioni.\nNel campionato 2005-06 torna al , mentre in quello seguente passa alle concittadine del , con cui si aggiudica campionato, Coppa della Regina, Supercoppa e Top Teams Cup.\nNel campionato 2007-08 fa il suo esordio nella serie A1 italiana con la maglia dell', dove resta per una sola stagione; rientra quindi in patria, disputando il massimo campionato iberico per un'annata con il , con cui si aggiudica la Supercoppa spagnola 2008; \nnella stagione 2009-10 firma con il , in Superliga 2 Femenina de Voleibol, lasciata nel gennaio 2010 per trasferirsi alla formazione di SFV dell', e quindi passa all', dove gioca nella prima met\u00e0 della stagione successiva.\nNel gennaio 2011 torna nel massimo campionato italiano, disputando la seconda parte della campionato con la . Dopo un breve periodo di inattivit\u00e0 legato ad un infortunio alla schiena, nel novembre dello stesso anno si accorda con le tedesche del per la 1. Bundesliga 2011-12, ma gi\u00e0 nel mese successivo si vede costretta ad abbandonare il club per proseguire le cure; nel giugno 2012, a causa della perdurante discopatia, annuncia il ritiro dall'attivit\u00e0 agonistica."}
{"id": "3551147", "revid": "1442080", "url": "https://it.wikipedia.org/wiki?curid=3551147", "title": "Cologne Open 1992 - Doppio", "text": "Il doppio del torneo di tennis Cologne Open 1992, facente parte dell'ATP Tour, ha avuto come vincitori Horacio de la Pe\u00f1a e Gustavo Luza che hanno battuto in finale Ronnie B\u00e5thman e Libor Pimek 6-7, 6-0, 6-2."}
{"id": "3551157", "revid": "636174", "url": "https://it.wikipedia.org/wiki?curid=3551157", "title": "Rosalba Console", "text": ""}
{"id": "3551166", "revid": "287204", "url": "https://it.wikipedia.org/wiki?curid=3551166", "title": "Bordeaux Open 1992 - Doppio", "text": "Il doppio del torneo di tennis Bordeaux Open 1992, facente parte dell'ATP Tour, ha avuto come vincitori Sergio Casal e Emilio S\u00e1nchez che hanno battuto in finale Arnaud Boetsch e Guy Forget 6-1, 6-4."}
{"id": "3551170", "revid": "287204", "url": "https://it.wikipedia.org/wiki?curid=3551170", "title": "Gran Premio motociclistico di Finlandia 1964", "text": "Il Gran Premio motociclistico di Finlandia fu il decimo appuntamento del motomondiale 1964.\nSi svolse il 30 agosto 1964 a Imatra (anzich\u00e9 a Tampere, come le due edizioni precedenti). Corsero le classi 50, 125, 350 e 500.\nAssente Mike Hailwood, che aveva gi\u00e0 ottenuto il titolo iridato, la lotta per la vittoria della 500 si restrinse ai piloti privati. La vittoria and\u00f2 all'australiano Jack Ahearn. Durante le prove, il britannico Vernon Cottle cadde ferendosi gravemente: le conseguenze dell'incidente portarono Cottle alla morte otto giorni dopo.\nIn 350 nuova vittoria per Jim Redman. Da segnalare il terzo posto della CKEB \"Vostok\" a quattro cilindri, prima moto sovietica a finire sul podio di una gara iridata.\nLe gare di 50 e 125 assegnarono anche i titoli iridati delle due categorie: a vincere GP e Mondiale furono, rispettivamente, Hugh Anderson e Luigi Taveri.\nClasse 125.\nTra i piloti costretti al ritiro vi fu Hugh Anderson.\nClasse 50.\nTra i piloti costretti al ritiro vi fu Ralph Bryans."}
{"id": "3551171", "revid": "599013", "url": "https://it.wikipedia.org/wiki?curid=3551171", "title": "Geovanny Caicedo", "text": ""}
{"id": "3551184", "revid": "729019", "url": "https://it.wikipedia.org/wiki?curid=3551184", "title": "Aziak", "text": "Aziak (chiamata anche Azki, Azyak, Azik e Azaik) \u00e8 una piccola isola che fa parte del gruppo delle Andreanof, nell'arcipelago delle Aleutine; si trova nel mare di Bering e appartiene all'Alaska (USA). Il suo nome deriva dal termine aleutino \"haazax\" che significa \"dieci\"; il nome \u00e8 stato registrato dal capitano Teben'kov (1852). In molte pubblicazioni precedenti al 1920 veniva indicata come isola Sledge.\nAziak si trova a sud dell'isola Great Sitkin; l'isola, lunga solo 1,8\u00a0km, ha un'altezza massima di 58\u00a0m."}
{"id": "3551197", "revid": "119995266", "url": "https://it.wikipedia.org/wiki?curid=3551197", "title": "Luigi Baldacci (geologo)", "text": "Biografia.\nLaureatosi in ingegneria all'Universit\u00e0 di Torino nel 1871, una volta assunto nell'Ufficio geologico and\u00f2 a perfezionarsi a Parigi e a Londra. Dal 1876 ebbe l'incarico di effettuare i rilievi geologici in Sicilia, sotto la supervisione di Gaetano Giorgio Gemmellaro, i cui esiti formarono il tema di una specifica relazione, che Baldacci present\u00f2 a Bologna, nel 1881, durante lo svolgimento del secondo Congresso internazionale di geologia. In quella sede, peraltro, partecip\u00f2 alla fondazione della Societ\u00e0 Geologica Italiana, di cui sarebbe stato nominato presidente nel 1910.\nDirettore dell'Ufficio geologico, ispettore del Corpo delle miniere, Baldacci si \u00e8 occupato dello studio geologico dell'Isola d'Ischia, di cui esegu\u00ec, nel biennio 1884-1885, il relativo plastico, come di quello del Montenegro; studi\u00f2 anche le miniere di zolfo del Caucaso e quelle della Tunisia.\nNel 1890 fu inviato in Eritrea, per verificarne le risorse minerarie, in particolare aurifere, e per installarvi degli osservatori meteorologi. Nel 1902 si \u00e8 occupato con Augusto Stella delle condizioni geognostiche del territorio di Sal\u00f2, mentre nel 1905, recatosi negli Stati Uniti, ha approfondito le condizioni minerarie della Louisiana.\nMor\u00ec, nella citt\u00e0 natale, a causa di un incidente tranviario."}
{"id": "3551202", "revid": "123666415", "url": "https://it.wikipedia.org/wiki?curid=3551202", "title": "Lingue algonchine", "text": "Le lingue algonchine sono una sottofamiglia delle lingue algiche diffuse nel nord America. Il termine \u00abalgonchino\u00bb deriva dalla parola \"elak\u00f3mkwik\" in lingua wolastoqiyik (conosciuta anche come Maliseet) e che significa \"loro sono nostri parenti\".\nLa maggior parte delle lingue algonchine sono oggi in pericolo di estinzione e pochi sono i locutori madrelingua. \u00c8 ancora diffuso il gruppo lingua delaware, limitato comunque a non pi\u00f9 di 3.000 individui.\nDistribuzione geografica.\nSecondo i dati del censimento canadese del 2011, i madrelingua algonchini sono 144.015, di cui circa la met\u00e0 nelle province di Manitoba e Qu\u00e9bec.\nClassificazione.\nSecondo \"Ethnologue\", le lingue che formano il gruppo sono 40, a loro volta suddivise in ulteriori raggruppamenti.\n(Tra parentesi tonda \u00e8 riportato il numero di lingue che costituiscono ciascun sottogruppo o lo stato in cui sono parlate) \n[tra parentesi quadra il codice internazionale di classificazione]\n(\u2020) = Lingua morta."}
{"id": "3551203", "revid": "767487", "url": "https://it.wikipedia.org/wiki?curid=3551203", "title": "Luis Checa", "text": "Carriera.\nClub.\nCheca inizi\u00f2 la carriera con la maglia de El Nacional, per cui gioc\u00f2 finch\u00e9 non pass\u00f2 al Deportivo Quito nel 2006.\nNel 2007 torn\u00f2 ad El Nacional con la formula del prestito, ma gioc\u00f2 sporadicamente perch\u00e9 l'allenatore Ever Hugo Almeida non era interessato a trattenerlo a titolo definitivo. Termin\u00f2 cos\u00ec la stagione, con la medesima formula, all'Aucas.\nNel 2008, torn\u00f2 al Deportivo Quito. Contribu\u00ec alla qualificazione del club alla Copa Sudamericana 2008. La squadra elimin\u00f2 l'Universitario, con un punteggio complessivo di 2-1. Il club fu per\u00f2 eliminato al turno successivo dal San Luis, con una sconfitta per 5-4 tra andata e ritorno. Checa segn\u00f2 una delle reti per la sua squadra.\nNazionale.\nFu convocato nella Nazionale ecuadoriana per la prima volta il 12 novembre 2008, per l'amichevole contro il . Fu poi convocato per la Copa Am\u00e9rica 2011."}
{"id": "3551216", "revid": "200679", "url": "https://it.wikipedia.org/wiki?curid=3551216", "title": "Passo di Monte Zovo", "text": ""}
{"id": "3551225", "revid": "1442080", "url": "https://it.wikipedia.org/wiki?curid=3551225", "title": "Campionati Internazionali di Sicilia 1992 - Doppio", "text": "Il doppio del torneo di tennis Campionati Internazionali di Sicilia 1992, facente parte dell'ATP Tour, ha avuto come vincitori Joan Donar e Ola Jonsson che hanno battuto in finale Horacio de la Pe\u00f1a e Vojt\u011bch Fl\u00e9gl 5-7, 6-3, 6-4."}
{"id": "3551231", "revid": "123673730", "url": "https://it.wikipedia.org/wiki?curid=3551231", "title": "C/1941 K1 van Gent", "text": "La Cometa van Gent, formalmente C/1941 K1 van Gent, \u00e8 una cometa non periodica.\nLa scoperta, o meglio le scoperte.\nLa cometa \u00e8 stata scoperta il 27 maggio 1941 dall'astronomo olandese Hendrik van Gent dall'Osservatorio Union di Johannesburg, Sudafrica. A causa delle difficolt\u00e0 di comunicazione dovute alla seconda guerra mondiale la notizia della scoperta si \u00e8 diffusa con molto ritardo, come conseguenza parecchi osservatori hanno compiuto scoperte indipendenti di questa cometa anche dopo oltre un mese la data reale della scoperta: il 16 giugno 1941 \u00e8 stata scoperta da Mark Howarth che osservava da Newcastle in Nuovo Galles del Sud (Australia), il 17 giugno 1941 dall'astrofilo italiano Giovanni Bernasconi, il 12 luglio 1941 dall'astrofilo belga Geo du Soleil dall'allora Congo Belga."}
{"id": "3551237", "revid": "1442080", "url": "https://it.wikipedia.org/wiki?curid=3551237", "title": "Queensland Open 1992 - Doppio maschile", "text": "Il doppio maschile del torneo di tennis Queensland Open 1992, facente parte dell'ATP Tour 1992, ha avuto come vincitori Steve DeVries e David Macpherson che hanno battuto in finale Patrick McEnroe e Jonathan Stark 6-4, 6-4."}
{"id": "3551239", "revid": "834", "url": "https://it.wikipedia.org/wiki?curid=3551239", "title": "Ma guardatela / Troppo piccola", "text": ""}
{"id": "3551240", "revid": "1305772", "url": "https://it.wikipedia.org/wiki?curid=3551240", "title": "Machines", "text": ""}
{"id": "3551243", "revid": "1305772", "url": "https://it.wikipedia.org/wiki?curid=3551243", "title": "Movimento per la Democrazia", "text": ""}
{"id": "3551244", "revid": "287204", "url": "https://it.wikipedia.org/wiki?curid=3551244", "title": "Pseudoefedrina", "text": "La pseudoefedrina \u00e8 un farmaco simpaticomimetico appartenente alla famiglia chimica delle 2-feniletilammine e delle anfetamine. I sali della pseudoefedrina, come la pseudoefedrina cloridrata e la pseudoefedrina solfato, vengono utilizzati in alcuni farmaci da banco come decongestionanti nasali. Oltre che come principio attivo singolo, molto frequentemente \u00e8 utilizzata in combinazione con altre molecole, come gli antistaminici oppure la guaifenesina, il destrometorfano, il paracetamolo (acetaminofene) oppure altri FANS (come l'aspirina o l'ibuprofene), al fine di ottenere un'azione combinata in medicinali utilizzati per il trattamento delle riniti e del raffreddore.\nVi si pu\u00f2 ricorrere anche per l'azione stimolante e come agente favorente lo stato di veglia.\nNel mercato illegale \u00e8 utilizzata anche come precursore di sostanze stimolanti quali la metanfetamina.\nChimica.\nLa pseudoefedrina \u00e8 un diastereoisomero dell'efedrina ed \u00e8 facilmente ridotta in metanfetamine o ossidata a metcatinone.\nSintesi.\nSebbene la pseudoefedrina si presenti naturalmente come un alcaloide in alcune specie vegetali (ad esempio, come componente che pu\u00f2 essere estratto dalle alcune specie di ephedra (che nella medicina tradizionale cinese viene utilizzata per una preparazione nota come \"ma huang\"), nelle quali si associa ad altri isomeri dell'efedrina), la maggior parte della pseudoefedrina prodotta per l'utilizzo commerciale \u00e8 derivata dalla fermentazione del lievito di destrosio in presenza di benzaldeide.\nIn questo processo, i ceppi di lievito specializzati (tipicamente si ricorre ad alcune variet\u00e0 di Candida utilis o Saccharomyces cerevisiae) vengono aggiunti a grandi vasche contenenti acqua, destrosio e l'enzima piruvato decarbossilasi (cos\u00ec come avviene per le barbabietole e altre piante). \nDopo che il lievito ha iniziato a fermentare il destrosio, la benzaldeide viene aggiunto ai tini di produzione, e in questo ambiente il lievito converte gli ingredienti nel precursore L-fenilacetilcarbinolo (L-PAC). L-PAC viene poi convertito chimicamente a pseudoefedrina tramite una reazione di amminazione riduttiva.\nLa maggior parte della pseudoefedrina \u00e8 prodotta da case farmaceutiche commerciali in India e in Cina, dove le condizioni economiche e industriali favoriscono la produzione di massa per l'esportazione.\nFarmacodinamica.\nLa pseudoefedrina \u00e8 un'ammina simpaticomimetica. Il suo principale meccanismo d'azione si basa sulla sua azione diretta sul sistema adrenergico. La vasocostrizione indotta dalla pseudoefedrina si ritiene sia dovuta principalmente ad un'azione agonista sui recettori \u03b1-adrenergici vasali.\nLa pseudoefedrina agisce sui recettori \u03b1 e \u03b22-adrenergici, provocando vasocostrizione e il rilassamento della muscolatura liscia bronchiale, rispettivamente.\nI recettori \u03b1-adrenergici sono localizzati nella muscolatura liscia che riveste le pareti dei vasi sanguigni. Quando questi recettori sono attivati, i muscoli si contraggono, causando una riduzione di diametro dei vasi sanguigni (vasocostrizione). La vasocostrizione comporta che una quantit\u00e0 inferiore di fluidi lasci i vasi sanguigni per spostarsi nello spazio extravasale a livello del naso, della gola e dei seni paranasali, il che si traduce in un ridotto stato edematoso ed infiammatorio delle membrane nasali. Contestualmente si viene a ridurre la produzione di muco. \nIn questo modo, per la semplice costrizione dei vasi sanguigni, e principalmente di quelli situati nell'orofaringe e nel naso, la pseudoefedrina provoca una diminuzione dei sintomi di rinite, in particolare della congestione nasale. \nL'attivazione dei recettori \u03b22-adrenergici produce invece il rilassamento della muscolatura liscia dei bronchi, ovvero una loro dilatazione (broncodilatazione), che in associazione alla ridotta congestione nasale, comporta un deciso miglioramento della difficolt\u00e0 respiratoria.\nCome molti altri sostituti delle amfetamine, la pseudoefedrina determina un rilascio di dopamina. L'efedrina, un composto racemo ad attivit\u00e0 broncodilatatoria, ha un effetto simile.\nFarmacocinetica.\nA seguito di somministrazione per via orale la pseudoefedrina \u00e8 rapidamente assorbita dal tratto gastrointestinale. La concentrazione plasmatica massima (Cmax) nei soggetti adulti viene raggiunta a circa 2-3 ore dall'assunzione. La molecola viene parzialmente N-demetilata nella ghiandola epatica per essere biotrasformata nel metabolita inattivo. L'eliminazione dall'organismo avviene attraverso l'emuntorio renale (la percentuale eliminata con le urine varia tra il 55 ed il 75%). L'emivita del composto viene a ridursi in modo marcato se le urine sono acidificate.\nGrazie all'esistenza di formulazioni a rilascio modificato l'azione del farmaco si estende per circa 8-12 ore.\nTossicologia.\nStudi sperimentali sono stati eseguiti su diversi animali (topo, ratto, cane e scimmia). Il valore della DL50 messa in evidenza nel topo \u00e8 risultato superiore a 60\u00a0mg/kg peso corporeo.\nUsi clinici.\nLa pseudoefedrina \u00e8 uno stimolante, ma \u00e8 ben conosciuta per determinare una riduzione dell'edema delle mucose nasali, quindi viene spesso utilizzata come decongestionante. Riduce l'iperemia dei tessuti, l'edema e la congestione che \u00e8 comunemente associata a diverse condizioni quali le riniti acute e subacute associate a ostruzione nasale, le riniti allergiche e vasomotorie, nonch\u00e9 negli stati congestizi associati al raffreddore comune.\nEffetti collaterali e indesiderati.\nLe reazioni avverse comunemente associate al trattamento con pseudoefedrina includono disturbi gastrointestinali (nausea, vomito, raramente colite ischemica)"}
{"id": "3551246", "revid": "834", "url": "https://it.wikipedia.org/wiki?curid=3551246", "title": "Mucchio selvaggio", "text": ""}
{"id": "3551247", "revid": "1305772", "url": "https://it.wikipedia.org/wiki?curid=3551247", "title": "Muirfield", "text": ""}
{"id": "3551248", "revid": "1305772", "url": "https://it.wikipedia.org/wiki?curid=3551248", "title": "Mullet", "text": ""}
{"id": "3551249", "revid": "46931", "url": "https://it.wikipedia.org/wiki?curid=3551249", "title": "Knock Off", "text": ""}
{"id": "3551250", "revid": "200568", "url": "https://it.wikipedia.org/wiki?curid=3551250", "title": "Analisi volumetrica", "text": ""}
{"id": "3551251", "revid": "200568", "url": "https://it.wikipedia.org/wiki?curid=3551251", "title": "Volumetria", "text": ""}
{"id": "3551252", "revid": "1718925", "url": "https://it.wikipedia.org/wiki?curid=3551252", "title": "Pippo (brano musicale)", "text": "Pippo \u00e8 un singolo del cantante italiano Zucchero Fornaciari, pubblicato nel 1987 nell'album \"Blue's\", primo album di grande successo del cantante reggiano.\nDescrizione.\nLa musica della canzone \u00e8 stata composta interamente da Zucchero. Il testo \u00e8 fortemente autoironico: \u00e8 riferita ad un vecchio amico, soprannominato \"Pippo\", il quale, conscio della situazione sentimentale del cantante in quel periodo, corteggi\u00f2 la moglie di quest'ultimo aggravando la situazione. Fu scritto a Zocca a quattro mani con il collega Vasco Rossi, che poi concesse a Zucchero la paternit\u00e0 delle strofe.\nPubblicazioni.\nIl brano \u00e8 stato pubblicato, inoltre, nei seguenti album:"}
{"id": "3551254", "revid": "15756", "url": "https://it.wikipedia.org/wiki?curid=3551254", "title": "Janzeeb Khan", "text": "Esordisce nel 2003 negli Hurricanes Bochum come attaccante-mazza. \nDopo tre stagioni condite dal cambio di posizione da attaccante a difensore-stick, nel 2006 passa ai Ruhr Rollers Essen dove rimane per due stagioni fino al 2008 segnando 2 reti. \nAlla fine del 2008 passa al Dream Team Milano dove rimane per due stagioni fino al 2010, condite da una rete, anno in cui viene acquistato dagli All Blacks Genova. \nNel 2014 viene ceduto ai GP Bulls di Eindhoven assieme al compagno di squadra Davide Garofano."}
{"id": "3551256", "revid": "1305772", "url": "https://it.wikipedia.org/wiki?curid=3551256", "title": "Muretto", "text": ""}
{"id": "3551269", "revid": "1305772", "url": "https://it.wikipedia.org/wiki?curid=3551269", "title": "Musa Qala", "text": ""}
{"id": "3551270", "revid": "1305772", "url": "https://it.wikipedia.org/wiki?curid=3551270", "title": "Muscoli lombricali", "text": ""}
{"id": "3551271", "revid": "1305772", "url": "https://it.wikipedia.org/wiki?curid=3551271", "title": "Muscolo abduttore del mignolo", "text": ""}
{"id": "3551273", "revid": "1305772", "url": "https://it.wikipedia.org/wiki?curid=3551273", "title": "Muscolo flessore breve del mignolo", "text": ""}
{"id": "3551274", "revid": "1305772", "url": "https://it.wikipedia.org/wiki?curid=3551274", "title": "M\u0103d\u0103ra\u0219", "text": ""}
{"id": "3551275", "revid": "1305772", "url": "https://it.wikipedia.org/wiki?curid=3551275", "title": "Madaras (disambigua)", "text": ""}
{"id": "3551279", "revid": "729019", "url": "https://it.wikipedia.org/wiki?curid=3551279", "title": "3\u00ba Reggimento elicotteri per operazioni speciali &quot;Aldebaran&quot;", "text": "Il 3\u00ba Reggimento Elicotteri per Operazioni Speciali \"ALDEBARAN\" (3\u00b0 REOS o REOS) \u00e8 un reggimento elicotteri dell'Esercito Italiano, inquadrato come unit\u00e0 di supporto operativo per operazioni speciali. \u00c8 alle dipendenze del Comando Aviazione dell'Esercito.\nIl reggimento \u00e8 stato costituito presso l'aeroporto \u201cT. Fabbri\u201d di Viterbo il 10 novembre 2014, dalla riconfigurazione del 26\u00ba Gruppo Squadroni REOS Aviazione dell'Esercito \"GIOVE\", al fine di sviluppare una sempre maggiore capacit\u00e0 operativa a supporto delle forze speciali italiane e poter operare nei nuovi scenari.\nStoria.\nLe origini.\nIl 39\u00ba Gruppo squadroni della cavalleria dell'aria \"Drago\" nasce il 24 luglio 1964 all'Aeroporto di Alghero-Fertilia dove veniva costituita una Sezione Aerei Leggeri (S.A.L.) a supporto di operazioni speciali e dipendente direttamente dal Raggruppamento Unit\u00e0 Speciali.\nNel novembre 1989 l'unit\u00e0 viene elevata al rango di Gruppo Squadroni \"Drago\" assumendo in forza gli elicotteri AB412, e sciolta nel 2000. Dal 1\u00ba settembre 2001 il 1\u00ba Reggimento della Cavalleria dell'Aria \"Antares\", allinea tra i suoi reparti il 26\u00ba Gruppo Squadroni Aviazione dell'Esercito \"Giove\", stanziato sulla base di Pisa-San Giusto e gi\u00e0 inquadrato alla Brigata paracadutisti \"Folgore\".\nIl 26\u00ba REOS \"Giove\".\nIl 26\u00ba Reparto Elicotteri per le Operazioni Speciali (REOS) \"Giove\" , fu costituito nel 2002 dalla fusione del 26\u00ba Gruppo squadroni \"GIOVE\" di Pisa (gi\u00e0 appartenente alla Brigata paracadutisti \"Folgore\"), del 51\u00ba gruppo squadroni \"LEONE\" di Viterbo e il 39\u00ba gruppo squadroni \"DRAGO\" di Alghero, e inquadrato fino al 2012 nel 1\u00ba Reggimento AVES \"ANTARES\".\nIl 26\u00ba REOS era articolato su un gruppo squadroni composto da due squadroni di volo (uno operante su elicottero CH-47 e l'altro su elicotteri AB-412 e NH-90); al fine di assicurare la necessaria autonomia operativa e logistica, era dotato di una sezione O.A.I., di una sezione logistica e di uno squadrone mantenimento.\nIn questa configurazione, prese parte alla missione \u201cAntica Babilonia\u201d in Iraq dal novembre 2003 al marzo 2004. Da allora gli equipaggi del REOS, inquadrati nell'ambito delle Task Force dell'AVES, vennero impiegati quale componente aerea dedicata ad operare a favore delle Forze Speciali impiegate nel teatro operativo irakeno e in quello afghano.\nIl 3\u00ba Reggimento.\nIl 10 novembre 2014, con la costituzione del Comando delle forze speciali dell'Esercito (COMFOSE), lo Stato Maggiore decise di elevare il REOS a livello di reggimento, a seguito di uno specifico progetto teso ad adeguare la capacit\u00e0 operativa alle nuove esigenze nazionali e internazionali, e lo pone alle dipendenze di impiego del COMFOSE.\nIl 19 novembre 2014 assunse la bandiera di guerra appartenuta fino al 1998, anno di scioglimento del reparto, al 3\u00ba reggimento AVES \u201cALDEBARAN\u201d di Bresso (MI) e poi custodita presso il Sacrario delle Bandiere del Vittoriano.\nIn ambito NATO \u00e8 qualificato come \"Special Operations Air Task Group\".\nNell'ottobre 2016 dal COMFOSE passa alle dipendenze del Comando Aviazione dell'Esercito, sotto l'impiego operativo del Comando delle forze operative terrestri (COMFOTER COE).\nMissione.\nIl 3\u00b0 REOS \u201cALDEBARAN\u201d \u00e8 il reparto dell'AVES, composto da personale specificamente formato, particolarmente addestrato ed equipaggiato per assicurare, prioritariamente nell'ambito delle operazioni speciali, un'adeguata capacit\u00e0 di manovra nella 3\u1d43 dimensione, al fine di supportare le attivit\u00e0 militari della componente terrestre e/o interforze, ovvero contribuire a conseguire obiettivi militari di rilevanza politico-militare, strategico-militare o del livello operativo per la tutela degli interessi nazionali, in ogni contesto operativo.\nOrganizzazione.\nOrganizzazione del Reggimento\nSelezione.\nI candidati al reparto vengono scelti attraverso un iter selettivo e un ciclo addestrativo presso il Centro Addestrativo dell'AVES.\nLe preselezioni fisiche consistono in una serie di prove valide per l'accesso ai reparti: 9\u00ba Reggimento d'assalto paracadutisti \"Col Moschin\", 185\u00ba Reggimento paracadutisti ricognizione acquisizione obiettivi \"Folgore\", 4\u00ba Reggimento alpini paracadutisti \"Monte Cervino\", e 3\u00b0 REOS \"Aldebaran\".\nChi supera le pre-selezioni fisiche \u00e8 chiamato a frequentare il tirocinio di selezione, seconda fase dell'iter selettivo.\nSegue il tirocinio di selezione, della durata di due settimane, mira ad accertare non solo le caratteristiche psicofisiche e la resistenza fisica e mentale allo sforzo prolungato del candidato, ma anche le sue qualit\u00e0 morali e caratteriali.\nChi supera la preselezione all'idoneit\u00e0 fisica ed il tirocinio, viene ammesso alla frequenza del corso \"Operatore Basico Operazioni Speciali\" (OBOS).\nCorso OBOS.\nIl Corso Operatore Basico per Operatori Speciali (OBOS) \u00e8 organizzato presso il RAFOS (Reparto addestramento forze operazioni speciali) del 9\u00ba Reggimento d'assalto paracadutisti \"Col Moschin\", per i mitraglieri di bordo, e presso il nucleo FS/FOS del 3\u00b0 REOS per i piloti e i tecnici operatori di bordo. Il RAFOS tiene 4 corsi OBOS all'anno, e per ogni corso ammette circa 25 allievi, tra aspiranti incursori, ranger, acquisitori, e operatori del REOS. Il corso dura 31 settimane pi\u00f9 2 settimane di esercitazioni ed esami finali, e attualmente \u00e8 cos\u00ec ripartito:\nCorso di specializzazione.\nGli allievi ritenuti idonei al termine dell'OBOS iniziano la fase di specializzazione, diversa per ogni reparto di destinazione finale.\nI candidati a diventare equipaggi del REOS svolgono i seguenti moduli:\nAeromobili in dotazione.\nIl reggimento ha in organico tre linee di volo su: "}
{"id": "3551287", "revid": "74801", "url": "https://it.wikipedia.org/wiki?curid=3551287", "title": "Harlem (Georgia)", "text": "Harlem \u00e8 un comune (\"city\") degli Stati Uniti d'America nella contea di Columbia nello Stato della Georgia. Fa parte dell'area metropolitana di Augusta.\n\u00c8 il luogo natale dell'attore e comico Oliver Hardy, noto in Italia come \"Ollio\"."}
{"id": "3551288", "revid": "1543377", "url": "https://it.wikipedia.org/wiki?curid=3551288", "title": "Megingaudo di W\u00fcrzburg", "text": "Biografia.\nMegingaudo fu allievo di san Bonifacio e di san Wigberto ed \u00e8 citato come monaco e diacono nel monastero di Frideslar (oggi Fritzlar) nell'Assia, fondato dallo stesso Wigberto, nel 738. Col\u00e0 gli furono affidate l'assistenza spirituale per i membri e le lezioni nella scuola monastica. Ebbe certamente in tal periodo anche l'occasione di fare la conoscenza di san Lullo, il futuro primo vescovo di Magonza, e di san Sturmio, il fondatore dell'Abbazia di Fulda.\nNel 741 venne nominato, probabilmente da san Burcardo e da san Bonifacio, abate nel monastero di Rorlach.\nQuando Burcardo nel 754 si dimise dalla carica di vescovo di W\u00fcrzburg, il re Pipino il Breve lo nomin\u00f2 vescovo di quella diocesi (era cos\u00ec il terzo). Come il suo predecessore Burcardo, Megingaudo partecip\u00f2 ampiamente alle fortune del regno dei Franchi e perci\u00f2 fu spesso presente alle assemblee del regno ed ai sinodi.\nNel 755 consacr\u00f2 la cripta di Neum\u00fcnster a W\u00fcrzburg.\nNel 757, citato con il nome di \"Mangaudus\", prese parte al concilio di Compi\u00e8gne. Nel 762 viene citato, con il nome di \"Megingaudus\", nella dotazione del monastero di Pr\u00fcm Nel 765, citato come \"Megingozus\" prese parte al Sinodo di Attigny.\nMegingaud ebbe molto interesse alla teologia ed alla pratica nell'assistenza alle anime, come mostrano tre lettere ricevute dall'arcivescovo di Magonza, Lullo.\nPer quanto riguarda la disputa fra quest'ultimo e Megingaudo, ci si pu\u00f2 riferire alla biografia di san Bonifacio (\"Vita sancti Bonifatii\", scritta da san Villibaldo verso il 760.\nNel 769 Megingaudo rinunci\u00f2 alla sua carica di vescovo e si ritir\u00f2 con alcuni monaci nuovamente ad Rorlach ove fond\u00f2 un nuovo monastero benedettino nella \"nuova citt\u00e0\", oggi Neustadt am Main.\nIl suo successore Bernolfo, che Megingaudo importun\u00f2 fino alla propria morte, gli mand\u00f2, secondo la \"Vita Burkardi\", cinquanta fra confratelli e seguaci. Verosimilmente ebbe un suo ruolo la missione presso i Sassoni voluta da Carlo Magno. Carlo inizi\u00f2 ad occupare le terre dei sassoni nel 772, dopo che nel dicembre 771 era morto il fratello Carlomanno. Carlo Magno invi\u00f2 con certezza cinquanta monaci da W\u00fcrzburg a Neustadt, dei quali egli aveva necessit\u00e0 per utilizzarli come missionari e per il suo centro di formazione, uno dei quali era proprio il monastero di Neustadt.\nIl 1\u00ba settembre 774 ebbe luogo la consacrazione della Basilica di San Nazario a Lorsch da parte dell'arcivescovo di Magonza, Lullo. Carlo Magno vi partecip\u00f2, fermandovisi nel viaggio di rientro da Roma a Fritzlar. Oltre a Megingaudo vi assistette tutta la \"\u00e9lite\" episcopale del tempo: Wermad (o Weomad) vescovo di Treviri, Angilramo, vescovo di Metz ma non Bernolfo, il successore di Megingaudo sulla cattedra di W\u00fcrzburg.\nMorte ed inumazione.\nDopo la sua morte, avvenuta il 24 o 25 settembre del 783, Megingaudo fu dapprima sepolto a Neustadt, ma successivamente la sua bara fu posta nel duomo di W\u00fcrzburg, dedicato allora a San Salvatore. Il sarcofago, che nel XIV secolo stava sotto la scala dell'organo, fu traslata nel 1711 nella cripta dedicata a san Chiliano ed oggi \u00e8 sita nella cripta occidentale della \"Neum\u00fcnsterkirche\".\nPietra tombale.\nSulla pietra tombale si trova la pi\u00f9 antica scritta monumentale della Franconia dall'Impero Romano."}
{"id": "3551297", "revid": "729019", "url": "https://it.wikipedia.org/wiki?curid=3551297", "title": "Battaglia di Misurata", "text": "La battaglia di Misurata \u00e8 stata la battaglia pi\u00f9 lunga della guerra civile libica del 2011. Iniziata il 17 febbraio con le prime manifestazioni contro il regime di Gheddafi, trasformatesi in breve tempo in una vera insurrezione armata, la citt\u00e0 diventa la pi\u00f9 importante roccaforte dei ribelli in Tripolitania.\nIl 12 marzo, quando la speranza di un rapido esito della rivolta \u00e8 ormai sfumata e la roccaforte ribelle di Zawiya, a 30 chilometri da Tripoli, sta per cadere sotto il controllo dei lealisti, la brigata Khamis, guidata da uno dei figli del ra\u02be\u012bs, attacca la citt\u00e0 partendo dall'aeroporto a sud della stessa. La citt\u00e0, rimasta l'ultima roccaforte dei ribelli in Tripolitania assieme ai Monti Nafusa, a sudovest di Tripoli, viene sottoposta per pi\u00f9 di due mesi ad un duro assedio delle truppe lealiste, che arrivano a controllare, nella loro massima avanzata, i distretti meridionali e occidentali della stessa. La controffensiva dei ribelli, iniziata a fine aprile e resa possibile anche dall'intervento delle forze NATO, porta gli stessi, il 15 maggio del 2011, ad assumere il pieno controllo della citt\u00e0."}
{"id": "3551299", "revid": "339392", "url": "https://it.wikipedia.org/wiki?curid=3551299", "title": "REOS", "text": ""}
{"id": "3551303", "revid": "339392", "url": "https://it.wikipedia.org/wiki?curid=3551303", "title": "26\u00b0 Reparto Elicotteri Operazioni Speciali", "text": ""}
{"id": "3551304", "revid": "104458", "url": "https://it.wikipedia.org/wiki?curid=3551304", "title": "Italia Langobardorum", "text": ""}
{"id": "3551305", "revid": "1305772", "url": "https://it.wikipedia.org/wiki?curid=3551305", "title": "Parim P\u00e4ev EP", "text": "Parim P\u00e4ev \u00e8 l'EP di debutto della cantante estone Getter Jaani pubblicato il 9 giugno 2010 dall'etichetta discografica Moonwalk.\nIl disco \u00e8 stato pubblicato a seguito della partecipazione della cantante alla terza edizione del talent show \"Eesti otsib superstaari\" (versione estone di Pop Idol) in cui si classific\u00f2 al quarto posto.\nL'album prodotto da Sven L\u00f5hmus, \u00e8 stato distribuito fisicamente solo in Estonia, ma \u00e8 possibile acquistarlo digitalmente in tutto il mondo.\nDa questo EP sono stati estratti due singoli: \"Parim p\u00e4ev\" e \"Grammofon\". Queste due tracce, insieme a \"Saladus\", sono state reinserite nel primo album completo della cantante \"Rockefeller Street\", pubblicato l'anno successivo."}
{"id": "3551306", "revid": "448172", "url": "https://it.wikipedia.org/wiki?curid=3551306", "title": "Midlands (Zimbabwe)", "text": ""}
{"id": "3551308", "revid": "158913", "url": "https://it.wikipedia.org/wiki?curid=3551308", "title": "Svetlana Josifovna Allilueva", "text": ""}
{"id": "3551309", "revid": "125874911", "url": "https://it.wikipedia.org/wiki?curid=3551309", "title": "Laraine Newman", "text": "Biografia.\nLaraine Newman nasce a Los Angeles il 2 marzo del 1952. Sorella della regista e produttrice Tracy Newman.\nInizia a studiare recitazione all'et\u00e0 di 15 anni.\nDopo la scuola studia prima arte drammatica a Londra, e poi mimica a Parigi.\nDiventa una star televisiva dal 1975 al 1980 col programma TV Saturday Night Live. Successivamente lavorer\u00e0 nel mondo del cinema interpretando dei ruoli di supporto.\nSposata dal 1991 con l'attore Chad Einbinder e ha due figli: Lena (1991) e Hannah (1995).\nHa lavorato come attrice in molti film, ma anche come doppiatrice in molti film d'animazione.\nDoppiatrici italiane.\nDa doppiatrice \u00e8 sostituita da:"}
{"id": "3551315", "revid": "287204", "url": "https://it.wikipedia.org/wiki?curid=3551315", "title": "Fortitudo Agrigento 2010-2011", "text": "La stagione 2010-2011 dello Fortitudo Agrigento \u00e8 stata la seconda consecutiva disputata in Serie A Dilettanti.\nStagione.\nSponsorizzata dalla Moncada Energy Group, la societ\u00e0 agrigentina si \u00e8 classificata al quindicesimo posto della Serie A Dil. ed \u00e8 retrocessa direttamente in B Dil."}
{"id": "3551327", "revid": "1149807", "url": "https://it.wikipedia.org/wiki?curid=3551327", "title": "Eric Edwards (attore)", "text": "Ha fatto il suo debutto cinematografico a 25 anni interpretando Murph nel film \"Piccola peste torna a far danni\".\nDoppiatori italiani.\nNelle versioni in italiano dei suoi lavori, Eric Edwards \u00e8 stato doppiato da:"}
{"id": "3551334", "revid": "1305772", "url": "https://it.wikipedia.org/wiki?curid=3551334", "title": "Cambiamenti", "text": ""}
{"id": "3551335", "revid": "447535", "url": "https://it.wikipedia.org/wiki?curid=3551335", "title": "Universit\u00e0 del Sannio", "text": ""}
{"id": "3551336", "revid": "1869172", "url": "https://it.wikipedia.org/wiki?curid=3551336", "title": "Guto Nyth Br\u00e2n", "text": "Molto di quanto sappiamo di lui \u00e8 stato scritto da William Thomas nel suo libro \"Plwy Llanwynno\" (\"Llanwynno Parish\").\nBiografia.\nGuto nacque a Llwyncelyn, un piccolo villaggio che oggi si trova nella comunit\u00e0 di Porth.\nSi dice che il suo talento si mise in mostra quando, aiutando suo padre a pascolare il gregge, insegu\u00ec e cattur\u00f2 una lepre selvatica. Da quel momento al paese si sarebbe rumoreggiato della sua presunta abitudine quotidiana nel rincorrere lepri, volpi e uccelli.\nUna leggenda lo vuole poi correre da casa sua al villaggio di Pontypridd e ritorno, per un totale di 7 miglia, prima che l'acqua bollisse. Vedendo questo suo talento, un negioziante locale, Si\u00e2n o'r Siop (\"Si\u00e2n dal negozio\"), decise di diventarne manager ed allenatore.\nLa prima gara organizzata da Si\u00e2n o'r Siop vide Guto sopraffare un imbattuto capitano inglese sulla distanza delle 4 miglia. Guto vinse facilmente, aggiudicandosi un premio di \u00a3400. Guto e Si\u00e2n si innamorarono. Dal momento che Guto continuava a vincere, divenne sempre pi\u00f9 difficile trovargli degli avversari. Decisero allora di ritirarsi entrambi a vita privata prima che l'atleta compisse 30 anni, ma pochi anni pi\u00f9 tardi si fece avanti un nuovo sfidante, noto come \"Prince of Bedwas\". Si\u00e2n convinse Guto a tornare in attivit\u00e0 e cos\u00ec avvenne nel 1737 per una gara dal premio in palio di 1000 ghinee (\u00a31050).\nLa gara era sulle 12 miglia, fra Newport e Bedwas e Guto sconfisse anche questa volta il suo avversario, ma lo sforzo gli fu fatale: collass\u00f2 nelle celebrazioni del dopogara, morendo fra le braccia di Si\u00e2n. Il suo corpo ora giace nella St. Gwynno Church nella silvicultura di Llanwynno.\nPer celebrare le sue gesta, dal 1958 viene organizzata la Rasys Enwog Nos Galan, corsa non competitiva che si tiene il 31 dicembre di ogni anno a Mountain Ash."}
{"id": "3551339", "revid": "336956", "url": "https://it.wikipedia.org/wiki?curid=3551339", "title": "Granatwerfer 36", "text": ""}
{"id": "3551348", "revid": "223320", "url": "https://it.wikipedia.org/wiki?curid=3551348", "title": "El Macho", "text": ""}
{"id": "3551358", "revid": "124808", "url": "https://it.wikipedia.org/wiki?curid=3551358", "title": "The Changes", "text": ""}
{"id": "3551360", "revid": "767487", "url": "https://it.wikipedia.org/wiki?curid=3551360", "title": "I musicisti hanno facce tristi", "text": " I musicisti hanno facce tristi \u00e8 il quarto album della band I Medusa, quinto considerando anche l'EP Out From Cages. \u00c8 stato pubblicato dall'etichetta Dracma Records nel 2009.\nIl disco.\nIl titolo dell'album si rif\u00e0 a un'idea della band secondo la quale in breve termine verr\u00e0 sancita definitivamente la morte del Compact disc. Sulla copertina il numero 6311 indica il 6 marzo 2011 data ipotetica dell'abbandono del Compact disc.\nNel tour che ha seguito l'uscita dell'album i membri della band appaiono vestiti con delle tute bianche e nere, che richiamano la copertina dell'album.\nIl video della canzone Duel Speed \u00e8 girato da Nicol\u00f2 Bravetta, mentre il video di \"Vacanze\" \u00e8 girato da Riccardo Di Battista.\nIl produttore dell'album \u00e8 Davide Tomat (del gruppo N.A.M.B.)."}
{"id": "3551364", "revid": "287204", "url": "https://it.wikipedia.org/wiki?curid=3551364", "title": "Juvi Cremona Basket 2008-2009", "text": ""}
{"id": "3551365", "revid": "41622557", "url": "https://it.wikipedia.org/wiki?curid=3551365", "title": "Taraxacum officinalis", "text": ""}
{"id": "3551366", "revid": "228587", "url": "https://it.wikipedia.org/wiki?curid=3551366", "title": "Giovanni Bolzoni", "text": ""}
{"id": "3551375", "revid": "831312", "url": "https://it.wikipedia.org/wiki?curid=3551375", "title": "Alex Giorgetti", "text": "Inoltre possiede anche il passaporto Ungherese.\nNella Water Polo World League 2011 vince il titolo di miglior giocatore del torneo"}
{"id": "3551382", "revid": "1929898", "url": "https://it.wikipedia.org/wiki?curid=3551382", "title": "Lo spettacolo della natura", "text": "Lo spettacolo della natura \u00e8 un programma televisivo italiano condotto da Tessa Gelisio dal 15 luglio 2011, in prima serata per sei settimane, prima al venerd\u00ec poi al mercoled\u00ec, fino al 20 agosto.\nNell'autunno 2012 va in onda la seconda edizione del programma, sempre condotto da Tessa Gelisio e Mart\u00edn Castrogiovanni, per sei puntate andate in onda dal 27 novembre al 1 gennaio 2013."}
{"id": "3551385", "revid": "124285387", "url": "https://it.wikipedia.org/wiki?curid=3551385", "title": "Paolo Amendola", "text": "Carriera.\nDopo un passato discreto da giocatore ha intrapreso la carriera da allenatore nel 2000 iniziando a lavorare nei settori giovanili delle squadre della sua provincia. Nel frattempo consegue la laurea in Scienze Motorie nel 2004 ed un Master in Management e Gestione dello Sport nel 2005 mentre la carriera da allenatore va in crescendo. Il proficuo lavoro svolto e la partecipazione al Master di Alta Specializzazione per Allenatori del Settore Giovanile gli valgono, nella stagione 2007\u20132008, la panchina della Pro Patria Milano, una delle societ\u00e0 giovanili pi\u00f9 blasonate d'Italia, dove allena in collaborazione con la squadra di serie A Life Volley Milano. L'ottimo lavoro svolto funge da trampolino di lancio per la stagione successiva, 2008\u20132009, durante la quale svolge il ruolo di vice-allenatore alla Life Volley Milano nel campionato di A2 femminile. Con questa squadra raggiunge la Final Four di Coppa Italia di A2 e la Semifinale Play off. Nella stagione 2009\u20132010 lavora come vice-allenatore in A2 per il Chieri Volley ridisputando le Semifinali di Play Off per la promozione in A1.\nNella stagione 2010\u20132011 conduce, in qualit\u00e0 di Capo Allenatore la Cuatto Volley Giaveno in serie A2 centrando lo storico obiettivo della salvezza e permettendo cos\u00ec alla squadra di disputare il suo secondo campionato in categoria.\nNella stagione 2011\u20132012 \u00e8 l'allenatore del Feel Voleibol Alcobendas Madrid, squadra Spagnola che milita nel campionato di Superliga 2 in Spagna, ricoprendo anche il ruolo di Direttore Tecnico del Club. Inaspettatamente rassegna le sue dimissioni al Club a fine Gennaio 2012, lasciando la squadra al secondo posto in campionato, ottenendo la vittoria della prestigiosa \"Copa Comunidad de Madrid\" e qualificandosi per la prima volta nella storia del Club alla \"Final Four\" della \"Copa de la Princesa\". Dopo due settimane dalle dimissioni la sua squadra vince la Copa de la Princesa e termina il campionato al terzo posto."}
{"id": "3551387", "revid": "46931", "url": "https://it.wikipedia.org/wiki?curid=3551387", "title": "Dessano", "text": ""}
{"id": "3551388", "revid": "594414", "url": "https://it.wikipedia.org/wiki?curid=3551388", "title": "Antonello Nel Paese Delle Meraviglie", "text": ""}
{"id": "3551389", "revid": "46931", "url": "https://it.wikipedia.org/wiki?curid=3551389", "title": "Carapana", "text": ""}
{"id": "3551395", "revid": "217591", "url": "https://it.wikipedia.org/wiki?curid=3551395", "title": "Beato Clemente Vismara", "text": ""}
{"id": "3551397", "revid": "217591", "url": "https://it.wikipedia.org/wiki?curid=3551397", "title": "Beato Serafino Morazzone", "text": ""}
{"id": "3551398", "revid": "1149807", "url": "https://it.wikipedia.org/wiki?curid=3551398", "title": "Pretty Star - Sognando l'Aurora", "text": " \u00e8 un media franchise giapponese prodotto da Takara Tomy. Consiste in un videogioco arcade, \"Pretty Rhythm Mini Skirt\", lanciato nel 2010 e in una serie televisiva anime prodotta da Tatsunoko Production e andata in onda su TV Tokyo dal 9 aprile 2011 al 31 marzo 2012. In Italia \u00e8 stata trasmessa su Frisbee dal 2 giugno 2014, venendo tuttavia interrotta all'episodio 35. Le esibizioni sono realizzate utilizzando l'animazione al computer.\nUn sequel, intitolato \"\", \u00e8 stato trasmesso su TV Tokyo dal 7 aprile 2012 al 30 marzo 2013. Le protagoniste sono diverse, ma Aira, Rizumu e Mion, oltre a molti altri personaggi di \"Aurora Dream\", ricorrono come guest star.\nUno spin-off del franchise di \"Pretty Rhythm\", intitolato \"PriPara\", \u00e8 stato trasmesso su TV Tokyo dal 5 luglio 2014 al 28 marzo 2017. Prima della sua messa in onda, dal 5 aprile al 14 giugno 2014 \u00e8 stato trasmesso \"Pretty Rhythm: All Star Selection\", una selezione di tredici episodi delle tre serie di \"Pretty Rhythm\", con brevi intermezzi in cui Aira Harune di \"Aurora Dream\", Mia Ageha di \"Dear My Future\" e Naru Ayase di \"Rainbow Live\" aiutano la protagonista Lala nel suo percorso per diventare una Prism Star.\nL'8 marzo 2014 \u00e8 uscito il primo film cinematografico di \"Pretty Rhythm\" dal titolo ', crossover con \"Pretty Rhythm: Dear My Future\" e '.\nTrama.\nNel mondo dello sport si \u00e8 affermata una nuova competizione: il Prism Show, che combina tra loro pattinaggio su ghiaccio, ballo e canto. Le quattordicenni Aira Harune e Rizumu Amamiya sognano di parteciparvi, mentre l'idol Mion Takamine aspira direttamente al ruolo di campionessa: la Prism Queen. Mion, per\u00f2, non si presenta al suo debutto nel Prism Show e sono Aira e Rizumu a sostituirla, trasformandosi, grazie alle magiche Prism Stone, in idol pattinatrici. Le tre ragazze, unite nel trio delle Prism Star, lotteranno per cercare di eseguire un'Aurora Nascente che permetta a una di loro di diventare la famosa Prism Queen.\nPersonaggi.\nMARs.\nFormato ufficialmente nell'episodio 22, prende il nome dalle iniziali delle componenti: Mion, Aira, Rizumu. Nell'episodio 35 di \"Dear My Future\", dopo aver parlato con Don Bombie/Kintaro, Aira annuncia che il gruppo parteciper\u00e0 alla Road To Symphonia anzich\u00e9 alla Crystal High Heel Cup; successivamente, nell'episodio 38, Kintaro Asechi fa firmare un contratto al gruppo, affinch\u00e9 lascino la Pretty Top e vengano alla Symphonia Company. Ritornano alla Pretty Top nell'episodio 42. Nelle finali, la Symphonia Selection, consegna la vittoria alle Prizmmy\u2606.\nAnime.\nLa messa in onda del primo episodio era prevista per il 2 aprile 2011, ma a causa del terremoto e maremoto del T\u014dhoku la serie ha cominciato a essere trasmessa su TV Tokyo a partire dal 9 aprile seguente. Il 22 luglio 2011 sono usciti in contemporanea i primi tre DVD. Segue la pubblicazione, a cadenza mensile, dei restanti DVD, due al mese, per un totale di 26 dischi contenenti due episodi l'uno. In ogni DVD sono contenuti cortometraggi inediti, uno per ogni episodio: essi ritraggono i personaggi della serie in situazioni, perlopi\u00f9, assurde.\nL'edizione italiana \u00e8 curata dallo studio LOGOS e distribuita da Arait Multimedia. Le sigle sono due, una di testa e una di coda, con arrangiamento diverso rispetto a quelle originali e cantate entrambe da Laura Panzeri. Il video della sigla di testa \u00e8 lo stesso di quella giapponese, ma con il testo in italiano; il video della sigla di coda, invece, \u00e8 composto da immagini tratte dagli episodi.Le insert songs sono sostituite con canzoni completamente diverse in italiano e in inglese o basi musicali delle stesse, anche se nell'episodio 22 \u00e8 stata lasciata, sotto l'esibizione di Mion, la canzone originale giapponese \"Switch On My Heart\". La terminologia tecnica in inglese \u00e8 rimasta, mentre sono stati rinominati i salti. L'episodio italiano, inoltre, \u00e8 pi\u00f9 corto, poich\u00e9 mancano le parti in live-action, gli eyecatch e (negli episodi 1-3, 8, 11-12 e 14) le anticipazioni dell'episodio successivo. Negli episodi 4-5, 12, 16-25 e dal 27, tra l'anticipazione e la sigla finale sono stati inseriti i cortometraggi inclusi nei DVD giapponesi.\nEpisodi.\nParte live-action.\nAll'inizio, dopo la sigla di apertura, e alla fine, prima della sigla di chiusura e dell'anteprima, di ogni episodio, c'\u00e8 una piccola parte live-action, in cui sono presenti le Prism\u2606Mates (che in seguito formeranno il gruppo delle Prizmmy\u2606), dove si parla di moda e ballo e si creano sfide e altro, sempre aiutate da vari coach.\nManga.\nEsistono due versioni del manga: \"Pretty Rhythm\", di cinque volumetti, tratto dal videogioco e disegnato da Mari Asabuki, con protagoniste Rizumu, Serena e Kanon, che formano il trio delle Asterhythm; e \"Pretty Rhythm: Aurora Dream\", di due volumetti, tratto dall'anime e disegnato da Rio Fujimi.\nDistribuzioni internazionali.\nL'anime \u00e8 arrivato, oltre che in Italia, anche in Corea del Sud, Hong Kong, Taiwan e Sud-est asiatico. In Corea del Sud, dove \u00e8 stato trasmesso dopo \"Dear My Future\", sono stati cambiati tutti i nomi e sono state tradotte e ricantate tutte le canzoni. A Hong Kong sono state mantenute le versioni originali delle canzoni e gli episodi, oltre ad essere doppiati, sono sottotitolati; la seconda sigla di chiusura \u00e8 stata trasmessa dall'episodio 14 al 20, la terza dall'episodio 21 al 39, al contrario dell'originale. A Taiwan sono state tradotte e cantate tutte le canzoni, a parte la seconda sigla di apertura, e non \u00e8 stata trasmessa la quarta sigla di chiusura. Nel Sud-est asiatico \u00e8 stato trasmesso doppiato, con le canzoni originali."}
{"id": "3551402", "revid": "690118", "url": "https://it.wikipedia.org/wiki?curid=3551402", "title": "Carcano mod. 38", "text": ""}
{"id": "3551405", "revid": "123874513", "url": "https://it.wikipedia.org/wiki?curid=3551405", "title": "Claudio De Cecco", "text": "Biografia.\nDebutta nei rally nel 1986 con la A112 con a fianco Giuliano Cantarutti, e gi\u00e0 nell'1987 vince il Campionato Friuli Venezia Giulia e la Coppa Csai N2. Dopo alcune stagioni altalenanti, nel 1992 ottiene la sua prima vittoria assoluta con una Peugeot 405 Mi16, navigato da Giorgio Sincerotto, mentre l'anno successivo con una Lancia Delta Hf gruppo A si aggiudica la Coppa Italia di zona, successo che bisser\u00e0 anche l'anno successivo. Nel 1995 si aggiudica anche la coppa Italia di 5a zona con la Toyota Celica e nel 1996 vince Coppa Italia e Mitropa Rally Cup con la Subaru Impreza del team Procar.\nNel 1997 con la Ford Escort Cosworth dell'Errani Team vince nuovamente la Coppa Italia e debutta nel mondiale Rally, cogliendo un 13\u00ba posto assoluto al Rally di Sanremo. Nel 1998 ritorna nel CIR, ma \u00e8 nel 1999 che su Subaru Impreza Wrx gruppo A si aggiudica il \"Trofeo Privati\" e il 5\u00ba posto finale. Nel 2000 con la Toyota Corolla Wrc conclude il CIR in quarta posizione assoluta e nel 2001 con la Ford Focus Wrc dell'Euromotor-Erg \u00e8 vicecampione del Trofeo Italiano Rally, risultato bissato nel 2002 nonostante la forzata rinuncia alle gare clou del trofeo.\nNel 2003 nasce la FriulMotor, con cui giunge 3\u00ba posto assoluto nella FIA European Rally Cup a bordo dell'Peugeot 206 WRC. Nel 2004, alternandosi tra la 206 e la Subaru Impreza di gruppo N si aggiudica la Mitropa Rally Cup, che vince anche nel 2005. Nel 2007 si aggiudica sempre con una Subaru, stavolta la Impreza N12, la Coppa Italia Rallies Gruppo N, mentre nel 2009 e nel 2010 sulla Peugeot 207 S2000 si laurea vincitore Assoluto Coppa Italia Rallies.\nNel 2011 ha ottenuto diverse vittorie al Rally Ronde di Sperlonga con la Citro\u00ebn Xsara WRC, Al Rally ronde Dolomiti su Ford Focus WRC, alla gara del Challenge Coppa Italia del Rally Del Friuli Alpi Orientali su Peugeot 207 S2000, al Rally Di Majano su Peugeot 207 S2000, al Ronde Alto Friuli sempre su 207 ed infine al Rally Ronde dell'isontino su Ford Focus.\nNella stagione 2012 dopo gli sfortunati ritiri al Rally di Majano (mentre era in testa con la Ford Fiesta RRC) e al Rally del Friuli (quando era a ridosso del podio) De Cecco ha ottenuto la 70\u00bavittoria assoluta al Rally Nova Gorica a bordo della Ford Focus WRC Friulmotor ed ottenendo sempre con questa vettura il secondo posto al Rally della Quercia.\nNel 2013 si aggiudica al debutto stagionale il Rally Ronde del Grifo a bordo della Ford Focus WRC e poi il Rally del Piancavallo, unica gara \"Big\" del Triveneto che mancava al suo palmar\u00e8s alla guida della fida Peugeot 207 S20 senza dimenticare la vittoria al 6\u00ba Rally di Majano (sempre su 207 S20) e alla 2\u00aa Ronde Nova Gorica (con la Ford Focus WRC).\nLa stagione 2014 vede De Cecco impegnato nella Alpe Adria Rally Cup dove vincendo la speciale classifica al Bellunese con la 207, al Jacque Lemans Rallye e al Rally di Majano con la Ford Fiesta RRC vince il titolo al 3\u00ba Rally di Nova Gorica con la Peugeot 208 T16 R5 dove si aggiudica anche la gara .\nInoltre grazie alle vittorie ottenute al Pineta Master Show ed all'Adriatico Master Show a bordo della Ford Fiesta WRC, De Cecco raggiunge quota 80 Vittorie Assolute.\nPer la stagione 2015 l'obbiettivo \u00e8 quello di celebrare i 30 anni di carriera con la vittoria del Trofeo Rally Nazionali 3\u00aa Zona: ai secondi posti ottenuti all'Adriatico (Peugeot 207 S20), Bellunese (Citro\u00ebn DS3 R5) e San Martino (Peugeot 208 T16 R5) si affiancano le vittorie al Rally di Majano (Ds3 R5), Piancavallo (2\u00ba assoluto ma primo per quanto riguarda la classifica TRN con la Skoda Fabia S20) ed al prestigioso Rally del Friuli (Skoda) nella versione TRN. Inoltre arriva la vittoria anche al Rally Valli della Carnia con la nuova Citro\u00ebn DS3 R5 portando il numero delle vittorie a quota 83.\nL'obbiettivo viene centrato al Rally San Martino di Castrozza dove, con il secondo posto assoluto nella classifica TRN, si aggiudica la matematica certezza della Vittoria del Trofeo Rally Nazionali di 3\u00aa Zona.\nNel 2016 partecipa con la Peugeot 208 T16 R5 al Rally Piancavallo e all'Alpi Orientali, ottenendo in entrambe le occasioni la vittoria e portando a 85 le vittorie in carriera, ma vince anche al 4\u00ba Rally Nova Gorica con la Skoda Fabia R5 di Skoda Italia.\nNel 2017, sotto le vesti di pilota ufficiale Hyundai Slovenia partecipa al campionato sloveno con la Hyundai i20 NG R5, ma vince anche in Italia al Bellunese.\nNel 2018 viene riconfermato pilota ufficiale Hyundai Slovenija giungendo secondo nel campionato nazionale del tricorno.\nAnche nel 2019 rimane a bordo della Hyundai i20 R5 puntando alla Coppa Italia, che porta a casa nella categoria Over 55 cos\u00ec come nel 2020 e nel 2021\nPalmar\u00e8s.\nI principali risultati ottenuti.\nVittorie assolute all'attivo: 87"}
{"id": "3551406", "revid": "287204", "url": "https://it.wikipedia.org/wiki?curid=3551406", "title": "Gran Premio motociclistico del Giappone 1964", "text": "Il Gran Premio motociclistico del Giappone fu l'ultimo appuntamento del motomondiale 1964.\nSi svolse il 1\u00ba novembre 1964 sul circuito di Suzuka. Erano in programma le classi 50, 125, 250 e 350; la gara della 50 (vinta da Ralph Bryans) non fu considerata valida per il Mondiale poich\u00e9 si presentarono alla partenza solo cinque piloti.\nAnche la gara della 350 rischi\u00f2 di essere invalidata per lo stesso motivo della 50 (per rimpolpare la griglia e arrivare al numero minimo di partenti - 6 - fu ingaggiato uno sconosciuto pilota indonesiano, peraltro squalificato dopo cinque giri). La gara fu vinta da Jim Redman davanti a Mike Hailwood, ingaggiato per l'occasione dall'MZ. Durante le prove Alan Shepherd si frattur\u00f2 il cranio, incidente che segn\u00f2 la fine della carriera del centauro britannico.\nIn 250 Redman port\u00f2 alla vittoria la nuova Honda sei cilindri.\nLa gara della 125 fu vinta da Ernst Degner, un anno dopo l'incidente da lui subito sullo stesso circuito."}
{"id": "3551409", "revid": "46931", "url": "https://it.wikipedia.org/wiki?curid=3551409", "title": "Muteamasa", "text": ""}
{"id": "3551410", "revid": "46931", "url": "https://it.wikipedia.org/wiki?curid=3551410", "title": "Ukopin\u00f5p\u00f5na", "text": ""}
{"id": "3551411", "revid": "46931", "url": "https://it.wikipedia.org/wiki?curid=3551411", "title": "Carapan\u00e3", "text": ""}
{"id": "3551416", "revid": "767487", "url": "https://it.wikipedia.org/wiki?curid=3551416", "title": "Grano rosso sangue II - Sacrificio finale", "text": "Grano rosso sangue II - Sacrificio finale (\"Children of the Corn II: The Final Sacrifice \") \u00e8 un film horror diretto da David Price. Il film \u00e8 il sequel di \"Grano rosso sangue\" del 1984.\nSequel.\nIl sequel \u00e8 \"Grano rosso sangue 3\" del 1995"}
{"id": "3551424", "revid": "76963", "url": "https://it.wikipedia.org/wiki?curid=3551424", "title": "Antonella Di Monte", "text": "Biografia.\nAntonella Di Monte ha iniziato la sua carriera d'attrice nel 2008, (all'et\u00e0 di 15 anni), con Lina Wertm\u00fcller nel film per la televisione \"Mannaggia alla miseria\", in cui interpretava la parte di una ragazzina di nome \"Luisella\".\nNel 2009 ha lavorato come protagonista interpretando il ruolo di \"Maria Scicolone\" da ragazzina, al fianco di Sophia Loren (che invece interpretava la propria madre) nella miniserie televisiva \"La mia casa \u00e8 piena di specchi\", in 2 episodi, con la regia di Vittorio Sindoni. Nel 2010 ha recitato nel \"La leggenda del bandito e del campione\", miniserie televisiva in 2 puntate che ha vinto il Premio Tv 2011, interpretando il ruolo di \"Mela\", protagonista femminile nell'adolescenza e lavorando con attori come Beppe Fiorello, Raffaella Rea e Simone Gandolfo.\nNel 2013 partecipa alla seconda stagione della fiction \"Benvenuti a tavola - Nord vs Sud\", in onda su Canale 5."}
{"id": "3551435", "revid": "1115371", "url": "https://it.wikipedia.org/wiki?curid=3551435", "title": "Bell MTS Place", "text": "L'Bell MTS Place \u00e8 un centro polifunzionale al coperto situato nel centro cittadino di Winnipeg, nella provincia del Manitoba, in Canada. \u00c8 la sede dei Winnipeg Jets, squadra militante nella National Hockey League. Sorge sul sito dove era ubicato l'antico centro commerciale \"Eaton's\", ed \u00e8 di propriet\u00e0 della True North Sports &amp; Entertainment Limited, societ\u00e0 a capo anche della squadra di hockey. \nSi estende su una superficie pari a 41.000 m2, e i lavori costarono $133,5 milioni di CAD. I lavori iniziati nell'aprile del 2003, terminarono l'anno successivo e il palazzetto fu inaugurato il 16 novembre 2004, sostituendo la vecchia Winnipeg Arena. L'MTS Centre possiede una capienza di 15.015 posti a sedere per l'hockey su ghiaccio, e variabile fra i 16.170 e i 16.345 posti per i concerti. Originariamente era noto con il nome di True North Centre, durante le fasi di progettazione e di costruzione, prima che i diritti pubblicitari venissero acquistati dalla compagnia di telecomunicazioni \"Manitoba Telecom Services\".\nL'MTS Centre \u00e8 stata sede in passato della squadra di American Hockey League dei Manitoba Moose fin dalla sua apertura nel 2004 fino al 2011. I Moose furono venduti e trasferiti nella regione atlantica del Canada dopo l'approdo degli Atlanta Thrashers acquisiti dalla True North e trasferiti a Winnipeg per la stagione 2011\u201312. Oltre all'hockey, l'arena svolge il ruolo di principale sede di concerti di Winnipeg, grazie all'ottima acustica presente nell'edificio.\nNel corso degli anni si sono svolte alcune importanti manifestazioni sportive e non: nel 2005 l'impianto ospit\u00f2 la cerimonia di premiazione dei Juno Award, nel 2007 invece si svolsero la maggior parte degli incontri del Campionato mondiale di hockey su ghiaccio femminile, mentre infine del 2006 al 2010 si giocarono quattro incontri amichevoli fra squadre della National Hockey League."}
{"id": "3551436", "revid": "559014", "url": "https://it.wikipedia.org/wiki?curid=3551436", "title": "George Raymond Richard Martin", "text": ""}
{"id": "3551439", "revid": "1342360", "url": "https://it.wikipedia.org/wiki?curid=3551439", "title": "Lubom\u00edr Pokluda", "text": "Carriera.\nClub.\nHa giocato con il RH Cheb e per un anno con lo Sparta Praga. Con la squadra della capitale ceca ha vinto il campionato 1984/1985.\nDal 1986 al 1988 ha giocato con l'Inter Bratislava prima di passare per una stagione al Lierse, squadra belga con cui ha chiuso la carriera.\nNazionale.\nIl 15 ottobre 1980 ha esordito a Buenos Aires con la nazionale di calcio della Cecoslovacchia. Ha preso parte al torneo olimpico del 1980 in cui vinse la medaglia d'oro."}
{"id": "3551442", "revid": "287204", "url": "https://it.wikipedia.org/wiki?curid=3551442", "title": "Lubomir Pokluda", "text": ""}
{"id": "3551443", "revid": "827882", "url": "https://it.wikipedia.org/wiki?curid=3551443", "title": "Uova in camicia", "text": ""}
{"id": "3551452", "revid": "1442080", "url": "https://it.wikipedia.org/wiki?curid=3551452", "title": "Daizee Haze", "text": "Oltre a lottare, \u00e8 anche il capo trainer della SHIMMER Women Athletes.\nCarriera.\nGateway Championship Wrestling.\nDaizee \u00e8 stata allenata da Kid Kash e Delirious. Daizee onora i propri mentori, specialmente Delirious, nel ring imitando alcuni dei loro comportamenti, in particolare i discorsi incoerenti di Delirious ed eseguendo alcune delle loro mosse tipiche. Nel marzo 2002 ha fatto il suo debutto nel wrestling professionistico per la Gateway Championship Wrestling che era situata fuori il Missouri, usando la gimmick di una hippie datata. La Gimmick era un tributo a suo padre, che era un hippie, ed \u00e8 morto quando lei aveva quindi anni, e il nome da ring \u00e8 il prodotto dell'immaginazione di sua sorella, dopo che aveva desiderato di cambiare il suo nome legalmente in Daisy Hayes per il cantante dei Savage Garden Darren Hayes. Intorno allo stesso periodo MsChif ha iniziato a lavorare per la stessa promotion e le due hanno iniziato a lavorare insieme nel ring. Daizee ha anche iniziato a lavorare per la IWA Mid-South come la manager di Matt Sydal, e ha poi iniziato anche a lottare nella divisione femminile.\nIndependent Wrestling Association Mid-South.\nDaizee ha fatto il suo debutto per la IWA Mid-South nel 2004, come la manager di Matt Sydal, ma ha subito iniziato a lottare nella neo creata women's division. Il suo primo match \u00e8 stato contro Allison Danger all'evento \"Put Up or Shut Up\". Nel maggio 2004 l'NWA Midwest Women's Championship fu introdotto, e fu stabilito un torneo per lo show \"Volcano Girls\" per determinare la prima campionessa. Daizee ha sconfitto Sumie Sakai nel promo round e Rain nel secondo, ma ha perso la finale a tre quando Lacey ha sconfitto lei e Mercedes Martinez.\nL'NWA Midwest Women's Championship e l'IWA Mid-South Women's Championship furono uniti nel primo 2005, e Daizee ha vinto il titolo da Ariel in un Six-Pack Challanage all'evento \"Givin Em Da Bizness\" il 12 febbraio 2005. Dopo tre mesi, comunque, Daizee ha perso la cintura contro MsChif il 7 maggio. Daizee ha continuato a fare sporiadiche apparizioni per la IWA Mid-South, ad un certo punto copiando lo stile d'abbigliamento di Delirious e facendosi chiamare Shelirious in un match contro Mickie Knuckles il 9 luglio 2005. Il 2 maggio 2008 Daizee ha catturato il titolo per la seconda volta dopo aver sconfitto la campionessa in carica Mickie Knuckles e Sara Del Rey in un Three-Way Match. Daizee ha poi lottato nel torneo \"Volcano Girls 2\" ma \u00e8 stata eliminata nelle semi-finali da Mickie Knuckles. La vincitrice del torneo, Rachel Summerlyn, ottenne una title shot contro Daizee al \"King of the Deathmatches\". Rachel non vince la cintura e alla fine del 2008 il titolo fu deattivato.\nRing of Honor.\nIntorno allo stesso periodo in cui lei aveva debuttato nella IWA Mid-South, Daizee e Matt Sydal hanno debuttato nella Ring of Honor (ROH) nel primo 2004. In quel periodo il wrestling femminile non era una pratica comune per la promotion ma Daizee inizio un feud in-ring con Allison Danger che cos\u00ec si allontanava un po' dalla Prophecy. Subito dopo Daizee divenne un membro della Generation Next quando Matt Sydal si un\u00ec a quella fazione. Nel novembre 2005 all'evento ROH \"Vendetta\" lei ha fatto da manager ai Generation Next e ad A.J. Styles (che rimpiazzava Roderick Strong) in un Eight-Man War contro l'Embassy. Daizee fu raggiunta da Jade Chun che aveva smesso di essere sotto l'influsso degli abusi mentali da parte dell'Embassy da quando era diventata, in kayfabe, la fidanzata di Roderick Strong. Durante l'eight man war Prince Nana, dell'Embassy, ha portato Daizee nel ring per i capelli. Austin Aries e Matt Sydal l'hanno salvata solo per essere fregati da Daizee che ha turnato heel colpendo entrambi gli uomini con un low blow effettuando poi un \"Mind Trip\" su Jade Chung prima di mettersi con Prince Nana. \u00c8 rimasta con la stable fino a quando non si \u00e8 sciolta nel settembre 2006, dopo il quale \u00e8 tornata face e si \u00e8 alleata con B.J. Whitmer e Colt Cabana nella loro guerra contro Lacey, Jimmy Jacobs e Brent Albright.\nFuori dalla promotion Daizee aveva un feud con Lacey che \u00e8 stato trasportato fino alla Ring of Honor. Allo show \"Dedicated\" nel gennaio 2007, Daizee ha fatto coppia con Whitmer e Cabana in un six-person tag team match contro Lacey, Jacobs e Albright. Jacobs, Lacey e Albright vinsero il match dopo che Jimmy Jacobs scaravento Daizee su un tavolo. Il feud continu\u00f2 per utto il corso del Fifth Year Festival della Ring of Honor. In un rematch da \"Dedicated\", con l'eccezione di Adam Pearce che rimpiazzava Albright, Daizee e il suo team vinsero uno street fight. Sei giorni dopo, comunque, Daizee fu sconfitta in un singles match da Lacey dopo che Jacobs intervenne nel match.\nNell'estate del 2007 Daizee ha iniziato un feud con Sara Del Rey che era la regnante SHIMMER Champion. Le due hanno lottato in diverse occasioni, solitamente senza il titolo in palio. Il primo match per il titolo di Daizee \u00e8 arrivato nel 2008 all'evento Ring of Honor \"6th Anniversary Show\", dove Sara ha mantenuto la cintura. Il feud con la Del Rey si \u00e8 esteso fino ad includere la Sweet and Sour, Inc, la fazione per la quale Sara era un membro, e come risultato, Delirious sopraggiunse ad aiutare Daizee. La rivalit\u00e0 di Lacey, che era diventata parte della Age of the Fall, si riaccese. Delirious inizi\u00f2 a mostrare sentimenti romantici verso Daizee, ma lei lo rigett\u00f2, portando Rhett Titus a dire che lui aveva dormito con Daizee, cosa che lei neg\u00f2. Dopo aver mostrato scene di Daizee e Rhett insieme, comunque, Delirious si un\u00ec alla Age of the Fall, nonostante la lasci\u00f2 quasi subito dopo che Jimmy prov\u00f2 a colpire Daizee con uno spuntone, quindi Delirious turn\u00f2 sui suoi compagni di stable e salv\u00f2 Daizee.\nNel 2009 la ROH firm\u00f2 un contratto televisivo con la HDNet per uno show di wrestling settimanale chiamato \"Ring of Honor Wrestling\", che sarebbe iniziato il 21 marzo 2009. Daizee ha lottato nel secondo show, che \u00e8 andato in onda il 28 marzo, dove ha perso contro Sara dopo un Royal Butterfly. Nel quarto show, che \u00e8 andato in onda l'11 aprile, ha fatto coppia con Nevaeh sconfiggendo Sara Del Rey e Sassy Stephie. Nell'ottavo episodio, che \u00e8 andato in onda il 9 maggio, Daizee ha fatto coppia con Delirious lottando contro la SHIMMER Champion MsChif e il tag team partner Jimmy Jacobs in un match dove Daizee ha schienato la SHIMMER Champion con un \"Mind Trip\". Nell'11\u00ba episodio, che \u00e8 andato in onda il 30 maggio, ha lottato in un 3-Way Match contro l'ex SHIMMER Champion Sara Del Rey e l'attuale SHIMMER Champion MsChif; il match fu vinto da MsChif che schien\u00f2 Daizee con un Desecrator. Nell'episodio dell'11 luglio ha fatto coppia con Nevaeh perdendo contro il team di Sara Del Rey e MsChif.\nSHIMMER Women Athletes.\nDaizee Haze lotta regolarmente per la promotion sorella della Ring of Honor, la SHIMMER Women Athletes, una promotion di wrestling tutta al femminile con sede fuori Chicago. Daizee \u00e8 stata nel Main Event per tutti e quattro i primi show, che sono pubblicati in DVD come \"Volumi\". Nel Volume 1, il 5 novembre 2005, Daizee ha sconfitto Lacey con il \"Mind Trip\" in un match di 25-minuti. Nel Volume 2 Sara ha schienato Daizee con il \"Royal Butterfly\" vincendo un Four-Way Elimination Main Event che ha visto partecipare anche Lacey e Mercedes Martinez. Daizee ha perso contro Sara Del Rey un'altra volta nel Volume 3, e nel Volume 4 ha sconfitto Rebecca Knox.\nIl primo feud effettivo in SHIMMER per Daizee Haze \u00e8 stato contro la Knox, che, arrabbiata per la sua sconfitta nel Volume 4, la sfid\u00f2 ad un two out of three falls match che si tenne nel Volume 5, che vide Daizee uscirne sconfitta, due falls ad uno. Nel Volume 6, comunque, Daizee ha ottenuto una vittoria su Nikita. Daizee e Rebecca si sarebbero dovute sfidare in un 60-minute Ironwoman Match nel Volume 7 il 22 ottobre 2006 ma l'idea fu abbandonata dopo che Rebecca ha subito un grave infortunio mentre lottava in Europa.\nInvece di Rebecca Daizee ha lottato con Cheerleader Melissa nel Main Event dove Melissa ne \u00e8 uscita vincitrice. Nel Volume 8 Daizee ha ottenuto nuovo momentum sconfiggendo Tiana Ringer, e nel Volume 9 ha continuato la sua winning streak sconfiggendo anche Amber O'Neal, anche se ha poi perso nel Volume 10 contro Awesome Kong.\nIn un torneo di due giorni, registrato l'1 e il 2 giugno 2007, fu stabilita la prima SHIMMER Champion nel corso dei Volumi 11 e 12. Daizee \u00e8 arrivata in semi-finale sconfiggendo Portia Perez e Malia Hosaka di seguito, ma perdendo contro Lacey. Nel Volume 13, registrato sempre il 2 giugno, Daizee ha avuto il suo primo match con Sarah Stock, che eventualmente ha perso. Nel Volume 14 Daizee Haze e MsChif hanno avuto il loro primo match contro per la SHIMMER nel quale Daizee \u00e8 riuscita a vincere. Daizee ha lottato Sarah Stock in un Number One Contender's Match nel Volume 15, ma ha perso dopo essere stata schienata con un Victory Roll. Nell'ultimo Volume del 2007, il Volume 16, registrato il 15 ottobre, Daizee ha unito le forze con MsChif e Eden Black nel fronteggiare le International Home Wrecking Crew, e cio\u00e8 Jetta, Lacey e Rain. Daizee ha schienato Jetta ottenendo la vittoria per il suo team.\nDaizee ha sconfitto Cindy Rogers nel Volume 17 e Jetta nel Volume 18, entrambi registrati il 26 aprile 2008. A causa di un infortunio alla schiena Daizee non ha lottato nel Volume 19 e 20, ma fu intervistata da Rebecca Bayless nel Volume 19.\nL'8 settembre 2008 Daizee \u00e8 stata nominata trainer del primo corso della SHIMMER Wrestling School che \u00e8 iniziato il 27 ottobre 2008. Daizee ha fatto il suo ritorno sul quadrato il 19 ottobre 2008 nel Volume 21 dove \u00e8 stata sconfitta dalla SHIMMER Champion MsChif in un title match. Nel Volume 22, registrato la stessa serata, ha sconfitto Miss Natural.\nIl 2 maggio 2009, ai tapings del Volume 23 ha lottato contro Nicole Matthews finendo in un 20 minute time limit draw, il secondo dopo quello tra Mercedes Martinez e Sara Del Rey lottato nel Volume 1. Nel Volume 24, registrato quella stessa notte, Daizee ha sconfitto Nicole Matthews in un \"No Time Limit\" con un Mind Trip. La sera successiva, nel Volume 25, Daizee ha fatto coppia con Allison Danger sconfiggendo Nicole Matthews e Portia Perez in un Tag Team Match e nel Volume 26 ha sconfitto la sua studentessa e prima diplomata della SHIMMER Wrestling School Rayna Von Tash in un Singles Match.\nL'8 novembre 2009, ai tapings del Volume 27 e 28, a causa di un infortunio, Daizee ha assunto il ruolo di arbitro nei match tra Cat Power e Ariel, Amazing Kong e LuFisto e Nicole Matthews e Allison Danger.\nDaizee \u00e8 ritornata a lottare il 10 aprile ai tapings del Volume 29 e 30. Nel Volume 29 \u00e8 stata sconfitta da Misaki Ohata e ha poi turanto heel attaccandola. Nel Volume 30 Daizee e Tomoka Nakagawa hanno sconfitto Misaki Ohata e Jamilia Craft, un'altra delle studentesse di Daizee della SHIMMER Wrestling Academy, in un tag team match. Il giorno successivo, ai tapings del Volume 31 e 32, Daizee ha perso contro Ayako Hamada e ha sconfitto Ayumi Kurihara per countout in match singoli. L'11 settembre 2010, ai tapings del Volume 33 Daizee \u00e8 stata sconfitta dalla Kurihara in un rematch. Pi\u00f9 tardi quel giorno, in un match registrato per il Volume 34, Daizee ha sofferto una sconfitta a sorpresa contro Tenille. Il giorno successivo Daizee ha riformato il suo team con Tomoka Nakagawa quando le due hanno sconfitto le Pretty Bitchin' (Nikki Roxx e Ariel) in un match registrato per il Volume 35. Nel Volume 36 Daizee ha preso parte ad un 8-Woman Elimination Tag Team Match dove lei, Tomoka Nakagawa, Sara Del Rey e Madison Eagles sono state sconfitte da Ayako Hamada, Ayumi Kurihara, Cheerleader Melissa e Serena Deeb. Il 26 marzo 2011 Daizee \u00e8 stata sconfitta da Serena Deeb neL Volume 37 e ha sconfitto Courtney Rush nel Volume 38, prima di riaffermare la sua alleanza con Tomoka Nakagawa il giorno successivo, ai tapings del Volume 40, dove lei e Tomoka hanno sconfitto le Seven Star Sisters (Hiroyo Matsumoto e Misaki Ohata) vincendo gli Shimmer Tag Team Championship.\nCircuito indipendente.\nQuando la Total Nonstop Action Wrestling (TNA) ancora faceva pay-per-view settimanali Daizee \u00e8 stata bookata diverse volte. La prima volta \u00e8 stato il 22 febbraio 2003, per lo show televisivo \"Xplosion\" dove ha lottato contro MsChif. Daizee ha continuato a fare apparizioni come valletta e occasionalmente tag team partner di matt Sydal. Il 2 luglio 2003, ad \"Xplosion\", Daizee e Matt furono sconfitti in un Mixed Tag Team Match da Julio Dinero e Alexis Laree, e il 4 febbraio 2004, sempre ad \"Xplosion\" Daizee \u00e8 stata sconfitta da Trinity in un singles match. Ha anche perso un match contro Nurse Veronica che ha visto Veronica umiliare Daizee mettendole un pannolino dopo essersi assicurata la vittoria.\nDaizee ha partecipato a due tornei del ChickFight. Il primo \u00e8 stato nel settembre 2006 nel ChickFight VI nel quale Daizee ha lottato con Cheerleader Melissa nel primo round. Le due hanno lottato per trentacinque minuti andando a finire in pareggio, avanzando cos\u00ec entrambe al secondo turno, dove hanno avuto un Three-Way Match che ha coinvolto anche Allison Danger. Daizee vinse il match e ha poi sconfitto KAORU nelle finali vincendo il ChickFight VI. L'anno successivo Daizee \u00e8 stata nuovamente nel torneo e ha sconfitto Skye nel primo round prima di perdere contro Eden Black nelle semi-finali.\nIl 1\u00ba maggio 2008, nell'episodio di \"TNA Impact!\" Daizee ha fatto il suo ritorno in TNA, usando una forma diversa di spelling per il suo nome, \"Daisy Haze\", perdendo contro Cheerleader Melissa. Daizee \u00e8 stata inoltre intervistata da Jeremy Borash nell'edizione del 1 maggio 2008 di \"TNA Today\".\nNel primo 2009 Daizee, sotto il ring name di Marley Sebastian, ha preso parte ai tapings del nuovo show tutto al femminile \"Wrestlicious\", che andava in onda su MavTV e BiteTV a partire dal 1\u00ba marzo 2010. Il suo ring name fu poi ridotto semplicemente a Marley nel suo debutto nel quarto episodio il 24 marzo nel quale \u00e8 stata sconfitta da Sierra Sheraton.\nIl 21 giugno 2009 Daizee ha sconfitto Portia Perez, Jessica James e Sara Del Rey vincendo il primo torneo annuale della Anarchy Championship Wrestling \"American Joshi Queen of Queens\".\nDaizee \u00e8 apparsa nel primo pay-per-view della Dragon Gate USA \"Enter the Dragon\", che \u00e8 stato registrato il 25 luglio 2009 e mandato in onda il 4 settembre, accompagnando BxB Hulk al quadrato.\nDaizee ha lottato per la Chikara, una promotion con sede a Philadelphia, dal 2005, quasi sempre come heel. Nel novembre 2009 \u00e8 stata inserita per la prima volta in un'importante storyline nella compagnia, quando si \u00e8 alleata con Claudio Castagnoli, Ares, Pinkie Sanchez, Sara Del Rey, Tim Donst e Tursas formando la stable heel dei \"Bruderschaft des Kreuzes\" (BDK). Alla stable si aggiunsero poi anche Lince Dorado e Delirious. Mentre era nel BDK Daizee ha iniziato a fare coppia regolarmente con Sara Del Rey e insieme hanno ottenuto vittorie su team come gli Osirian Portal (Amasis e Ophidian), Los Ice Creams (El Hijo del Ice Cream e Ice Cream, Jr.), The Throwbacks (Dasher Hatfield e Sugar Dunkerton), Amazing Kong e Raisha Saeed, e Mike Quackenbush e Jigsaw. Il 18 settembre 2010 Daizee ha lottato nel primo match della leggenda del \"joshi\" giapponese Manami Toyota su suolo americano, perdendo. Il 23 ottobre Daizee ha rappresentato il BDK nel \"Torneo Cibernetico\", dove han fronteggiato il team composto dai Chikara Originals. \u00c8 stata eliminata dal match da Eddie Kingston. Il giorno successivo Daizee e Sara hanno sconfitto i Super Smash Bros. (Player Uno e Player Dos) in un tag team match ottenendo la loro terza vittoria e, come primo team tutto al femminile, il diritto di sfidare per i \"Chikara Campeonatos de Parejas\" (tag team championship), allora detenuti dai loro compagni di stable Ares e Claudio Castagnoli. Tuttavia Sara Del Rey e Daizee Haze non hanno mai incassato i loro punti in quanto Ares e Castagnoli le ordinarono di difenderli in un Four-Way Elimination Match il 21 novembre, dove sono state eliminate da Mike Quackenbush e Jigsaw perdendo quindi tutti i loro punti.\nVita privata.\nDaizee sta studiando Scienze Motorie all'Universit\u00e0. She also designs and sews wrestling apparel."}
{"id": "3551458", "revid": "547034", "url": "https://it.wikipedia.org/wiki?curid=3551458", "title": "Out from Cages", "text": "Out from Cages \u00e8 il primo lavoro interamente in lingua inglese musicale della band I Medusa, pubblicato per la Dracma Records nel 1997."}
{"id": "3551472", "revid": "765341", "url": "https://it.wikipedia.org/wiki?curid=3551472", "title": "Nuoto ai Campionati mondiali di nuoto 2011", "text": "Le competizioni di nuoto ai Campionati mondiali di nuoto 2011 si sono svolte dal 24 luglio al 31 luglio 2011, presso lo Shanghai Oriental Sports Center di Shanghai.\nRegolamento e avvenimenti.\nLe competizioni sono organizzate in semifinali e finali, svolte entrambe nella sessione serale (dalle ore 18:00, ora locale). La finale, a cui hanno accesso i migliori 8 atleti, si svolge il giorno dopo la rispettiva semifinale. Per le competizioni di lunghezza inferiore ai 400\u00a0m - ovvero 200\u00a0m, 100\u00a0m e 50\u00a0m - viene svolta una fase di qualifica preliminare che determina i 16 atleti che avranno accesso alla semifinale. La fase preliminare si svolge lo stesso giorno della rispettiva semifinale, nel corso della sessione mattutina (dalle ore 9:00, ora locale).\nAlle semifinali possono prendere parte al massimo 2 atleti per ciascuna nazione. In questa edizione dei campionati \u00e8 stato introdotto un sistema di qualifiche, che regola l'accesso alle singole competizioni, simile a quello utilizzato alle Olimpiadi. Ai fini della qualifica vengono presi in considerazione i tempi ottenuti nelle gare ufficiali FINA nel periodo dal 1\u00ba marzo 2010 al 30 giugno 2011. Se ad una competizione partecipa un solo atleta di una determinata nazione, per poter accedere deve aver ottenuto un tempo inferiore al tempo \"B standard\" riportato nella tabella seguente. Se, invece, ad una competizione partecipano due atleti di una stessa nazione, entrambi devono aver ottenuto un tempo inferiore al tempo \"A standard\". Se una nazione non ha atleti qualificati pu\u00f2 partecipare con due atleti di sesso differente, i quali possono partecipare, al massimo, a due competizioni ciascuno. Se, invece, una nazione ha un solo atleta qualificato pu\u00f2 far partecipare un altro atleta di sesso differente; anche in questo caso vi \u00e8 il vincolo di partecipazione a solo 2 competizioni."}
{"id": "3551476", "revid": "76963", "url": "https://it.wikipedia.org/wiki?curid=3551476", "title": "Richard Moll", "text": "\u00c8 sposato e ha due figli. La statura elevata e il fisico possente lo hanno reso un buon caratterista in molti film horror e fantasy. La parte che lo ha reso noto \u00e8 stata quella di Big Ben, marine americano fantasma in \"Chi \u00e8 sepolto in quella casa?\", film del 1985."}
{"id": "3551485", "revid": "767487", "url": "https://it.wikipedia.org/wiki?curid=3551485", "title": "Sykies", "text": "Sykies () \u00e8 un ex comune della Grecia nella periferia della Macedonia Centrale di 41.726 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Neapoli-Sykies."}
{"id": "3551490", "revid": "767487", "url": "https://it.wikipedia.org/wiki?curid=3551490", "title": "Triandria", "text": "Triandria () \u00e8 un ex comune della Grecia nella periferia della Macedonia Centrale di 11.289 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Salonicco."}
{"id": "3551494", "revid": "767487", "url": "https://it.wikipedia.org/wiki?curid=3551494", "title": "Vasilika", "text": "Vasilika () \u00e8 un ex comune della Grecia nella periferia della Macedonia Centrale di 9.303 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Thermi."}
{"id": "3551498", "revid": "767487", "url": "https://it.wikipedia.org/wiki?curid=3551498", "title": "Vertiskos", "text": "Vertiskos () \u00e8 un ex comune della Grecia nella periferia della Macedonia Centrale di 3.350 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Langadas."}
{"id": "3551499", "revid": "767487", "url": "https://it.wikipedia.org/wiki?curid=3551499", "title": "Real Madrid Club de F\u00fatbol 1991-1992", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1991-1992."}
{"id": "3551501", "revid": "448172", "url": "https://it.wikipedia.org/wiki?curid=3551501", "title": "Cath Maige Tuired", "text": ""}
{"id": "3551505", "revid": "547034", "url": "https://it.wikipedia.org/wiki?curid=3551505", "title": "Space Bound", "text": "Space Bound \u00e8 un singolo del rapper statunitense Eminem, pubblicato il 24 giugno 2011 sull'iTunes Store e il 27 giugno 2011 sulla piattaforma VEVO dall'etichetta discografica Interscope.\nIl brano \u00e8 stato scritto da Eminem con Steve McEwan e James Scheffer e prodotto da Jim Jonsin. \u00c8 stato estratto come quarto e ultimo singolo dal settimo album dell'artista, \"Recovery\".\nIl 28 febbraio 2018, la RIAA lo certifica singolo di multiplatino, avendo venduto oltre due milioni di copie nel mercato statunitense.\nVideo musicale.\nIl video musicale del brano \u00e8 stato girato nel febbraio del 2011 a Los Angeles, in California, e vede la collaborazione della ex-pornostar Sasha Grey. Il video inizia con Eminem che cammina su una strada buia vicino a una foresta. Sale in macchina con la ragazza (Sasha Grey). Qui Eminem si sdoppia: uno di lui \u00e8 l'Eminem calmo e ragionevole. L'altro \u00e8 l'Eminem impulsivo e arrabbiato.\nEminem vede la pistola della ragazza e successivamente scende al motel dove la ragazza alloggia. Qui l'Eminem ragionevole si siede al bancone del bar mentre l'Eminem impulsivo si siede ad un tavolo con la ragazza che \"chatta\" con qualcuno al cellulare.\nAllora quando questa va in bagno Eminem prende il suo cellulare e vede che la chiamata era privata.\nRimette immediatamente il cellulare nella borsa della ragazza. Si alzano e vanno nella camera dove alloggia la ragazza, mentre l'Eminem ragionevole rimane al bar.\nAppena entrati Eminem sente come qualcuno uscire dalla porta sul retro e si ricorda della chiamata privata e capisce che \u00e8 stato tradito. Quindi cerca di strangolare la ragazza quando si accorge che nelle sue mani c'\u00e8 solo aria. Allora l'Eminem ragionevole e\nl'Eminem impulsivo si sparano contemporaneamente come una bambolina voodoo.\nAllora il video riavvolge fino a quando si rivedono i due in macchina, questa volta su una strada piena di luce."}
{"id": "3551510", "revid": "1543377", "url": "https://it.wikipedia.org/wiki?curid=3551510", "title": "A Secret Wish", "text": "A Secret Wish \u00e8 il primo album in studio del gruppo musicale tedesco Propaganda, pubblicato nel luglio 1985 dall'etichetta discografica ZTT Records.\nL'album \u00e8 stato ripubblicato diverse volte nel corso degli anni. Le versioni pi\u00f9 recenti sono la \"Deluxe 20th Anniversary Edition\" del 2005, che include anche un DVD, e la \"Deluxe 25th Anniversary Edition\" del 2010.\nIl testo della traccia \"Dream Within a Dream\" contiene versi dal poema di Edgar Allan Poe, \"Un sogno dentro a un sogno (Dream Within a Dream)\"."}
{"id": "3551523", "revid": "33751", "url": "https://it.wikipedia.org/wiki?curid=3551523", "title": "Lega bengalese 2010-2011", "text": "La Lega bengalese 2010-2011 \u00e8 stata la nona edizione del campionato di calcio del Bangladesh, la seconda come \"Lega bengalese\". Cominciata il 27 dicembre, \u00e8 terminata il 27 giugno.\nCollegamenti esterni.\nStatistiche su Soccerway"}
{"id": "3551530", "revid": "150308", "url": "https://it.wikipedia.org/wiki?curid=3551530", "title": "\u021ainutul Jiu", "text": "Il \u021ainutul Jiu (noto anche come \u021ainutul Olt) era uno dei 10 \u021ainut, suddivisione amministrativa di primo livello, in cui era diviso il Regno di Romania.\nComprendeva grosso modo la regione dell'Oltenia. Il nome deriva dal fiume Jiu (o dal fiume Olt e la capitale era la citt\u00e0 di Craiova\nVenne istituito nel 1938 a seguito della riforma amministrativa di stampo fascista attuata dal Re Carlo II di Romania.\nDistretti incorporati.\nI distretti vennero soppressi. I 6 che componevano il \u021ainutul Jiu erano i seguenti:\nStemma.\nLo stemma \u00e8 composto da 6 fasce, 3 rosse e 3 oro che rappresentano i 6 distretti. Sopra le fasce \u00e8 disposto un leone, simbolo dell'Oltenia.\nSoppressione del \u0162inut.\nCon l'inizio della seconda guerra mondiale parte del territorio venne perso a favore dell'Ungheria."}
{"id": "3551538", "revid": "287204", "url": "https://it.wikipedia.org/wiki?curid=3551538", "title": "Tinutul Jiu", "text": ""}
{"id": "3551541", "revid": "599013", "url": "https://it.wikipedia.org/wiki?curid=3551541", "title": "Real Madrid Club de F\u00fatbol 1990-1991", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1990-1991."}
{"id": "3551546", "revid": "1993636", "url": "https://it.wikipedia.org/wiki?curid=3551546", "title": "\u021ainutul M\u0103rii", "text": "Il \u021ainutul M\u0103rii era uno dei 10 \u021ainut, suddivisione amministrativa di primo livello, in cui era diviso il Regno di Romania.\nComprendeva parte della Valacchia, la parte meridionale della Dobrugia Settentrionale e l'intera Dobrugia Meridionale. Il nome deriva dal Mar Nero e la capitale era la citt\u00e0 di Costanza\nVenne istituito nel 1938 a seguito della riforma amministrativa di stampo fascista attuata dal Re Carlo II di Romania.\nDistretti incorporati.\nI distretti vennero soppressi. I 4 che componevano il \u021ainutul M\u0103rii erano i seguenti:\nStemma.\nLo stemma \u00e8 composto da 4 bande sinistre, 2 azzurre e 2 d'Oro che rappresentano i 4 distretti. Sopra lo scudo \u00e8 raffigurata un'\u00e0ncora d'argento, che rappresenta il litorale\nSoppressione del \u021ainut.\nCon l'inizio della seconda guerra mondiale parte del territorio venne perso a favore della Bulgaria, a seguito del Trattato di Craiova."}
{"id": "3551558", "revid": "287204", "url": "https://it.wikipedia.org/wiki?curid=3551558", "title": "Tinutul Marii", "text": ""}
{"id": "3551566", "revid": "1305772", "url": "https://it.wikipedia.org/wiki?curid=3551566", "title": "Tick! Tack!", "text": " \u00e8 una visual novel giapponese per adulti creata dalla Navel, primo sequel spin-off di Shuffle!. La protagonista questa volta \u00e8 Nerine, che nel corso del gioco, in base alle decisioni del giocatore, pu\u00f2 trasformarsi nel suo clone Lycoris o nella Nerine dai capelli rossi che rappresenta la figlia di Ai.\nTrama.\nRin, Nerine, Itsuki e Mayumi trovano uno strano orologio che li trasporta indietro nel tempo, quando Forbesii, il padre di Nerine, non era ancora sposato. L'uomo \u00e8 vittima di un triangolo con la fidanzata Ai e la domestica Sage, che nel futuro \u00e8 la madre di Nerine."}
{"id": "3551569", "revid": "183694", "url": "https://it.wikipedia.org/wiki?curid=3551569", "title": "Mihhail Lotman", "text": "Ha servito in qualit\u00e0 di membro del Riigikogu (Parlamento dell'Estonia) dal 2003 al 2007, ed \u00e8 presidente del consiglio comunale di Tartu dal 2011\nBiografia.\nI campi di ricerca di Mihhail Lotman includono la semiotica generale e la semiotica della cultura cos\u00ec come la teoria del testo e la storia della letteratura russa. \u00c8 stato membro del consiglio di amministrazione della \"Societ\u00e0 della Cultura Russa\" in Estonia dal 1988 al 1994. Attualmente \u00e8 professore di semiotica e teoria letteraria presso l'Universit\u00e0 di Tallinn e anche membro di un gruppo di ricerca sulla semiotica dell'Universit\u00e0 di Tartu.\nLotman ha ricevuto la medaglia dell'Ordine della Stella Bianca il 2 febbraio 2001.\nPersonalit\u00e0 molto attiva politicamente, \u00e8 membro del Riigikogu per il partito conservatore Res Publica.\nNel 2010 ha preso le difese del romanzo di Sofi Oksanen \"La Purga\" contro gli attivisti anti-Oksanen in Estonia."}
{"id": "3551580", "revid": "599013", "url": "https://it.wikipedia.org/wiki?curid=3551580", "title": "Baros", "text": ""}
{"id": "3551584", "revid": "110157", "url": "https://it.wikipedia.org/wiki?curid=3551584", "title": "1234 (Propaganda)", "text": "1234 \u00e8 il secondo album del gruppo tedesco Propaganda, pubblicato dall'etichetta discografica Charisma Records il 12 giugno 1990.\nL'album \u00e8 stato realizzato dall'unico membro allora rimasto del gruppo, Michael Mertens. La ex cantante dei Propaganda Susanne Freytag compare in due tracce, e alcuni brani sono stati scritti dall'altro ex membro, Ralf D\u00f6rper prima di lasciare il gruppo.\nAll'album hanno partecipato alcuni artisti e musicisti di rilievo, come David Gilmour, Howard Jones e Pino Palladino. La copertina \u00e8 stata disegnata da Neville Brody."}
{"id": "3551589", "revid": "1444886", "url": "https://it.wikipedia.org/wiki?curid=3551589", "title": "BMW Hydrogen 7", "text": "La BMW Hydrogen 7 \u00e8 un'automobile a idrogeno a produzione limitata costruita dalla BMW. Il veicolo \u00e8 basato su un modello tradizionale a benzina della linea serie 7, nello specifico si tratta della 760Li. La Hydrogen 7 monta lo stesso motore V12 da 6 litri che \u00e8 installato sulle 760i e 760Li; \u00e8 stato per\u00f2 modificato, permettendo la combustione dell'idrogeno oltre quella della benzina, facendone un motore ibrido bivalente. A differenza di molte automobili alimentate a idrogeno come quelle prodotte da Honda, General Motors e Daimler Chrysler (che utilizzano la tecnologia a celle a combustibile che producono energia elettrica) la Hydrogen 7 brucia l'idrogeno in un motore a combustione interna.\nProduzione.\nLa BMW afferma che la Hydrogen 7 \u00e8 la prima auto a idrogeno pronta per la produzione in serie. Tuttavia finora il modello \u00e8 stato messo in commercio solamente sotto contratti d'affitto di alto profilo. Sono stati prodotti solo 100 esemplari per testarne la tecnologia, ed \u00e8 stato deciso di interrompere la produzione. La casa ha scelto personalit\u00e0 pubbliche quali politici, professionisti della comunicazione, manager e grandi nomi nell'industria dell'intrattenimento come il regista premio Oscar Florian Henckel von Donnersmarck, e il presidente degli autonoleggi Sixt, Erich Sixt, perch\u00e9 considerati \"ambasciatori ideali\" dell'idrogeno come combustibile, e capaci di diffondere la consapevolezza del bisogno di queste tecnologie. In Italia la Hydrogen 7 \u00e8 stata parte delle flotte di alcuni eventi dello spettacolo, come il Festival Internazionale del Film di Roma del 2007 e del 2008, e per il \"La finestra tour\" dei Negramaro.\nC'\u00e8 il dubbio che un'auto come questa possa mai entrare in produzione su larga scala, anche se la tecnologia dell'idrogeno dovesse raggiungere il livello di fattibilit\u00e0 economica, e se si avessero le infrastrutture richieste per avere una reale domanda di veicoli a idrogeno. \nUtilizzo della tecnologia a idrogeno.\nLa BMW Hydrogen 7 usa l'idrogeno in maniera diversa rispetto ai veicoli con tecnologia a celle a combustibile. A differenza di questi ultimi in cui l'energia dell'idrogeno \u00e8 convertita in elettricit\u00e0, nella modalit\u00e0 a idrogeno della BMW, il combustibile \u00e8 iniettato direttamente nel collettore di aspirazione per essere bruciato nei cilindri del motore. Secondo la casa tedesca, questo \u00e8 un utilizzo pi\u00f9 efficiente dell'idrogeno. L'auto pu\u00f2 anche passare senza soluzione di continuit\u00e0 dall'alimentazione a idrogeno a quella a benzina tramite un pulsante sul volante, e ovviamente \u00e8 programmata per farlo automaticamente quando uno dei due carburanti si esaurisce.\nL'idrogeno \u00e8 immagazzinato in forma liquida in un grande (quasi 110 litri) serbatoio a parete doppia altamente isolato. I tecnici della BMW affermano che lo stoccaggio allo stato liquido offre il 75% di energia per unit\u00e0 di volume in pi\u00f9 rispetto a quel che si avrebbe con idrogeno gassoso a 700 bar di pressione. Tra i due gusci del serbatoio vi \u00e8 un isolamento a vuoto per avere il minimo trasferimento di calore possibile, ed \u00e8 presumibilmente equivalente a uno strato di polistirolo di 17 metri.\nPer rimanere liquido, l'idrogeno deve essere raffreddato e mantenuto a temperature criogeniche inferiori a -253\u00a0\u00b0C. Quando il liquido non viene utilizzato, il serbatoio dell'auto comincia a riscaldarsi e a far evaporare l'idrogeno. Quando la pressione interna raggiunge un valore prossimo ai 600 kPa, dopo circa 17 ore di inutilizzo, il gas viene automaticamente sfogato. A causa di ci\u00f2, dopo 10-12 giorni il serbatoio ha perso l'intero contenuto di carburante.\nCaratteristiche tecniche.\nL'automobile \u00e8 spinta da un motore V12 da 6 litri in grado di erogare una potenza di 191\u00a0kW pari a 260 CV e 390 Nm di coppia sia alimentato a benzina verde sia a idrogeno. La Hydrogen 7 pu\u00f2 raggiungere i 100\u00a0km/h da ferma in 9,5 secondi. Il serbatoio di idrogeno contiene circa 8\u00a0kg di liquido, sufficienti per un'autonomia di 200\u00a0km. Quello per la benzina ha una capacit\u00e0 di 74 litri, abbastanza per un viaggio di 500\u00a0km, per un'autonomia totale di circa 700\u00a0km. Il peso a vuoto del veicolo \u00e8 di circa 2 300\u00a0kg, quasi 250\u00a0kg pi\u00f9 pesante della 760Li."}
{"id": "3551590", "revid": "1543377", "url": "https://it.wikipedia.org/wiki?curid=3551590", "title": "Battaglia di Nicopoli al Lico", "text": "La battaglia di Nicopoli al Lico fu combattuta nel 66 a.C. tra il generale romano Gneo Pompeo Magno e le forze del regno del Ponto, comandate da Mitridate VI, e vide i Romani prevalere sul re nemico.\nContesto storico.\nLa vittoria ottenuta da Mitridate su Lucio Licinio Murena durante la seconda guerra mitridatica, rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli d\u00e8i, per la conclusione positiva della guerra. Frattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Appio torn\u00f2 da Lucullo, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo affrontava in battaglia Tigrane e lo batteva, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno, puntando sulla seconda capitale, Artaxata.\nTigrane non poteva permettersi di lasciare che anche la sua seconda capitale venisse occupata da Lucullo, senza provare neppure a difenderla, e cos\u00ec si accamp\u00f2 di fronte all'armata romana, sulla riva opposta del fiume \"Arsania\", a protezione della citt\u00e0, da l\u00ec non molto distante. Fu Lucullo, secondo la versione di Plutarco, a dar battaglia attraversando il fiume con 12 coorti, mentre le restanti rimanevano a protezione dei fianchi. Contro di loro fu lanciata la cavalleria armena, composta da arcieri a cavallo della Mardia e da lanceri iberici. Tuttavia, questi cavalieri non brillarono nella loro azione, e cedettero all'avanzante fanteria romana, dandosi alla fuga inseguiti dalla cavalleria romana. Ancora una volta la vittoria arrise ai Romani, i quali fecero grande strage dei nemici fino a tutta la notte, tanto da essere spossati, non solo per le continue uccisioni del nemico, ma anche del gran numero di prigionieri e bottino raccolto. Livio dice che, se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, e anche quando il cielo era limpido si vedevano i campi cosparsi di brina e ghiaccio ovunque. Ci\u00f2 generava un grande disagio non solo nelle truppe per il freddo pungente, ma anche ai cavalli che avevano difficolt\u00e0 ad abbeverarsi e nell'attraversare i fiumi ghiacciati. Vi \u00e8 da aggiungere che gran parte di quei territori erano ricoperti da fitte foreste, con gole strette, e zone paludose, tanto che i legionari romani si trovavano costantemente a disagio per essere quasi sempre o bagnati o coperti di neve, durante tutta la loro marcia, trascorrendo anche le notti in luoghi estremamente umidi. Di conseguenza, cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante.\nLucullo fu cos\u00ec costretto a tornare indietro, sebbene avesse tentato in ogni modo di convincere le sue truppe. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, dove decise di assediare la grande e popolosa citt\u00e0 chiamata \"Nisibis\" (strappata dagli Armeni ai Parti). La citt\u00e0 cadde poco dopo in mano romana.\nLa fortuna ed il consenso di Lucullo presso le sue truppe ormai vacillavano da troppo tempo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia.\nFrattanto Tigrane provvedette a ritirarsi all'interno del proprio regno, riconquistandone alcune parti in precedenza perdute. mentre Mitridate si affrett\u00f2 anch'egli a riconquistare parte degli antichi territori del Ponto e dell'Armenia Minore. Lucullo che aveva, in un primo momento tentato di seguirlo, fu costretto a tornare indietro per mancanza di approvvigionamenti.\nPoi fu Mitridate a contrattaccare i Romani, riuscendo anche ad ucciderne molti in battaglia. Per prima cosa si diresse contro un \"legatus\" di Lucullo, di nome Fabio, che per poco non fu massacrato insieme al suo esercito, se durante la battaglia Mitridate non fosse stato colpito da una pietra ad un ginocchio e da un dardo sotto l'occhio, costringendo lo stesso re ad allontanarsi dal campo di battaglia e sospendere i combattimenti, permettendo cos\u00ec a Fabio ed ai Romani di salvarsi. Poi Fabio fu chiuso ed assediato in Cabira e liberato solo grazie all'intervento di un secondo legato, Gaio Valerio Triario, che si trovava casualmente da quelle parti nella sua marcia dall'Asia verso Lucullo.\nFu, quindi, la volta del secondo \"legatus\" di Lucullo, Triario, che era venuto in soccorso a Fabio, con il suo esercito. Triario, deciso ad inseguire Mitridate, riusc\u00ec a battere il sovrano del Ponto nel corso di questo primo scontro, presso Comana. Poi giunse l'inverno, che interruppe ogni operazione militare da entrambe le parti.\n\"Casus belli\".\nTrascorso l'inverno, Mitridate torn\u00f2 a scontrarsi con Triario, andando ad accamparsi presso Gaziura di fronte al legato romano. Mitridate cercava di attirare il legato romano in battaglia ed alla fine Tirario cadde nella sua trappola e fu sconfitto pesantemente nei pressi di \"Zela\". Ottenute queste due vittorie, Mitridate si ritir\u00f2 nel paese che i Romani chiamavano piccola Armenia (sulle alture nei pressi Talauro), distruggendo tutto ci\u00f2 che non era in grado di trasportare, in modo da evitare di essere raggiunto da Lucullo nella sua marcia. Poi Mitridate decise di invadere nuovamente la Cappadocia, riuscendo a conquistare quasi tutti i suoi vecchi domini. Procedette quindi a fortificare il suo regno e danneggi\u00f2 la vicina Cappadocia, mentre i Romani non fecero nulla, o perch\u00e9 erano impegnati contro i pirati del Mediterraneo, o perch\u00e9 n\u00e9 Acilio, n\u00e9 Lucullo (ormai esautorato dal comando), n\u00e9 Marcio (nuovo governatore di Cilicia), intrapresero alcuna azione contro di lui.\nE mentre Lucullo era ancora impegnato con Mitridate e Tigrane II, Gneo Pompeo Magno riusciva a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina ed abilit\u00e0 organizzativa (nel 67 a.C.). La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\nFu allora incaricato Pompeo di condurre una nuova guerra contro Mitridate VI re del Ponto, in Oriente (nel 66 a.C.), grazie alla lex Manilia, proposta dal tribuno della plebe Gaio Manilio, ed appoggiata politicamente da Cesare e Cicerone. Questo comando gli affidava essenzialmente, la conquista e la riorganizzazione dell'intero Mediterraneo orientale, avendo il potere di proclamare quali fossero i popoli clienti e quali quelli nemici, con un potere illimitato mai prima d'ora conferito a nessuno, ed attribuendogli a tutte le forze militari al di l\u00e0 dei confini dell'Italia romana.\nPompeo, avendo capito che era necessario continuare la guerra contro Mitriadate, comp\u00ec i necessari preparativi, richiamando in servizio la legione \"Valeriana\". Giunto in Galazia, proveniente dal sud dopo aver attraversato le \"porte della Cilicia\", incontrava Lucullo sulla via del ritorno. Intanto Mitridate, poich\u00e9 inizialmente disponeva di un numero di armati inferiore a quello di Pompeo, si diede al saccheggio, obbligando Pompeo a corrergli dietro, oltre a cercare in ogni modo di bloccargli i rifornimenti. Il re del Ponto, che disponeva ancora di un esercito di 30.000 fanti e 2.000/3.000 cavalieri, si era posizionato lungo la frontiera del suo regno, e poich\u00e9 Lucullo aveva poco prima devastato quella regione, vi erano poche risorse di approvvigionamento tanto da costringere molti dei suoi armati a disertare. Il re, allora, essendo ormai a corto di provviste, prefer\u00ec ritirarsi permettendo a Pompeo di seguirlo, seppure lasciandolo entrare nei suoi territori, e sperando cos\u00ec che anche lo stesso generale romano potesse trovarsi nelle sue stesse condizioni a causa della scarsit\u00e0 dei rifornimenti. Ma Pompeo aveva organizzato in modo adeguato i suoi approvvigionamenti (costruendo anche una serie di pozzi per l'acqua), avendo conquistato poco prima la regione armena dell'Anaitide. \nPompeo cos\u00ec pot\u00e9 continuare la sua marcia passando attraverso i confini orientali del regno di Mitridate, stabilendovi una serie di nuove postazioni fortificate (ad intervalli regolari di 25\u00a0km gli uni dagli altri). Disegn\u00f2 quindi una linea di circonvallazione che gli permettesse di assediare il re del Ponto ed approvvigionarsi senza grosse difficolt\u00e0.\nFrattanto il re sembrava paralizzato dalla pronta reazione del proconsole romano, e non oppose alcuna resistenza ai lavori messi in atto dalle truppe romane. Avendo, inoltre, scarsi approvvigionamenti fu costretto a macellare i suoi animali da soma, risparmiando solo i cavalli. E quando si accorse di avere solo 50 giorni di autonomia (dopo essere stato assediato per almeno 45), decise di scappare una notte con i le truppe migliori di cui ancora disponeva, lasciando morire i pi\u00f9 deboli, nel silenzio pi\u00f9 profondo, per strade in cattive condizioni, diretto verso l'Armenia di Tigrane, nel tentativo di raggiungere l'Eufrate.\nBattaglia.\nLe versioni della battaglia sembrano essere molteplici ed in alcune parti non sembrano per nulla coincidere. Secondo il racconto di Appiano di Alessandria, infatti, Pompeo accortosi della fuga del re del Ponto, riusc\u00ec a raggiungerlo con grande difficolt\u00e0 e ad assalire la sua retroguardia prima che potesse attraversare l'Eufrate, a mezzanotte. E mentre i consiglieri del re si preparavano alla battaglia, nel tentativo di difendere il loro accampamento ormai assediato dai Romani, Mitridate, che al contrario non voleva combattere, si limit\u00f2 a respingere gli assalitori e poi si ritir\u00f2 nei boschi vicini, la sera stessa. Il giorno seguente, occupata una posizione protetta da rocce, alla quale si accedeva da una sola strada, Mitridate vi pose un'avanguardia di 4 coorti di armati, mentre i Romani posero una loro forza militare di guardia, per evitare che il re potesse fuggire ancora una volta.\nCon il nuovo giorno, i comandanti cominciarono a schierare i loro armati, mentre le avanguardie iniziarono le prime scaramucce lungo la gola. Ancora Appiano aggiunge che un gruppo di cavalieri pontici, per dar manforte alla loro avanguardia, abbandonati i cavalli nell'accampamento, si precipitarono in loro soccorso a piedi. Ma un numero maggiore di cavalleria romana nel frattempo si era gettata sul nemico, costringendo quei cavalieri che avevano abbandonato i loro cavalli al campo, a farvi ritorno per prenderli e contrastare i Romani che avanzavano. E quando i cavalieri appiedati, stavano tornando di corsa al campo, con alte grida, gli occupanti dell'accampamento, spaventati nel vedere i propri commilitoni impegnati in un'azione che a loro appariva una fuga, temendo in una disfatta della loro avanguardia, gettarono le loro armi e scapparono senza attendere il rientro dei cavalieri. E poich\u00e9 l'accampamento aveva una sola via d'uscita, molti nella confusione caddero nei precipizi circostanti. Cos\u00ec a causa della temerariet\u00e0 di pochi, che senza ordini avevano cercato di aiutare la propria avanguardia, l'esercito di Mitridate sub\u00ec una nuova sconfitta, considerando che fu facile alle truppe di Pompeo uccidere e catturare uomini armati, ma chiusi in una gola rocciosa. Ne furono uccisi ben 10.000, mentre il campo fu preso e saccheggiato.\nNella versione di Cassio Dione Cocceiano invece si racconta che lo scontro avvenne di notte (confermato anche dallo stesso Tito Livio e Plutarco, che parla di mezzanotte) e probabilmente non molto distante dall'Eufrate:\nPoi Pompeo si mise in marcia verso il luogo dove il re del Ponto ed il suo esercito sarebbe dovuto passare, sfuggendo alla vista dei Pontici. Giunto in una valle stretta tra le colline, fece accampare i suoi soldati sulle vette ed attese il nemico. E quando le armate mitridatiche entrarono nella valle marciando con sicurezza senza le dovute cautele, poich\u00e9 non sospettavano nulla e si credevano ormai al sicuro, Pompeo piomb\u00f2 su di loro nel buio. I Pontici non avevano nessuna fiaccola e in cielo non vi era nessuna luna che potesse illuminare il campo di battaglia.\nIl rimbombo improvviso e spaventoso di suoni che si veniva a creare nella vallata, prima silenziosa, gener\u00f2 nei barbari un grande terrore, tanto da indurli a credere che fossero gli stessi d\u00e8i, adirati con loro. Intanto i Romani, colpivano le truppe mitridatiche indisturbati dalle alture, con pietre, frecce e dardi, ferendoli senza possibilit\u00e0 di errore, grazie all'enorme massa di uomini accalcata nella valle sottostante. I Pontici, essendo infatti in ordine di marcia e non di battaglia, si trovavano a contatto con donne, cavalli, cammelli e arnesi vari. Regnava ovunque una grande confusione, sia tra i cavalieri, sia tra le fanterie pontiche. I feriti poi temevano di essere nuovamente feriti. Quando poi i Romani cominciarono ad attaccare, piombando sulla colonna ormai in grave difficolt\u00e0, tutti quelli che stavano ai margini dello schieramento mitridatico furono massacrati, anche perch\u00e9 molti di loro erano privi di armature. Quelli invece al centro dello schieramento erano pigiati, uno contro l'altro, poich\u00e9 si rifugiavano al centro terrorizzati nel vedere le file pi\u00f9 esterne completamente distrutte sotto l'avanzata romana.\nSecondo invece quanto ci racconta Plutarco, lo scontro avvenne durante la notte, presso l'accampamento pontico, prima che con la luce del giorno seguente, le truppe di Mitridate potessero mettersi in marcia e trovare la loro salvezza oltre l'Eufrate:\nCos\u00ec molti armati delle truppe mitridatiche morirono e molti altri furono fatti prigionieri. Lo stesso re riusc\u00ec a fuggire a stento.\nConseguenze.\nAncora una volta Mitridate fu costretto alla fuga, attraverso un territorio impervio e roccioso con poche truppe ad assisterlo. Si trattava di un limitato gruppo di cavalieri mercenari e di circa 3.000 fanti, i quali lo accompagnarono fino alla fortezza di \"Simorex\", dove il re vi aveva depositato un'ingente somma di denaro. Qui distribu\u00ec a tutti un ricco premio pari ad un anno di paga. Prese poi i restanti 6.000 talenti e si affrett\u00f2 a marciare verso le sorgenti del fiume Eufrate, con l'intenzione di raggiungere la Colchide. Dopo quattro giorni attravers\u00f2 l'Eufrate, tre giorni dopo entr\u00f2 nella Chotene (Armenia), dove i suoi abitanti, insieme agli Iberi tentarono di fermarlo con dardi e fionde, per impedirgli di entrare, ma lui riusc\u00ec ad avanzare fino al fiume \"Apsarus\"."}
{"id": "3551594", "revid": "767487", "url": "https://it.wikipedia.org/wiki?curid=3551594", "title": "A Noble Fraud", "text": "A Noble Fraud \u00e8 un cortometraggio muto del 1917 diretto da Harry Williams.\nProduzione.\nIl cortometraggio, che aveva come titolo di lavorazione \"A Near Benefit\", fu prodotto da Mack Sennett per la Triangle Film Corporation, sotto la supervisione di Hampton Del Ruth.\nDistribuzione.\nDistribuito dalla Triangle Distributing, il film - un cortometraggio di 17 minuti - usc\u00ec in sala il 21 gennaio 1917."}
{"id": "3551598", "revid": "41625827", "url": "https://it.wikipedia.org/wiki?curid=3551598", "title": "Lago Wannsee", "text": ""}
{"id": "3551609", "revid": "122663257", "url": "https://it.wikipedia.org/wiki?curid=3551609", "title": "Mediis", "text": "Mediis \u00e8 una frazione appartenente al comune di Socchieve, in provincia di Udine, nella regione Friuli-Venezia Giulia, posta a 480\u00a0m s.l.m., sede del municipio di Socchieve, con 139 abitanti.\nOltre alla chiesa di S.Biagio, \u00e8 presente il Palazzo settecentesco Parussatti.\nMonumenti e luoghi di interesse.\nLa chiesa di San Biagio.\n Sorge nell'abitato (quota\u00a0m. 480) ed \u00e8 stata recentemente restaurata. \u00c8 una costruzione del sec. XVI con qualche modifica posteriore. \u00c8 a pianta rettangolare, con presbiterio a pianta quadrata e una sagrestia a destra del medesimo. Per molti aspetti \u00e8 simile a San Martino di Socchieve. L'elegante portico che la precede \u00e8 del sec. XVIII, con copertura a tre spioventi, sostenuto da pilastri che poggiano su un muretto. A sinistra dei gradini di accesso ci sono due elementi in pietra, l'inferiore del quale porta la data del 1502. La facciata \u00e8 completata dal campaniletto a bifora, di tipo barocco, di pietre lavorate. All'interno, l'aula \u00e8 separata dal coro da un arco in pietra, e un arco la divide anche da una cappellina ch'\u00e8 sulla destra. \nC'\u00e8 un'acquasantiera in pietra lavorata, con vaschetta di pietra nera. Nel coro sono stati trovati degli affreschi rappresentanti i Padri della Chiesa, in alto; lungo le pareti altri soggetti poco riconoscibili, salvo due figure, a sinistra, a fianco della finestra. C'\u00e8 inoltre un altare ligneo a sportelli, probabilmente di Michael Parth da Brunico, del 1545 circa. Racchiude statue a tutto tondo: la Madonna col Bambino, tra San Biagio e San Floriano. Gli sportelli invece recano bassorilievi raffiguranti Sant'Antonio Abate e San Mauro. Sulla predella dipinta, Cristo che risorge, tra la Madonna e San Giovanni. All'esterno, gli sportelli recano due Santi, dipinti. Uscendo dalla chiesa si vede il Monte Tinisa che sovrasta il paese. Funzioni speciali vi si tengono in occasione di San Biagio e Sant'Antonio.\nIl palazzo Parussatti.\nIl palazzo risale al 1749 e fu edificato per Osvaldo Parussatti, ammiraglio della Repubblica di Venezia. L'edificio \u00e8 costituito da un corpo unico che si sviluppa su pianta rettangolare e presenta lateralmente un corpo di fabbrica pi\u00f9 basso che ospitava originariamente un focolare. All\u2019interno \u00e8 presente un ritratto in livrea dell\u2019antico proprietario ed \u00e8 caratterizzato dalla presenza di un muro che precede l'ingresso e nel quale si apre un portale che immette in un piccolo giardino. L'ingresso \u00e8 al centro della facciata ed \u00e8 costituito da una porta con forma di arco a tutto sesto in pietra grigia.\nNel 2009 \u00e8 stato acquisito al patrimonio comunale dall\u2019ultimo erede dei Parussatti. \nNella prima met\u00e0 del 1900, ha subito alcuni lavori di consolidamento e manutenzione che sono proseguiti negli anni Ottanta \u00e8 attualmente, grazie a due finanziamenti regionali di 650.000 e 430.000 euro circa, l\u2019edificio sta subendo una ristrutturazione ad opera della ditta l\u2019Unione di Enemonzo su progetto dell\u2019architetto Antonio Fabiani di Tolmezzo, che destineranno il secondo lotto a casa municipale. \nIl 17 marzo 2013 il comune di Socchieve firma l\u2019incarico di progettazione preliminare, definitiva ed esecutiva, nonch\u00e9 coordinamento per la sicurezza in fase di progettazione per il restauro. Il 12 maggio 2017, Orlando Gonano, responsabile servizio tecnico-manutentivo presso il Comune di Socchieve, firma la procedura negoziata per l\u2019affidamento dell\u2019intervento di ristrutturazione del primo lotto del costo complessivo di \u20ac438.179,14 da destinare allo svolgimento delle attivit\u00e0 del volontariato, della solidariet\u00e0, del tempo libero e dell\u2019aggregazione sociale e giovanile, che deve essere compiuta in 230 giorni naturali consecutivi dalla data riportata nel verbale di inizio lavori. \nLa ristrutturazione completa dei due lotti ammonta a \u20ac 1.100.000,00"}
{"id": "3551617", "revid": "481666", "url": "https://it.wikipedia.org/wiki?curid=3551617", "title": "Alice Duer Miller", "text": ""}
{"id": "3551627", "revid": "1566286", "url": "https://it.wikipedia.org/wiki?curid=3551627", "title": "Dale Fuller", "text": "Biografia.\nCaratterista del cinema statunitense, cominci\u00f2 la sua carriera cinematografica alla Keystone nel 1915. Gir\u00f2 il suo ultimo film nel 1935. \nNei suoi vent'anni di attivit\u00e0, comparve in 74 pellicole, in gran parte film muti. In \"Rapacit\u00e0\" (1924) di Stroheim, rivest\u00ec i panni di Maria Macapa, in \"\" (1925), quelli di Amrah. Lavor\u00f2 con alcuni dei pi\u00f9 illustri registi di Hollywood, da Cecil B. DeMille a Ernst Lubitsch, King Vidor, John M. Stahl, Howard Hawks.\nSi ritir\u00f2 dallo schermo nel 1935. Mor\u00ec a 63 anni, il 14 ottobre 1948, a Pomona."}
{"id": "3551631", "revid": "1305772", "url": "https://it.wikipedia.org/wiki?curid=3551631", "title": "MAGIX", "text": "Magix GmbH &amp; Co. KGaA (denominazione del marchio scritto \"MAGIX\") \u00e8 una Holding con numerose societ\u00e0 controllate e partecipazioni a livello nazionale e internazionale. Le societ\u00e0 controllate seguono modelli gestionali diversi e si occupano di software, servizi online, possibilit\u00e0 d'intrattenimento e offerte di contenuti oltre che di investimenti immobiliari. Le societ\u00e0 controllate impiegano circa 350 dipendenti.\nL'azienda Magix \u00e8 stata fondata a Monaco nel 1993 da J\u00fcrgen Jaron, Dieter Rein e Erhard Rein. Nel 1998 sono entrati in compartecipazione gli sviluppatori di software di Dresda Tilman Herberger e Titus Tost. Nello stesso anno la sede amministrativa si \u00e8 trasferita a Berlino. Nel 2001 la forma dell'impresa \u00e8 stata modificata da una GmbH (Srl) in una AG (SpA). Il 6 aprile 2006 Magix \u00e8 stata quotata in borsa. Le azioni di MAGIX AG erano quotate nel segmento di borsa 'amtlicher Markt' come pure nel Prime Standard della Borsa di Francoforte. Dopo il passaggio nella Entry Standard nel 2012 nel maggio 2014 Magix AG ha inoltrato richiesta per la revoca della autorizzazione per il mercato fuori borsa tramite Delisting, valido a partire dal 30 novembre 2014.\nImprese controllate di Magix GmbH &amp; Co. KGaA.\nMagix Software GmbH.\nMagix Software GmbH \u00e8 la maggiore controllata di MAGIX. Questa \u00e8 una azienda produttrice di software attiva a livello internazionale, avente come focus i settori dei software multimediali e i servizi. La sede centrale dell'azienda si trova a Berlino. Ulteriori sedi si trovano a Dresda e L\u00fcbbecke in Germania come pure a Bologna in Italia, Boulogne in Francia, Huizen nei Paesi Bassi, Hemel Hempstead nel Regno Unito, Markham in Canada e a Reno negli Stati Uniti d'America.\nProdotti\nMagix Online Services GmbH.\nDal 2004, tramite l'azienda appositamente fondata Magix Online Services GmbH , Magix offre servizi online come il Magix Album Online, Magix Website Maker e le svariate offerte di servizi riguardo a questi temi. Nel 2009 \u00e8 apparso anche Magix Web Designer, un software ideato per la creazione di pagine web personali.\nProdotti\nXara Group Ltd..\nNel 2007 Magix ha rilevato l'azienda inglese Xara Group Ltd. con sede a Hemel Hempstead. Xara produce software di grafica e programmi per il web design. L'azienda ha acquisito notoriet\u00e0 soprattutto grazie al programma Xara Designer Pro, giunto ora alla versione 10 (settembre 2014).\nL'azienda \u00e8 stata fondata nel 1981 e all'inizio sviluppava software per diversi tipi di sistema, ad es. Atari ST, BBC Micro oppure Acorn Archimedes. Ha sviluppato anche \"ArtWorks\", il predecessore diretto di \"Xara Xtreme.\" A partire dal 1996 Xara ha sviluppato software per Windows. Con \"Xara 3D, Xara X\" o \"Xara Xtreme\" sono nati i predecessori degli attuali programmi in commercio di Magix \"Magix 3D Maker, Magix Photo &amp; Graphik Designer\" e \"Xara Designer Pro.\"\nDal 2009 insieme a Magix Web Designer viene distribuito un programma ideato specificatamente per la creazione di pagine web. Nel 2013 con Magix Page &amp; Layout Designer si \u00e8 aggiunto un software per il Desktop Publishing.\nNei Paesi di lingua inglese i prodotti continuano ad apparire sotto il marchio Xara.\nMufin GmbH.\nmufin (pronunciato Muffin) sta per \"Music-Finder\". La mufin GmbH dal 2007 \u00e8 interamente di propriet\u00e0 di Magix.\nLe tecnologie di mufin si basano sull'AudioID, un'impronta digitale acustica, che consente il riconoscimento veloce di brani musicali e altri segnali audio. L'audioID \u00e8 una componente principale dello standard MPEG-7.\nOltre al riconoscimento musicale mufin lavora nel campo dell'\"Automatic Content Recognition\", che ad es. pu\u00f2 essere inserito come servizio nelle applicazioni second screen.\nCatooh Corp. / Appic Labs Corp..\nNel 2007 MAGIX ha fondato la Catooh Corp. a Las Vegas, Nevada, USA. La societ\u00e0 di capitali \u00e8 stata iscritta al registro locale delle imprese il 5 aprile 2007. Questa si occupava della gestione degli affari con il servizio gestito online da MAGIX \"Catooh\", un mercato per i media digitali. Nel 2013 la societ\u00e0 ha mutato il nome in Appic Labs Corp.. Da allora la gestione del servizio online \"Catooh\" avviene tramite Magix Computer Products International Corp., mentre Appic Labs si occupa dello sviluppo e della commercializzazione di applicazioni per videocamere e fotocamere portatili.\nMagix Audio GmbH.\nMagix Audio GmbH \u00e8 stata fondata nel 2011. Questa sviluppa le applicazioni per dispositivi portatili, ad es. Music Maker Jam per Windows 8 e Android.\nOpen Seminar GmbH.\nOpen Seminar GmbH \u00e8 stata fondata nel 2011 e gestisce il portale provenexpert.com, una piattaforma per il marketing di raccomandazione e per l'analisi della soddisfazione della clientela.\nSimplitec GmbH.\nsimplitec GmbH \u00e8 un fornitore internazionale di software di sistema. Attualmente simplitec offre prodotti quali simplifast, simpliclean e simplisafe, che sono venduti insieme nella simplitec Power Suite con l'abbonamento annuale.\nBellevue Property GmbH.\nBellevue Property GmbH \u00e8 una societ\u00e0 di sviluppo immobiliare con oggetti a Dresda e Berlino.\nPanoramica delle aziende controllate.\nLe seguenti aziende appartengono al 100% al gruppo Magix (30 settembre 2013):"}
{"id": "3551632", "revid": "1161734", "url": "https://it.wikipedia.org/wiki?curid=3551632", "title": "Collegiata di Neum\u00fcnster", "text": "La Collegiata di Neum\u00fcnster (in tedesco: \"Kollegiatstift Neum\u00fcnster\") \u00e8 un antico luogo di culto della citt\u00e0 di W\u00fcrzburg, in Baviera, situato nel centro storico, a pochi passi dalla cattedrale di San Chiliano.\nStoria.\nAl posto ove vi \u00e8 l'attuale Neum\u00fcnster il vescovo Megingaudo di W\u00fcrzburg (in carica dal 754 fino al febbraio del 769) aveva gi\u00e0 fatto probabilmente erigere un monumento, che teneva viva la memoria dei martiri san Chiliano, san Colomano e san Totnano. In questa chiesa Megingaudo inum\u00f2 la salma di san Burcardo (in carica dal 741 fino al febbraio del 754) e anche la sua vi fu successivamente inumata (783).\nVerso il 1057 il vescovo beato Adalberone di W\u00fcrzburg, devoto di san Giovanni evangelista, consacr\u00f2 la collegiata.\nAlla fine del XVII secolo la collegiata fu completamente ristrutturata, ma nel 1803, in piena secolarizzazione, divenne propriet\u00e0 dello stato e fu utilizzata temporaneamente com deposito di munizioni.\nDal 1908 la chiesa \u00e8 divenuta chiesa parrocchiale cattolica, dedicata ai santi Giovanni evangelista e Giovanni Battista. Con l'attacco aereo su W\u00fcrzburg del 16 marzo 1945, la chiesa sub\u00ec gravi danni, tra i quali gli altari nella parte ovest della chiesa ed i busti degli apostoli franchi di Tilman Riemenschneider, che andarono distrutti.\nDopo la ricostruzione (1950) la chiesa di Neum\u00fcnster funse da procattedrale della diocesi fino alla ricostruzione del Duomo (1967).\nDescrizione.\nNeum\u00fcnster fu costruita come basilica di stile romanico con doppio coro e due navate, ma pi\u00f9 tardi fu ristrutturata in stile barocco, presumibilmente ad opera di Joseph Greising (1664 - 1721), dotata di un'alta cupola. La sontuosa facciata venne eretta in sostituzione del coro occidentale e realizzata fra il 1711 e il 1719 da Johann Dientzenhofer.\nL'altar maggiore, all'interno, \u00e8 opera del 1724 dei fratelli Giovanni Battista e Dominikus Zimmermann. Degni di citazione sono le opere del periodo pre-barocco di Tilman Riemenschneider, \"Madonna\" (1493) ed una gotica croce del XIV secolo.\nNella scala che conduce all'esterno della chiesa o dalla strada direttamente nella cripta, quella detta di san Chiliano, si trovano i resti dei tre apostoli franchi, san Chiliano, san Colomano e san Totnano e due sepolcri in pietra dell'VIII secolo. La tomba del secondo vescovo di W\u00fcrzburg, Megingaudo, morto il 26 settembre 783 nel convento di Neustadt am Main, \u00e8 dotata di una scritta monumentale in latino del periodo frantone. La chiesa fu eretta sul presunte luogo del ritrovamento dei resti dei tre santi.\nNel 2009 finirono i lavori di rinnovo e riallestimento interno, della durata di due anni. Al posto dell'altare barocco distrutto nel 1945 sotto la cupola, vi sono due ex altari laterali del Duomo in stile classico.\nContiguo al lato settentrionale della chiesa si trova il \"Lusamg\u00e4rtchen\", ex crociera della collegiata di Neum\u00fcnster e luogo di sepolture, con lapide dello scultore Fried Heuler (1889 - 1959), in memoria del poeta Walther von der Vogelweide, deceduto nel 1230, e con molte probabilit\u00e0 ivi sepolto. In questa lapide si trovano quattro conche per chicchi ed acqua per uccelli.\nAncora nel \"Lusamg\u00e4rtchen\" si trova l'ala nord dell'ex crociera romanica del 1170 circa, dalla quale sono ricavate 16 arcate. Per entrare si accede dalla Martinstra\u00dfe direttamente o attraverso la chiesa.\nIl grande organo a canne, sito sulla cantoria in controfacciata, fu costruito nel 1949 dalla ditta Johannes Klais, e dalla stessa restaurato e modificato nel 2009. Esso \u00e8 dotato di un sistema di trasmissione elettropneumatico e dispone di 54 registri su tre manuali e pedale."}
{"id": "3551636", "revid": "46931", "url": "https://it.wikipedia.org/wiki?curid=3551636", "title": "Messicani-statunitensi", "text": ""}
{"id": "3551637", "revid": "767487", "url": "https://it.wikipedia.org/wiki?curid=3551637", "title": "Indosaurus matleyi", "text": "L'indosauro (Indosuchus matleyi) \u00e8 un dinosauro carnivoro appartenente agli abelisauri. Visse nel Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati in India. L'identit\u00e0 \u00e8 dubbia.\nClassificazione.\nQuesto dinosauro \u00e8 conosciuto grazie ai resti fossili di alcune parti di cranio, tra cui una scatola cranica dalla struttura massiccia. Descritto per la prima volta nel 1933 da Huene e Matley, Indosaurus \u00e8 stato interpretato inizialmente come un dinosauro affine ad \"Allosaurus\". Con la scoperta e il riconoscimento, nel corso degli anni '80, di una linea di predatori tipici dei continenti meridionali (gli abelisauri), i resti cranici provenienti dall'India sono stati riconsiderati: \"Indosaurus\" \u00e8 stato quindi avvicinato a \"Carnotaurus\", un abelisauro molto ben conosciuto sulla base di resti quasi completi. Si \u00e8 quindi supposto che anche \"Indosaurus\", come \"Carnotaurus\", possedesse un cranio corto e corna sopraorbitali.\nStudi pi\u00f9 recenti (Novas et al., 2004) non hanno per\u00f2 individuato sufficienti caratteri distintivi da permettere una valutazione a livello generico di questi resti. In particolare, a causa della cattiva conservazione e della frammentariet\u00e0, i fossili sono praticamente indistinguibili da quelli di un altro teropode indiano, \"Indosuchus\". \nCon tutta probabilit\u00e0 \"Indosaurus\" era un grosso carnivoro bipede, lungo forse sei metri, dotato di lunghe zampe posteriori e di un cranio massiccio armato di denti ricurvi e seghettati. "}
{"id": "3551638", "revid": "22356", "url": "https://it.wikipedia.org/wiki?curid=3551638", "title": "Indosaurus", "text": ""}
{"id": "3551643", "revid": "767487", "url": "https://it.wikipedia.org/wiki?curid=3551643", "title": "Qiupalong henanensis", "text": "Il qiupalong (Qiupalong henanensis) \u00e8 un dinosauro onnivoro appartenente agli ornitomimidi, o dinosauri struzzo. Visse nel Cretaceo superiore (circa 75 milioni di anni fa) e i suoi resti fossili sono stati ritrovati in Cina.\nClassificazione.\nQuesto dinosauro \u00e8 stato descritto per la prima volta nel 2011, sulla base di alcuni resti fossili incompleti ritrovati nella formazione Qiupa, nella regione di Henan. I fossili appartengono a due esemplari diversi, di diverse dimensioni, comprendono una tibia, un astragalo incompleto, altre ossa delle zampe posteriori e parti del bacino. Secondo i descrittori (Xu et al., 2011) \"Qiupalong\" dovrebbe essere strettamente imparentato con i dinosauri struzzo americani, e sarebbe vicino all'antenato comune di \"Dromiceiomimus\" e \"Struthiomimus\". I resti fossili sono piuttosto scarsi e quindi potrebbero fornire diverse interpretazioni. In ogni caso, sembra che \"Qiupalong\" fosse un tipico ornitomimide: le zampe posteriori erano molto allungate, e dovevano essere simili a quelle degli odierni struzzi. Una caratteristica di \"Quipalong\" era data da una piccola fossa nella zona di contatto tra astragalo e calcagno. Il nome significa \"drago di Qiupa\", dalla formazione dove sono stati ritrovati i fossili."}
{"id": "3551644", "revid": "22356", "url": "https://it.wikipedia.org/wiki?curid=3551644", "title": "Qiupalong", "text": ""}
{"id": "3551647", "revid": "1305772", "url": "https://it.wikipedia.org/wiki?curid=3551647", "title": "Really? Really!", "text": " \u00e8 una visual novel giapponese per adulti creata dalla Navel, secondo sequel spin-off di Shuffle!. La protagonista questa volta \u00e8 Kaede.\nTrama.\nKaede entra in coma a causa di una magia di Primula e perde i ricordi. Il giocatore deve recuperarli."}
{"id": "3551654", "revid": "1494169", "url": "https://it.wikipedia.org/wiki?curid=3551654", "title": "Video Regione", "text": ""}
{"id": "3551655", "revid": "42915491", "url": "https://it.wikipedia.org/wiki?curid=3551655", "title": "VideoRegione", "text": ""}
{"id": "3551657", "revid": "466539", "url": "https://it.wikipedia.org/wiki?curid=3551657", "title": "Diana Hyland", "text": "Conosciuta prevalentemente per la sua attivit\u00e0 di interprete televisiva, \u00e8 stata fra l'altro fra i protagonisti della serie \"La famiglia Bradford\", che dovette lasciare dopo i primi quattro episodi in conseguenza della grave malattia che la port\u00f2 alla morte prematura.\nBiografia.\nNata nel sobborgo di Cleveland Heights, debutt\u00f2 in teatro a Broadway nel 1959, interpretando il ruolo di Heavenly Finney in \"La dolce ala della giovinezza\" di Tennessee Williams, accanto a Geraldine Page e Paul Newman. In televisione, la Hyland era apparsa gi\u00e0 nel 1955 in una puntata di \"Robert Montgomery Presents\".\nNei dieci anni successivi prese parte - come \"guest star\" o come interprete di primo piano - a diverse serie televisive, come \"Happy Days\", \"L'undicesima ora\", \"Il fuggiasco\", \"L'ora di Hitchcock\" e \"Ai confini della realt\u00e0\". Nel 1966 debutt\u00f2 anche nel cinema in \"La caccia\", con Marlon Brando, Jane Fonda e Robert Redford. Fra il 1958 e il 1963, fu interprete fissa della soap opera della NBC \"Young Doctor Malone\", in cui impersonava Gig Houseman, moglie del giovane dottor Malone.\nFra il 1968 ed il 1969, fu interprete fissa di un'altra soap opera trasmessa in orario di prima serata, \"Peyton Place\". Ottenne una candidatura ai Premi Emmy 1963 come migliore attrice protagonista in \"Fred Astaire\" (Episodio: \"The Voice of Charlie Pont\"). Come attrice non protagonista le fu invece assegnato un riconoscimento postumo ai Premi Emmy 1977 per il film tv \"The Boy in the Plastic Bubble\".\nVita privata.\nDal 1969 al 1975 fu sposata con Joseph Goodson, da cui ebbe un figlio, Zachary. Sul set del film tv \"The Boy in the Plastic Bubble\", conobbe John Travolta, che fu suo compagno fino alla morte, avvenuta a 41 anni in conseguenza di un cancro al seno"}
{"id": "3551660", "revid": "729019", "url": "https://it.wikipedia.org/wiki?curid=3551660", "title": "Tour della Nazionale di rugby a 15 dell'Argentina 2002", "text": "Nel 2002, la nazionale Argentina di rugby si \u00e8 recata due volte in tour. Una prima volta a giugno in Sudafrica e novembre in Italia ed Irlanda.\nIn Sudafrica.\nPochi giorni prima, il 15 giugno I \"Pumas\" avevano battuto la per 28-27 nel corso del tour dei transalpini in Argentina ed Australia. Il 22 giugno era seguita una onorevole sconfitta (18-26) contro l' anch'essa in tour in Argentina.\nLa squadra.\nDiego Albanese (Gloucester) \nRimas Alvarez (Perpignan) \nPablo Bouza (Duendes) \nGonzalo Camard\u00f3n (Rugby Roma) \nFelipe Contepomi (Bristol R.F.C. \nIgnacio Corleto (Narbonne)\nMart\u00edn Durand (Champagnat) \nIgnacio Fern\u00e1ndez Lobbe (Castres) \nJuan de la Cruz Fern\u00e1ndez Miranda (Hind\u00fa Club) \nNicol\u00e1s Fern\u00e1ndez Miranda (Hind\u00fa Club) \nJulio Garc\u00eda (Perpignan) \nDiego Giannantonio (La Rochelle) \nRoberto Grau (Liceo Mendoza) \nOmar Hasan (Agen) \nMario Ledesma (Narbonne) \nGonzalo Longo (Narbonne) \nRolando Martin (San Isidro Club) \nFederico M\u00e9ndez (Mendoza R.C) \nJos\u00e9 Mar\u00eda N\u00fa\u00f1ez Piossek (Huirapuca)\nJos\u00e9 Orengo (Perpignan) \nLucas Ostiglia (Hind\u00fa Club)\nSantiago Phelan (C.A.S.I) \nAgust\u00edn Pichot (Bristol) \nGonzalo Quesada (Narbonne)) \nMauricio Reggiardo (Castres) \nMariano Sambucetti (Buenos Aires C &amp; R) \nHern\u00e1n Senillosa (Hind\u00fa Club) \nFacundo Soler (Tala R.C.) \nPedro Luis Sporleder (Curupayt\u00ed) \nBernardo Mario Stortoni (C.A.S.I)\n\"Emilio Perasso (Capo delegazione) \"\n\"Alejandro Petra (Manager) \"\n\"Marcelo Loffreda e Daniel Baetti (Allenatori) \"\n\"Agust\u00edn Coscia (assistente) \""}
{"id": "3551663", "revid": "599013", "url": "https://it.wikipedia.org/wiki?curid=3551663", "title": "Mauro Bonaiuti (cestista)", "text": "Guardia-ala di 193\u00a0cm, ha esordito in Serie A1 con la Fortitudo Bologna e ha giocato un'ulteriore stagione nella massima serie con Montecatini, continuando poi a disputare campionati di A2 e B1.\nCarriera.\nPer quattro stagioni, fa parte del roster della Teamsystem Bologna: esordisce in Coppa Kora\u0107 il 4 ottobre 1995 contro l'Hapoel Holon, segnando 1 punto in 17 minuti in campo, in seguito disputa anche l'Eurolega. Con Bologna, mette insieme 24 convocazioni e quattro partite in quattro stagioni di A1. Dal febbraio 1999 al giugno 2000 gioca con la Benedetto XIV Cento in Serie B d'Eccellenza, quindi nel 2000-20001 ritorna nella massima serie con Montecatini, con cui disputa 16 partite. Dopo quest'annata, torna a militare nei campionati dilettantistici.\nNel 2006-07 \u00e8 in Legadue a Fabriano, con cui ha una media di 5,3 punti in 17,8 minuti.\nNel 2007 passa alla formazione amaranto del Ferentino Basket, dove in tre stagioni raggiunge una salvezza e due play-off, con una semifinale persa a gara cinque con Siena.\nNel 2010-11, passa ad Agrigento,un infortunio al polso nel precampionato lo tiene lontano dal campo fino a gennaio. Considerato il miglior acquisto del precampionato, dopo essere stato sostituito da Cavallaro e Mossi, rientra in squadra solo nel 2011 facendo un ottimo girone di ritorno con la formazione siciliana.\nNel 2011-12 gioca con gli Angels Santarcangelo in Divisione Nazionale A, contribuendo in maniera importante nella salvezza della formazione romagnola. Nel novembre 2012 si trasferisce alla Pallacanestro Piacentina, squadra militante in Divisione Nazionale B (0v-8p) fino a quel momento dove riesce a raggiungere un'insperata salvezza e l'anno successivo contribuisce alla finale della formazione emiliana, sconfitta soltanto in gara 3.\nA febbraio del 2015 scende nel campionato CSI di Bologna, con la maglia della Ceretolese Basket.\nStatistiche.\nPresenze e punti nei club.\n\"Statistiche aggiornate al 27 aprile 2013\""}
{"id": "3551666", "revid": "767487", "url": "https://it.wikipedia.org/wiki?curid=3551666", "title": "Walter Wright (regista)", "text": "Biografia.\nNato nell'Ohio nel 1885, fu attivo nel cinema dal 1914 al 1920. Diresse una trentina di pellicole, lavorando per Mack Sennett. La sua unica apparizione sullo schermo come attore, la fece in \"Charlot entra nel cinema\", un film della Keystone, dopo essere stato accreditato come direttore della fotografia in \"Barney Oldfield's Race for a Life\" diretto da Sennett."}
{"id": "3551668", "revid": "125353646", "url": "https://it.wikipedia.org/wiki?curid=3551668", "title": "Salvi Huix i Miralpeix", "text": "Fu uno dei tredici vescovi assassinati dai repubblicani durante la Guerra civile spagnola. \u00c8 stato beatificato il 13 ottobre 2013 a Tarragona in una cerimonia solenne in cui sono stati beatificati 522 martiri delle persecuzioni anticlericali avvenute nel corso della Guerra civile spagnola.\nBiografia.\nStudi\u00f2 al seminario di Vic e il 19 settembre 1903 fu ordinato sacerdote dal vescovo Josep Torras i Bages. fu viceparroco a Coll e a Sant Vicen\u00e7 de Castellet.\nNel 1907 emise la professione solenne per entrare nella Confederazione dell'Oratorio di San Filippo Neri.\nIl 16 febbraio 1928 fu nominato amministratore apostolico di Ibiza e fu consacrato vescovo il 15 aprile dello stesso anno dall'arcivescovo Federico Tedeschini. Il 28 gennaio 1935 divenne vescovo di L\u00e9rida e il 5 maggio seguente prese possesso della diocesi, succedendo a Manuel Irurita sulla cattedra diocesana.\nQuando durante la Guerra civile i repubblicani assaltarono il palazzo vescovile nel luglio del 1936 si diede alla fuga e trov\u00f2 rifugio in casa di parenti dei suoi portinai. Per evitare di esporli a rappresaglie si consegn\u00f2 ad un posto di blocco. Fu rinchiuso nel carcere di L\u00e9rida con altri cattolici, ecclesiastici e laici. Fu prelevato dal carcere con venti laici, trasferito al cimitero di L\u00e9rida e fucilato.\n\u00c8 in corso il suo processo di canonizzazione: nel 1952 ha ottenuto il titolo di servo di Dio e nel 2011 gli \u00e8 stato riconosciuto il titolo di martire, perch\u00e9 ucciso \"in odium fidei\".\nGenealogia episcopale.\nLa genealogia episcopale \u00e8:"}
{"id": "3551681", "revid": "179980", "url": "https://it.wikipedia.org/wiki?curid=3551681", "title": "Jos\u00e9 Luis Zelaye", "text": ""}
{"id": "3551688", "revid": "729019", "url": "https://it.wikipedia.org/wiki?curid=3551688", "title": "Michael Argyle", "text": "Ha trascorso la maggior parte della sua carriera presso l'universit\u00e0 di Oxford, dove si \u00e8 occupato di diversi ambiti di ricerca. Durante la sua carriera ha privilegiato i metodi sperimentali nell'ambito della psicologia sociale."}
{"id": "3551696", "revid": "767487", "url": "https://it.wikipedia.org/wiki?curid=3551696", "title": "Lucio da Patrasso", "text": "Biografia.\nDi Lucio \u00e8 ignoto tutto, a parte la patria, la citt\u00e0 di \"Patrae\" (odierna Patrasso).&lt;br&gt;L'unico appiglio cronologico \u00e8 la notizia, sempre di Fozio, secondo la quale sarebbe probabile autore del romanzo \"Lucio o l'asino\" a cui, si ritiene, attinsero Luciano di Samosata e Apuleio per la stesura del loro romanzo, la cui trama portante \u00e8 praticamente identica.\n\"Metamorfosi\".\nFozio di Costantinopoli gli attribuisce un romanzo in pi\u00f9 libri, \"Metamorfosi\", al quale, come detto, avrebbero attinto Luciano di Samosata e Apuleio, che alcuni datano all'et\u00e0 flavia.&lt;br&gt;\nDel testo, che dalle parole di Fozio sembrerebbe essere stato una raccolta di novelle milesie, non sappiamo nulla, essendoci rimasto, come detto, solo lo schematico riassunto pseudo-lucianeo.\nBibliografia.\nG. M. Browne, \"On the Metamorphoses of Lucius of Patrae\", in \"The American Journal of Philology\", vol. 99 (1978), n. 4, pp. 442-446."}
{"id": "3551701", "revid": "767487", "url": "https://it.wikipedia.org/wiki?curid=3551701", "title": "Fyah", "text": "Fyah \u00e8 il secondo (e al momento ultimo) album del cantante Soca Kevin Lyttle pubblicato il 24 agosto 2008 sotto l'etichetta Universal."}
{"id": "3551702", "revid": "126000009", "url": "https://it.wikipedia.org/wiki?curid=3551702", "title": "Fotbal Club Sf\u00eentul Gheorghe", "text": "Il Fotbal Club Sf\u00eentul Gheorghe \u00e8 una societ\u00e0 calcistica moldava con sede nella citt\u00e0 di Suruceni. Mlita nella Divizia Na\u021bional\u0103, massima serie del campionato moldavo di calcio.\nStoria.\nIl club \u00e8 stato fondato l'11 luglio 2003. I primi anni furono dedicati alle formazioni giovanili che ben presto si imposero nei campionati locali e nazionali. Tra i titoli conquistati spicca il successo nel torneo under 18 nella stagione 2006-2007. Nel 2008 venne iscritta al campionato di secondo livello, la Divizia A. Concluse il campionato all'undicesimo posto ma, grazie alle ottime infrastrutture, ottenne la licenza \"A\" e la promozione in Divizia Na\u021bional\u0103. Ha concluso i campionati disputati nella massima serie sempre nella parte bassa della classifica. Al termine del 2011-2012 retrocede nonostante abbia finito il torneo al decimo posto per il mancato rinnovo della licenza. La squadra partecipa alla UEFA Conference League 2021-2022 ma viene eliminata al primo turno.\nStadio.\nIl club gioca le partite interne nello Stadionul Suruceni, con una capacit\u00e0 di 2.000 posti di cui 200 a sedere.\nOrganico.\nRosa 2020.\n\"Aggiornata all'8 gennaio 2020.\""}
{"id": "3551705", "revid": "448172", "url": "https://it.wikipedia.org/wiki?curid=3551705", "title": "Siria (mitologia)", "text": ""}
{"id": "3551707", "revid": "120512363", "url": "https://it.wikipedia.org/wiki?curid=3551707", "title": "Sarcofago di Raffadali", "text": "Il sarcofago di Raffadali \u00e8 un sarcofago di et\u00e0 romana che presenta una classica raffigurazione del ratto di Proserpina.\nStoria.\nFu ritrovato nel Cinquecento in contrada Grotticelle a Raffadali, nel cui territorio sono note anche altre testimonianze del periodo romano. Il sarcofago venne custodito prima nel palazzo dei principi di Montaperto, che in seguito lo donarono alla chiesa madre del paese, dove \u00e8 tuttora conservato.\nIl sarcofago fu posizionato a destra dell\u2019ingresso principale della chiesa, e l\u00ec rimase per secoli.\nNella seconda met\u00e0 del XIX secolo, l\u2019arciprete Di Stefano fu sul punto di venderlo a un antiquario a un prezzo irrisorio, incurante del suo alto valore storico. Il sindaco del tempo, Salvatore D\u2019Alessandro riusc\u00ec per\u00f2 a impedirlo.\nDescrizione.\nLa scena centrale raffigura il momento in cui Plutone rapisce Proserpina, protetta da Diana. L'estremit\u00e0 destra \u00e8 occupata da Mercurio, che tiene con una mano i cavalli infernali e con l'altra il suo scettro, accanto a lui vi \u00e8 Atena che punta il dito indice sulla bocca. Sul lato sinistro si vede Cerere, la madre di Proserpina, che brandisce due fiaccole. La biga sulla quale si trova \u00e8 guidata da due figure allegoriche, Trepidatio e Amore. Nella parte bassa si trovano due figure, la Terra e l'Oceano. Nella parte alta invece si trova Venere che riceve da un amorino una corona di ghirlande.\nLa figura di Venere e l'amorino rappresentano aggiunte successive. L\u2019amorino fu realizzato dopo che lo scettro di Marte si era spezzato, forse durante il trasporto. Il volto della dea, disposto frontalmente, fu scolpito in modo da somigliare alla defunta."}
{"id": "3551709", "revid": "486946", "url": "https://it.wikipedia.org/wiki?curid=3551709", "title": "A.C. Rimini 1912", "text": ""}
{"id": "3551714", "revid": "1543377", "url": "https://it.wikipedia.org/wiki?curid=3551714", "title": "Coppa Italia lead di arrampicata", "text": "La Coppa Italia lead di arrampicata \u00e8 un circuito nazionale di gare di arrampicata organizzato annualmente dalla Federazione Arrampicata Sportiva Italiana (FASI), a partire dalla stagione 1994.\nLe altre due Coppe italiane di specialit\u00e0 dell'arrampicata sono:\nMaggiori vincitori di Coppa Italia lead.\nNelle seguenti tabelle sono indicati tutti gli atleti vincitori di almeno due Coppa Italia lead."}
{"id": "3551717", "revid": "1543377", "url": "https://it.wikipedia.org/wiki?curid=3551717", "title": "Coppa Italia boulder di arrampicata", "text": "La Coppa Italia boulder di arrampicata \u00e8 un circuito nazionale di gare di arrampicata organizzato annualmente dalla Federazione Arrampicata Sportiva Italiana (FASI), a partire dalla stagione 1999.\nLe altre due Coppe italiane di specialit\u00e0 dell'arrampicata sono:\nMaggiori vincitori di Coppa Italia boulder.\nNelle seguenti tabelle sono indicati tutti gli atleti vincitori di almeno due Coppa Italia boulder."}
{"id": "3551732", "revid": "125418531", "url": "https://it.wikipedia.org/wiki?curid=3551732", "title": "Clock tree", "text": " \nIl clock tree (rete di distribuzione del clock in italiano) viene utilizzato in un circuito digitale sincrono per definire il tempo di riferimento per il movimento dei dati all'interno del sistema. Distribuisce infatti il segnale di temporizzazione (o i segnali di temporizzazione a partire da un punto comune, detta \"radice del clock\") a tutti gli elementi che ne hanno bisogno. Questi elementi, in generale, sono gli elementi sequenziali. \nMotivazioni.\nOgni macchina a stati cambia il suo stato in base a due elementi: lo stato attuale e i suoi ingressi. All'interno degli automi a stati finiti, ed in particolare degli automi sincroni, gli elementi sopralencati modificano effettivamente gli accessi soltanto in istanti predefiniti. Questi istanti sono definiti dal nostro segnale speciale, il clock.\nAffinch\u00e9 ogni parte del circuito commuti insieme alle altre, il segnale di clock deve giungere contemporaneamente ad ogni elemento che ne necessita. Per ottenere questo risultato, la contemporaneit\u00e0 nel campionamento, \u00e8 necessario introdurre delle strutture che garantiscano una uniforme propagazione del segnale. Infatti due elementi sequenziali (per esempio due flip-flop) possono trovarsi a distanze diverse dal punto in cui viene originato il segnale; i diversi tempi di propagazione che si avrebbero vanno necessariamente compensati mediante l'inserimento di specifici circuiti chiamati buffer non invertenti.\nImplementazione.\nLa realizzazione del clock tree \u00e8 una materia molto critica dal punto di vista industriale. Il CTS (ossia \"clock tree synthesis\", \"inserimento del clock tree\" in italiano) pu\u00f2 determinare variazioni grandi nelle prestazioni di un circuito digitale.\nVengono utilizzati a questo scopo strumenti di progettazione assistita dal computer (CAD) che si avvalgono di algoritmi complessi per la realizzazione di \"alberi bilanciati\", ossia alberi costituiti da interconnessioni metalliche a da buffer mediante i quali le \"foglie\" risultano essere sincronizzate. Nel risolvere questo tipo di problemi si devono sviluppare algoritmi che permettano di massimizzare in velocit\u00e0 e contemporaneamente equalizzare tutti i rami."}
{"id": "3551733", "revid": "585241", "url": "https://it.wikipedia.org/wiki?curid=3551733", "title": "Salvio Huix Miralp\u00e9ix", "text": ""}
{"id": "3551736", "revid": "46931", "url": "https://it.wikipedia.org/wiki?curid=3551736", "title": "K\u00f3tiria", "text": ""}
{"id": "3551737", "revid": "46931", "url": "https://it.wikipedia.org/wiki?curid=3551737", "title": "Kotoria", "text": ""}
{"id": "3551743", "revid": "205197", "url": "https://it.wikipedia.org/wiki?curid=3551743", "title": "FC Sf\u00eentul Gheorghe", "text": ""}
{"id": "3551744", "revid": "205197", "url": "https://it.wikipedia.org/wiki?curid=3551744", "title": "FC Sfintul Gheorghe", "text": ""}
{"id": "3551745", "revid": "6923", "url": "https://it.wikipedia.org/wiki?curid=3551745", "title": "Porta del Sole (Palestrina)", "text": "La porta del Sole \u00e8 una porta seicentesca delle mura della citt\u00e0 di Palestrina, in provincia di Roma.\nVenne edificata nel 1642 per volere dei Barberini. Agli inizi del XVIII secolo venne trasformata nelle forme attuali.\nHa un coronamento merlato e presenta un ricco portale, affiancato da coppie di colonne doriche che sorreggono timpani spezzati, a loro volta inseriti in un timpano intero. Al centro il simbolo del sole sormontato dallo stemma dei Barberini, le cui api furono eliminate nel 1798.\nDavanti alla porta gli scavi archeologici hanno rimesso in luce i resti di una strada romana, sostenuta da muri in opera poligonale e in opera incerta e parte di una porta della cinta romana, in opera quadrata di tufo, datata al II secolo a.C.."}
{"id": "3551749", "revid": "1543377", "url": "https://it.wikipedia.org/wiki?curid=3551749", "title": "Torneo Interbritannico 1910", "text": "Il Torneo Interbritannico 1910 fu la ventisettesima edizione del torneo di calcio conteso tra le Home Nations dell'arcipelago britannico. Il torneo fu vinto dalla Scozia."}
{"id": "3551751", "revid": "543975", "url": "https://it.wikipedia.org/wiki?curid=3551751", "title": "Le storie - Diario italiano", "text": "Le storie - Diario italiano \u00e8 stato un programma televisivo di attualit\u00e0, politica e cultura, condotto da Corrado Augias. Veniva trasmesso su Rai 3 dal luned\u00ec al venerd\u00ec dalle 12:45 alle 13:10, tra la fine di settembre e la fine di giugno.\nNato nel 2003 come rubrica di \"Cominciamo bene\", intitolata semplicemente \"Le storie\", se ne distacc\u00f2 in un secondo momento, divenendo una trasmissione autonoma. L'argomento principale di discussione verteva sulle vicende che accadono in Italia.\nDal 12 marzo 2012 la trasmissione fu replicata, per alcune settimane, dopo \"Blob\", andando in onda dalle 20:15 alle 20:40; la replica portava il titolo di Le storie - Diario italiano - Si replica."}
{"id": "3551760", "revid": "1543377", "url": "https://it.wikipedia.org/wiki?curid=3551760", "title": "Torneo Interbritannico 1911", "text": "Il Torneo Interbritannico 1911 fu la ventottesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra."}
{"id": "3551761", "revid": "287204", "url": "https://it.wikipedia.org/wiki?curid=3551761", "title": "Etienne Oehmichen", "text": ""}
{"id": "3551764", "revid": "767487", "url": "https://it.wikipedia.org/wiki?curid=3551764", "title": "Barney Oldfield's Race for a Life", "text": "Barney Oldfield's Race for a Life \u00e8 un film muto del 1913 diretto da Mack Sennett. Barney Oldfield, il cui nome compare nel titolo, era un campione automobilistico.\n\u00c8 l'ultimo film che Helen Holmes gira con la compagnia di Sennett. Dopo questa pellicola, passa alla Kalem Company, una casa di produzione appena fondata, dove diventer\u00e0 una star.\nTrama.\nMabel viene perseguitata dal cattivo (munito di terrificanti baffi) che la lega sui binari del treno. Verr\u00e0 salvata dall'intervento di un campione automobilistico.\nProduzione.\nIl film fu prodotto da Mack Sennett per la Keystone Film Company con il titolo di lavorazione \"Railroad Picture\".\nDistribuzione.\nDistribuito dalla Mutual Film, il film usc\u00ec nelle sale cinematografiche USA il 2 giugno 1913. Copie del film sono conservate nella Blackhawk Films collection del Film Preservation Associates (positivo 35\u00a0mm) e in collezioni private (positivi ridotti a 8\u00a0mm). Il film \u00e8 stato masterizzato e distribuito in DVD nel 2002 dall'Image Entertainment, inserito nel cofanetto \"Slapstick Encyclopedia (1909-1929)\", con 1089 minuti di film."}
{"id": "3551776", "revid": "125988770", "url": "https://it.wikipedia.org/wiki?curid=3551776", "title": "Stato a riconoscimento limitato", "text": "Uno Stato a riconoscimento limitato \u00e8 uno Stato \"de facto\" indipendente e sovrano, che controlla e governa effettivamente un territorio e una popolazione ma la cui sovranit\u00e0 \u00e8 riconosciuta a livello internazionale solo da alcuni degli altri Stati. Uno Stato a riconoscimento limitato pu\u00f2 intrattenere formali relazioni diplomatiche con gli altri Stati, ma principalmente lo fa solo con quelli che lo riconoscono.\nDefinizione ed esclusioni.\nSi definiscono tali anche gli stati \"de facto\" sovrani la cui sovranit\u00e0 non gode di alcun riconoscimento internazionale; l'unico Stato \"de facto\" sovrano senza alcun riconoscimento internazionale \u00e8 il Somaliland.\nNon sono considerati \"Stato a riconoscimento limitato\" le trib\u00f9 mai contattate, perch\u00e9 le loro societ\u00e0 non possono essere definite come Stati o perch\u00e9 non \u00e8 noto come esse siano organizzate, le entit\u00e0 che sono considerate micronazioni, perch\u00e9, sebbene in genere sostengano di essere sovrane e indipendenti, \u00e8 spesso discutibile se controllino realmente il territorio rivendicato, motivo per cui non sono generalmente considerate rilevanti dal punto di vista geopolitico, movimenti irredentisti e governi in esilio, perch\u00e9 non controllano territori abitati."}
{"id": "3551779", "revid": "287204", "url": "https://it.wikipedia.org/wiki?curid=3551779", "title": "Queen of Hearts", "text": "Queen of Hearts (Regina di cuori in lingua inglese) pu\u00f2 riferirsi a:"}
{"id": "3551781", "revid": "1543377", "url": "https://it.wikipedia.org/wiki?curid=3551781", "title": "Torneo Interbritannico 1912", "text": "Il Torneo Interbritannico 1912 fu la ventinovesima edizione del torneo di calcio conteso tra le Home Nations dell'arcipelago britannico. Il torneo fu vinto congiuntamente dall'Inghilterra e dalla Scozia."}
{"id": "3551788", "revid": "174925", "url": "https://it.wikipedia.org/wiki?curid=3551788", "title": "Buffer non invertente", "text": "Per buffer non invertente, si intende un amplificatore digitale, la cui uscita presenta lo stesso livello logico applicato all'ingresso. Il termine \"buffer\" \u00e8 usato sia in ambito microelettronico (progettazione di microchip) sia nei circuiti elettronici classici.\nCome tutti i componenti digitali, hanno anche loro la descrizione del funzionamento logico tramite la tabella della verit\u00e0; eccone una possibile per il buffer non invertente:\nCome si vede, il significato logico di questo componente non \u00e8 altro che confermare il valore in ingresso.\nSembrerebbe un componente che non fornisca alcuna funzionalit\u00e0. Esso invece \u00e8 molto importante per quanto riguarda gli aspetti elettrici del circuito nel quale \u00e8 impiegato: ad es. pu\u00f2 provvedere ad amplificare in corrente il segnale in ingresso, permettendone la propagazione su distanze maggiori. o poterlo distribuire ad un elevato numero di porte logiche.\nUn uso tipico del buffer \u00e8 nella sintesi del clock tree."}
{"id": "3551789", "revid": "21880", "url": "https://it.wikipedia.org/wiki?curid=3551789", "title": "Giardino Botanico Nymphenburg di Monaco di Baviera", "text": ""}
{"id": "3551790", "revid": "122129183", "url": "https://it.wikipedia.org/wiki?curid=3551790", "title": "Miss Universo 1963", "text": "Miss Universo 1963, dodicesima edizione di Miss Universo, si \u00e8 tenuta a Miami, negli Stati Uniti d'America il 20 luglio 1963. L'evento \u00e8 stato presentato da Gene Rayburn. I\u00eada Maria Vargas, Miss Brasile, \u00e8 stata incoronata Miss Universo 1963."}
{"id": "3551799", "revid": "3115", "url": "https://it.wikipedia.org/wiki?curid=3551799", "title": "B\u00e1dice", "text": "B\u00e1dice (in ungherese \"B\u00e9d\") \u00e8 un comune della Slovacchia facente parte del distretto di Nitra, nella regione omonima."}
{"id": "3551800", "revid": "287204", "url": "https://it.wikipedia.org/wiki?curid=3551800", "title": "Badice", "text": ""}
{"id": "3551801", "revid": "767487", "url": "https://it.wikipedia.org/wiki?curid=3551801", "title": "Miss Mondo 1963", "text": "Miss Mondo 1963, la tredicesima edizione di Miss Mondo, si \u00e8 tenuta il 7 novembre 1963, presso il Lyceum Theatre di Londra. Il concorso \u00e8 stato presentato da Michael Aspel. Carole Joan Crawford, rappresentante della Giamaica \u00e8 stata incoronata Miss Mondo 1963."}
{"id": "3551804", "revid": "3115", "url": "https://it.wikipedia.org/wiki?curid=3551804", "title": "Bran\u010d", "text": "Bran\u010d (in ungherese \"Berencs\") \u00e8 un comune della Slovacchia facente parte del distretto di Nitra, nella regione omonima."}
{"id": "3551805", "revid": "287204", "url": "https://it.wikipedia.org/wiki?curid=3551805", "title": "Branc", "text": ""}
{"id": "3551806", "revid": "28592", "url": "https://it.wikipedia.org/wiki?curid=3551806", "title": "Cattedrale di Myra", "text": ""}
{"id": "3551808", "revid": "767487", "url": "https://it.wikipedia.org/wiki?curid=3551808", "title": "The Verge (album)", "text": "The Verge \u00e8 il terzo album in studio del gruppo musicale statunitense There for Tomorrow, pubblicato il 28 giugno 2011 dalla Hopeless Records."}
{"id": "3551811", "revid": "3115", "url": "https://it.wikipedia.org/wiki?curid=3551811", "title": "Cabaj-\u010c\u00e1por", "text": "Cabaj-\u010c\u00e1por (in ungherese \"Cabajcs\u00e1por\") \u00e8 un comune della Slovacchia facente parte del distretto di Nitra, nella regione omonima."}
{"id": "3551812", "revid": "287204", "url": "https://it.wikipedia.org/wiki?curid=3551812", "title": "Cabaj-Capor", "text": ""}
{"id": "3551814", "revid": "765341", "url": "https://it.wikipedia.org/wiki?curid=3551814", "title": "Miss International 1962", "text": "Miss International 1962, terza edizione di Miss International, si \u00e8 tenuta presso Long Beach, in California, il 18 agosto 1962. L'australiana Tania Verstak \u00e8 stata incoronata Miss International 1962."}
{"id": "3551818", "revid": "336956", "url": "https://it.wikipedia.org/wiki?curid=3551818", "title": "5 cm leGrW 36", "text": ""}
{"id": "3551819", "revid": "336956", "url": "https://it.wikipedia.org/wiki?curid=3551819", "title": "LeGrW 36", "text": ""}
{"id": "3551820", "revid": "47767", "url": "https://it.wikipedia.org/wiki?curid=3551820", "title": "Anatolia (disambigua)", "text": ""}
{"id": "3551821", "revid": "336956", "url": "https://it.wikipedia.org/wiki?curid=3551821", "title": "Leichter Granatwerfer 36", "text": ""}
{"id": "3551823", "revid": "466539", "url": "https://it.wikipedia.org/wiki?curid=3551823", "title": "Alison Brie", "text": "Biografia.\nAlison Brie \u00e8 nata ad Hollywood, celeberrimo quartiere di Los Angeles (in California), nel 1982, figlia di Charles Terry Schermerhorn, un musicista e giornalista musicale freelance di religione cattolica e d'origini olandesi, inglesi e scozzesi, e di Joanne Brenner, un'attivista sociale d'origine ebraica ashkenazita, impegnata presso la \"Para los Ni\u00f1os\", un'organizzazione senza scopo di lucro per l'assistenza ai bambini indigenti. Ha una sorella maggiore di nome Lauren.\nInizi\u00f2 la propria carriera artistica solcando giovanissima il palcoscenico amatoriale del \"Jewish Community Center\" della California meridionale. Si laure\u00f2 al California Institute of the Arts nel 2005. Prima di avere successo come attrice televisiva, lavor\u00f2 come clown alle feste di compleanno e recit\u00f2 nei teatri della California. Dopo un periodo di studio al Royal Scottish Academy of Music and Drama di Glasgow, in Scozia, ottenne il suo primo ruolo minore nella serie \"Hannah Montana\" e partecip\u00f2 quindi alla serie andata in onda sul web \"My Alibi\".\nVenne scelta poi per il ruolo di Trudy Campbell in \"Mad Men\" e per la parte di Annie Edison nel cast fisso di \"Community\". Al cinema ha recitato nei film \"Montana Amazon\" (2010) e \"Scream 4\" (2011). Ha prestato la sua voce alla scrittrice e blogger Diane Nguyen nella serie TV animata BoJack Horseman. Dal 2017 \u00e8 protagonista della serie originale Netflix \"GLOW\"\nVita privata.\nIl 13 marzo 2017 ha sposato Dave Franco.\nRiconoscimenti.\nGolden Globe\nCritics' Choice Television Award\nScreen Actors Guild Award\nDoppiatrici italiane.\nNelle versioni in italiano dei suoi film, Alison Brie \u00e8 stata doppiata da:\nDa doppiatrice \u00e8 stata sostituita da:"}
{"id": "3551825", "revid": "3115", "url": "https://it.wikipedia.org/wiki?curid=3551825", "title": "\u010cab", "text": "\u010cab (in ungherese \"Csabb\") \u00e8 un comune della Slovacchia facente parte del distretto di Nitra, nella regione omonima."}
{"id": "3551826", "revid": "640469", "url": "https://it.wikipedia.org/wiki?curid=3551826", "title": "Fiorenzo Zanotti", "text": ""}
{"id": "3551828", "revid": "1543377", "url": "https://it.wikipedia.org/wiki?curid=3551828", "title": "Torneo Interbritannico 1913", "text": "Il Torneo Interbritannico 1913 fu la trentesima edizione del torneo di calcio conteso tra le Home Nations dell'arcipelago britannico. Il torneo fu vinto dall'Inghilterra."}
{"id": "3551830", "revid": "1305772", "url": "https://it.wikipedia.org/wiki?curid=3551830", "title": "\u010cakajovce", "text": "\u010cakajovce (in ungherese \"Csekej\") \u00e8 un comune della Slovacchia facente parte del distretto di Nitra, nella regione omonima."}
{"id": "3551831", "revid": "287204", "url": "https://it.wikipedia.org/wiki?curid=3551831", "title": "Cakajovce", "text": ""}
{"id": "3551834", "revid": "767487", "url": "https://it.wikipedia.org/wiki?curid=3551834", "title": "Rocco Vincenzo Agostino", "text": ""}
{"id": "3551836", "revid": "3115", "url": "https://it.wikipedia.org/wiki?curid=3551836", "title": "\u010cechynce", "text": "\u010cechynce (in ungherese \"Nyitracsehi\") \u00e8 un comune della Slovacchia facente parte del distretto di Nitra, nella regione omonima."}
{"id": "3551837", "revid": "287204", "url": "https://it.wikipedia.org/wiki?curid=3551837", "title": "Cechynce", "text": ""}
{"id": "3551841", "revid": "1979289", "url": "https://it.wikipedia.org/wiki?curid=3551841", "title": "Cistografia", "text": "La cistografia (detta anche cisto-uretrografia minzionale) \u00e8 una procedura radiologica utilizzata per visualizzare il basso apparato escretore (vescica urinaria ed uretra) e studiarne lo stato e la funzionalit\u00e0.\nIndicazioni.\nL'esame viene eseguito nel sospetto di:\nControindicazioni e reazioni indesiderate.\nLo stato di gravidanza \u00e8 una controindicazione assoluta alla esecuzione dell'esame.\nNel caso di pazienti con anamnesi di allergie il tipo di allergia va comunicato al medico prima di sottoporsi all'esame. Se l'esecuzione dell'esame risulta fondamentale per una corretta diagnosi nei pazienti sensibili \u00e8 possibile ricorrere a trattamenti antiallergici preventivi.\nProcedura.\nUtilizzando un catetere vescicale, viene introdotto nella vescica un mezzo di contrasto fino al raggiungimento di una capacit\u00e0 vescicale di circa 400-500 ml (nell'adulto) ed in seguito vengono eseguite delle radiografie.\nIl numero dei radiogrammi che vengono acquisiti nel corso dell'esame varia a seconda del sospetto e quindi del quesito clinico ed ai reperti che vengono riscontrati nel corso dell'esame. L'esame, trattandosi di una procedura radiologica, \u00e8 eseguito direttamente dal medico radiologo.\nUna cistografia richiede una minore quantit\u00e0 di radiazioni rispetto ad un esame TAC, anche se, per la diagnosi dei tumori, \u00e8 meno sensibile e specifico di essa o della risonanza magnetica.\nDi norma l'esame non \u00e8 molto doloroso. L'introduzione del catetere in vescica pu\u00f2 risultare parzialmente fastidiosa, in particolare nel sesso maschile.\nFinalit\u00e0.\nAttraverso la cistografia classica \u00e8 possibile osservare il riempimento della vescica, il suo svuotamento e la sua evacuazione. L'esame permette inoltre di valutare lo stato dell'uretra.\nLa cistografia pu\u00f2 essere utilizzata per diagnosticare e localizzare anomalie della parete vescicale, dovute per esempio a polipi vescicali o a carcinomi. Anche i calcoli vescicali vengono diagnosticati con facilit\u00e0 cos\u00ec come anomalie dello svuotamento, evidenziate durante la minzione, come il reflusso vescico-ureterale o la permanenza di urina residua nella vescica dopo minzione, possibile indice della presenza di una ostruzione a livello uretrale.\nLa cistografia per via retrograda \u00e8 l'esame di elezione nella diagnosi di reflusso ureterale.\nNel caso di polipi o sospetti tumori vescicali la diagnosi andr\u00e0 confermata mediante cistoscopia ed eventuale biopsia)."}
{"id": "3551842", "revid": "1149807", "url": "https://it.wikipedia.org/wiki?curid=3551842", "title": "Dimps", "text": " \u00e8 un'azienda giapponese produttrice di videogiochi con sede ad Osaka. \u00c8 conosciuta per aver sviluppato videogiochi come la trilogia \"\" per PlayStation 2. Ha inoltre collaborato alla realizzazione di \"Tales of the Tempest\" per Nintendo DS con il Namco Tales Studio, a \"Street Fighter IV\" con la Capcom e ad alcuni capitoli della serie \"Sonic the Hedgehog\". L'azienda \u00e8 stata fondata il 6 marzo 2000 da alcuni ex impiegati della SNK e della Capcom, inclusi Takashi Nishiyama e Hiroshi Matsumoto, fra i creatori della serie \"Street Fighter\"."}
{"id": "3551848", "revid": "3115", "url": "https://it.wikipedia.org/wiki?curid=3551848", "title": "\u010ce\u013eadice", "text": "\u010ce\u013eadice (in ungherese \"Csal\u00e1d\") \u00e8 un comune della Slovacchia facente parte del distretto di Nitra, nella regione omonima."}
{"id": "3551849", "revid": "287204", "url": "https://it.wikipedia.org/wiki?curid=3551849", "title": "Celadice", "text": ""}
{"id": "3551850", "revid": "11959", "url": "https://it.wikipedia.org/wiki?curid=3551850", "title": "Imam Sajjad", "text": ""}
{"id": "3551853", "revid": "767487", "url": "https://it.wikipedia.org/wiki?curid=3551853", "title": "When Ambrose Dared Walrus", "text": "When Ambrose Dared Walrus \u00e8 un cortometraggio muto del 1915 diretto da Walter Wright.\nProduzione.\nIl film fu prodotto dalla Keystone Film Company con il titolo di lavorazione \"Fire Insurance Story\".\nDistribuzione.\nDistribuito dalla Mutual Film, il film usc\u00ec nelle sale cinematografiche USA il 12 luglio 1915."}
{"id": "3551854", "revid": "47767", "url": "https://it.wikipedia.org/wiki?curid=3551854", "title": "Darijo", "text": ""}
{"id": "3551855", "revid": "47767", "url": "https://it.wikipedia.org/wiki?curid=3551855", "title": "Darijus", "text": ""}
{"id": "3551856", "revid": "47767", "url": "https://it.wikipedia.org/wiki?curid=3551856", "title": "Dariusz", "text": ""}
{"id": "3551858", "revid": "47767", "url": "https://it.wikipedia.org/wiki?curid=3551858", "title": "Darja", "text": ""}
{"id": "3551859", "revid": "287204", "url": "https://it.wikipedia.org/wiki?curid=3551859", "title": "Kyle Singler", "text": ""}
{"id": "3551860", "revid": "122452148", "url": "https://it.wikipedia.org/wiki?curid=3551860", "title": "Darija", "text": ""}
{"id": "3551861", "revid": "3115", "url": "https://it.wikipedia.org/wiki?curid=3551861", "title": "\u010cif\u00e1re", "text": "\u010cif\u00e1re (in ungherese \"Csiff\u00e1r\") \u00e8 un comune della Slovacchia facente parte del distretto di Nitra, nella regione omonima."}
{"id": "3551862", "revid": "47767", "url": "https://it.wikipedia.org/wiki?curid=3551862", "title": "Darinka", "text": ""}
{"id": "3551863", "revid": "47767", "url": "https://it.wikipedia.org/wiki?curid=3551863", "title": "Tarja", "text": ""}
{"id": "3551864", "revid": "47767", "url": "https://it.wikipedia.org/wiki?curid=3551864", "title": "Darya", "text": ""}
{"id": "3551865", "revid": "47767", "url": "https://it.wikipedia.org/wiki?curid=3551865", "title": "Daryna", "text": ""}
{"id": "3551866", "revid": "287204", "url": "https://it.wikipedia.org/wiki?curid=3551866", "title": "Cifare", "text": ""}
{"id": "3551884", "revid": "599013", "url": "https://it.wikipedia.org/wiki?curid=3551884", "title": "Iwan Thomas", "text": "Biografia.\nHa partecipato a tre edizioni olimpiche, conquistando una medaglia d'argento con la staffetta nel 1996; sempre con la staffetta si \u00e8 laureato campione del mondo nel 1997.\nThomas detiene tuttora il record britannico dei 400 m piani, con 44\"36, un centesimo meglio del primato precedente, che era stato stabilito da Roger Black.\nIwan Thomas ha inoltre conquistato tre medaglie ai Giochi del Commonwealth, dove ha partecipato sotto le insegne del Galles: nel 1998 a Kuala Lumpur \u00e8 stato oro nella gara individuale e bronzo nella staffetta; nel 2002 a Manchester ha invece vinto l'argento nella staffetta."}
{"id": "3551885", "revid": "3115", "url": "https://it.wikipedia.org/wiki?curid=3551885", "title": "Doln\u00e9 Lefantovce", "text": "Doln\u00e9 Lefantovce (in ungherese \"Als\u00f3elef\u00e1nt\", in tedesco \"Unter-Elefant\") \u00e8 un comune della Slovacchia facente parte del distretto di Nitra, nella regione omonima."}
{"id": "3551887", "revid": "287204", "url": "https://it.wikipedia.org/wiki?curid=3551887", "title": "Dolne Lefantovce", "text": ""}
{"id": "3551889", "revid": "767487", "url": "https://it.wikipedia.org/wiki?curid=3551889", "title": "Gentlemen Broncos", "text": "Gentlemen Broncos \u00e8 un film del 2009 diretto da Jared Hess.\nTrama.\nBenjamin \u00e8 un teenager che vive con la madre la quale, anzich\u00e9 permettergli di frequentare la scuola, decide di farlo studiare a casa. Il ragazzo, piuttosto solitario, \u00e8 un grande amante della fantascienza, e traduce questa sua passione in veri e propri scritti che attirano l'attenzione di Ronald Chevalier, romanziere in crisi di ispirazione che conosce Benjamin in un festival letterario. \nRonald coglie l'occasione di sfruttare il talento del giovane scrittore e pubblica, senza renderne conto, una delle sue storie, limitandosi a cambiare solo alcuni particolari.\nDistribuzione e accoglienza.\nIl film fu una delusione sia di critica che di botteghino: costato 10 milioni di dollari, ne incasser\u00e0 meno di 150.000 uscendo molto presto dalle programmazioni dei cinema statunitensi."}
{"id": "3551890", "revid": "1543377", "url": "https://it.wikipedia.org/wiki?curid=3551890", "title": "Coppa Italia speed di arrampicata", "text": "La Coppa Italia speed di arrampicata \u00e8 un circuito nazionale di gare di arrampicata organizzato annualmente dalla Federazione Arrampicata Sportiva Italiana (FASI), a partire dalla stagione 2007.\nLe altre due Coppe italiane di specialit\u00e0 dell'arrampicata sono:\nMaggiori vincitori di Coppa Italia speed.\nNelle seguenti tabelle sono indicati tutti gli atleti vincitori di almeno due Coppa Italia speed."}
{"id": "3551891", "revid": "3115", "url": "https://it.wikipedia.org/wiki?curid=3551891", "title": "Doln\u00e9 Obdokovce", "text": "Doln\u00e9 Obdokovce (in ungherese \"Als\u00f3bodok\") \u00e8 un comune della Slovacchia facente parte del distretto di Nitra, nella regione omonima."}
{"id": "3551892", "revid": "287204", "url": "https://it.wikipedia.org/wiki?curid=3551892", "title": "Dolne Obdokovce", "text": ""}
{"id": "3551894", "revid": "54253", "url": "https://it.wikipedia.org/wiki?curid=3551894", "title": "Tullio Ascarelli", "text": "Biografia.\nNacque a Roma da due genitori ebrei, Attilio Ascarelli (1875-1962) ed Elena Pontecorvo (1880-1972). Sua madre, figlia dell'industriale tessile Pellegrino Pontecorvo (1841-1916), ebbe tra i suoi nove fratelli Massimo Pontecorvo, che fu padre di Guido (1907-1999), noto genetista, di Bruno (1913-1999), famoso fisico, di Gilberto, detto Gillo (1919-2006), regista cinematografico, e di altri cinque figli. Una sorella di Elena Pontecorvo, Clara, sar\u00e0 la madre di Eugenio Colorni (1909-1944). \nTullio divenne professore ordinario nel 1931, prestando giuramento di fedelt\u00e0 al fascismo.\nLasci\u00f2 l'Italia nel 1938 a seguito dell'emanazione delle leggi razziali e visse in Inghilterra e in Francia per poi trasferirsi, con l'inizio della guerra, in Brasile, insegnando diritto commerciale nella Universidade de S\u00e3o Paulo. Tornato in Italia nel dopoguerra, dal 1947 insegn\u00f2 diritto commerciale all'Universit\u00e0 di Bologna e dal 1953 fu professore alla Sapienza di diritto industriale e poi di diritto commerciale. Collabor\u00f2 a diverse riviste, tra le quali \"Studi Politici\" e \"Quarto Stato\".\nNel 1955 l'Accademia dei Lincei gli ha conferito il Premio Feltrinelli per le Scienze Giuridiche.\nEbbe tre figli da Marcella Ziffer. Gianni (1931-1995), fu un importante fisico, Franca (1934) e Piero (1937- 2010) imprenditore romano nel campo della pellicceria."}
{"id": "3551897", "revid": "239497", "url": "https://it.wikipedia.org/wiki?curid=3551897", "title": "Tonnara Su Pranu", "text": ""}
{"id": "3551898", "revid": "3115", "url": "https://it.wikipedia.org/wiki?curid=3551898", "title": "Golianovo", "text": "Golianovo (in ungherese \"Lap\u00e1sgyarmat\", nel periodo 1920-1927 \"Lap\u00e1\u0161 \u010earmoty\", e nel periodo 1927-1938 e 1945-1948 \"Lap\u00e1\u0161sk\u00e9 \u010earmoty\") \u00e8 un comune della Slovacchia facente parte del distretto di Nitra, nella regione omonima."}
{"id": "3551900", "revid": "767487", "url": "https://it.wikipedia.org/wiki?curid=3551900", "title": "Ambrose's Sour Grapes", "text": "Ambrose's Sour Grapes \u00e8 un cortometraggio muto del 1915 diretto da Walter Wright.\nProduzione.\nIl film fu prodotto da Mack Sennett per la Keystone Film Company con il titolo di lavorazione \"Twin Story\".\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale cinematografiche statunitensi il 1\u00ba marzo 1915. Copia della pellicola (35\u00a0mm positivo) viene conservata negli archivi della Library of Congress."}
{"id": "3551902", "revid": "5456", "url": "https://it.wikipedia.org/wiki?curid=3551902", "title": "Giochi del Commonwealth 1998", "text": ""}
{"id": "3551903", "revid": "486946", "url": "https://it.wikipedia.org/wiki?curid=3551903", "title": "Pallottola a punta cava", "text": ""}
{"id": "3551905", "revid": "5456", "url": "https://it.wikipedia.org/wiki?curid=3551905", "title": "Giochi del Commonwealth 2002", "text": ""}
{"id": "3551906", "revid": "486946", "url": "https://it.wikipedia.org/wiki?curid=3551906", "title": "Proiettile ad espansione", "text": ""}
{"id": "3551907", "revid": "447535", "url": "https://it.wikipedia.org/wiki?curid=3551907", "title": "Lo scorpione di giada", "text": ""}
{"id": "3551908", "revid": "1924342", "url": "https://it.wikipedia.org/wiki?curid=3551908", "title": "DirecTV", "text": "DirecTV \u00e8 una societ\u00e0 statunitense attiva nel settore televisivo, con sede ad El Segundo, in California. I suoi servizi satellitari, lanciati il 17 giugno 1994, sono ricevibili negli Stati Uniti, in America latina e nei Caraibi anglofoni. I suoi concorrenti principali sono Dish Network ed i fornitori via cavo. Alla fine del 2010, DirecTV aveva 19.2 milioni di clienti. Il nome di DirecTV \u00e8 un portmanteau di \"diretto\" (come in \"trasmissione satellitare diretta\"), e TV, la comune abbreviazione per televisione.\nDirecTV ha il suo canale esclusivo chiamato Audience Network. DirecTV possiede anche reti regionali dello sportive come Root Sports Pittsburgh, Root Sports Northwest e Root Sports Rocky Mountain/Root Sports Utah (il tutto sotto l'ombrello di DirecTV Sports Networks). DirecTV possiede anche la maggior parte di Game Show Network, ed una quota di minoranza di MLB Network. DirecTV inoltre ha un esclusivo canale in 3D chiamato n3D. DirecTV \u00e8 anche il titolare dei diritti esclusivi negli Stati Uniti dei pacchetti sportivi NFL Sunday Ticket, NASCAR Hot Pass e \"DirecTV Experience\" per i Tornei Major di golf maschile ed il Grand Slam."}
{"id": "3551910", "revid": "287204", "url": "https://it.wikipedia.org/wiki?curid=3551910", "title": "Horn\u00e9 Lefantovce", "text": "Horn\u00e9 Lefantovce (in ungherese \"Fels\u0151elef\u00e1nt\", in tedesco \"Oberlefant\") \u00e8 un comune della Slovacchia facente parte del distretto di Nitra, nella regione omonima."}
{"id": "3551911", "revid": "287204", "url": "https://it.wikipedia.org/wiki?curid=3551911", "title": "Horne Lefantovce", "text": ""}
{"id": "3551915", "revid": "767487", "url": "https://it.wikipedia.org/wiki?curid=3551915", "title": "Hos\u0165ov\u00e1", "text": "Hos\u0165ov\u00e1 (in ungherese \"Nyitrageszte\") \u00e8 un comune della Slovacchia facente parte del distretto di Nitra, nella regione omonima."}
{"id": "3551917", "revid": "287204", "url": "https://it.wikipedia.org/wiki?curid=3551917", "title": "Hostova", "text": ""}
{"id": "3551919", "revid": "1654832", "url": "https://it.wikipedia.org/wiki?curid=3551919", "title": "Albert Sorel", "text": "Docente dal 1872 di storia diplomatica all'\u00c9cole des sciences politiques, compose l'opera \"L'Europe et la r\u00e9volution fran\u00e7ais\" (9 voll., 1865-1911), in cui addit\u00f2 gli elementi di continuit\u00e0 tra l'antico regime e l'epoca rivoluzionaria e gli \u00c9ssais d'Histoire et de critique (1883). Collabor\u00f2 intensamente con lui il filosofo Th\u00e9odore Funck-Brentano."}
{"id": "3551925", "revid": "1086846", "url": "https://it.wikipedia.org/wiki?curid=3551925", "title": "Paris Saint-Germain Football Club 1995-1996", "text": "Questa voce raccoglie le informazioni riguardanti il Paris Saint-Germain Football Club nelle competizioni ufficiali della stagione 1995-1996\nStagione.\nProsegu\u00ec la striscia vittoriosa del Paris Saint-Germain, con la prima affermazione internazionale colta in Coppa delle Coppe nella finale contro il Rapid Vienna: decise l'incontro una rete di Bruno N'Gotty. Sul fronte nazionale, la squadra arriv\u00f2 invece seconda in Division 1 a quattro punti dall'Auxerre.\nOrganigramma societario.\nArea direttiva\nArea tecnica\nMaglie e sponsor.\nViene confermato il motivo della maglia introdotto nella stagione precedente mentre per lo sponsor ufficiale viene sottoscritto un contratto con la Opel."}
{"id": "3551926", "revid": "287204", "url": "https://it.wikipedia.org/wiki?curid=3551926", "title": "Angelo Mario Edoari Da Erba", "text": "Non si conosce la sua data di nascita (che va posta intorno al 1520) n\u00e9 il nome del padre, mentre la madre era figlia di Giorgio dei Pallavicino di Varano. Come dice egli stesso, tra i suoi antenati vi furono ingegneri e architetti ma egli si dedic\u00f2 al commercio, entrando a far parte della corporazione dei merciai. Nel 1555 ebbe l'incarico di correggere lo statuto della corporazione, cosa che fece assieme con Venturino Cavedagni, e nel 1567, dopo essere stato nominato console, ne scrisse una seconda edizione. Il testo di questi statuti dell'\u00abarte dei merzari\u00bb \u00e8 conservato nel manoscritto \"Parm. 1193/2\" della Biblioteca Palatina di Parma.\nLa sua attivit\u00e0 principale non fu per\u00f2 il commercio. Ebbe molteplici interessi culturali, tesi soprattutto ad illustrare la storia della propria citt\u00e0. Fu un assiduo raccoglitore di testi storici, che traduceva dal latino peraltro non integralmente, ma conservando solo ci\u00f2 che stimava potergli servire. Questo suo metodo \u00e8 stato criticato da diversi studiosi, in particolare da Giuliano Bonazzi, che nell'introduzione al \"Chronicon\" scrive: \"invece di conservarci integralmente il ricco materiale storico che dovette venirgli a mano \u2026 ne storpi\u00f2 ad orecchio il latino, scorciando e tagliando senza misericordia\".\nTuttavia il Da Erba godette buona fama tra gli storici del tempo, tra cui Bonaventura Angeli, Ranuccio Pico e Vincenzo Carrari, dai quali fu apprezzato soprattutto come esperto conoscitore di cose patrie. Gli vennero commissionate numerose ricerche, per la maggior parte di carattere genealogico. Per i Sanvitale compil\u00f2 dal 1570 al 1574 quattro memorie, intitolando la quarta \"Sopra l'arbore, origine et geneologia della illustre famiglia de' signori conti Sanvitali di Parma, con la dechiaratione del medesimo di detta nobilissima famiglia\".\nAnche Vincenzo Carrari nella premessa alla sua \u00abHistoria de' Rossi parmigiani\u00bb (Ravenna, 1583) riconosce al Da Erba di avergli resi noti molti fatti a lui sconosciuti e di aver riscontrato punto per punto, su testi privati e pubblici, ogni notizia raccolta. Non \u00e8 escluso che anche Bonaventura Angeli, nella sua \u00abHistoria della citt\u00e0 di Parma\u00bb, edita nel 1591, abbia attinto alle opere di Edoari da Erba.\nLa sua opera maggiore \u00e8 il \"Compendio\" (\"Compendio coppiosissimo de l'origine, antichit\u00e0, successo et nobilit\u00e0 de la citt\u00e0 di Parma\"), con la quale intendeva scrivere una storia completa di Parma dalle origini fino ai suoi giorni, che arriva fino al 1572. L'opera \u00e8 divisa in quattro parti: nella prima tratta dell'origine del nome di Parma, del modo in cui venne conquistata dai Romani, delle famiglie nobili e della prosperit\u00e0 del territorio; nella seconda vengono ricordati gli eventi pi\u00f9 importanti, assieme ai nomi di coloro che la dominarono e la reggono al presente; la terza \u00e8 dedicata a quei personaggi che, venuti da fuori, lasciarono memoria di s\u00e9, ai vescovi e ai santi; nella quarta parte, infine, vengono tracciati i profili dei cittadini pi\u00f9 eminenti nei vari campi del sapere."}
{"id": "3551928", "revid": "124340713", "url": "https://it.wikipedia.org/wiki?curid=3551928", "title": "Club Atl\u00e9tico River Plate 2010-2011", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 2010-2011.\nStagione.\nLa squadra chiude il torneo di Apertura al quarto posto, mentre in quello di Clausura risulta la nona classificata. In virt\u00f9 della media punti delle ultime tre stagioni, disputa lo spareggio retrocessione/promozione contro il Belgrano, perdendo l'andata per 2-0 e pareggiando al ritorno per 1-1; questi risultati determinano la prima retrocessione in Primera B Nacional della storia della squadra. Si susseguono numerosi scontri tra tifosi e la polizia dopo violente proteste fuori dallo stadio."}
{"id": "3551930", "revid": "729019", "url": "https://it.wikipedia.org/wiki?curid=3551930", "title": "Castello di Beaufort", "text": "Beaufort o Belfort (, \"Qala'at ash-Shqif\", , \"Mivts\u0101r h\u0101B\u014df\u014dr\") \u00e8 una fortezza crociata, sita nel governatorato di Nabatiye, nel meridione del Libano, circa 1 chilometro a sud-sud-est del villaggio di Arnoun, situato circa 700 metri di altezza sopra il fiume Leonte.\nBeaufort \u00e8 uno dei pochi casi in cui un castello medievale ha mostrato valore militare ed utilit\u00e0 anche nelle guerre moderne, come mostra la sua storia nel tardo XX secolo.\nDenominazione.\nIl castello \u00e8 stato chiamato \"bel fort\" o \"beau fort\" (francese per \"bella fortezza\") dai crociati che lo occuparono nel XII secolo.\nIl suo nome arabo \"Qala'at ash-Shqif\" significa \"castello dell'alta roccia\" (\"shqif\" \u00e8 la parola siriaca per \"alta roccia\").\nIl nome completo del castello \u00e8 , \"Qala'at ash-Shqif Arnoun\", una combinazione della parola araba \"qala'at\" \"castello\" e del siriaco \"shqif arnoun\".\nIl castello a volte \u00e8 anche indicato come \"Beaufort castle\" (, \"Qasr al-Bofort\").\nStoria.\nPoco si sa del sito prima della sua conquista da parte delle forze dei crociati nel 1139, anche se gli storici suppongono, per la sua posizione strategica in cima ad una collina alta 700 metri, che esistessero delle strutture anche in epoca precedente. Il castello fu preso da re Folco che lo affid\u00f2 ai signori di Sidone. Nel 1189 la roccaforte fu presa d'assedio da Saladino. Reginaldo di Sidone, che la difendeva, riusc\u00ec a ritardare la conquista con l'inganno ma, alla fine il castello fu conquistato da Saladino nel 1190. I crociati ripresero la fortezza nel 1240 che poi fu venduta ai cavalieri templari dal nipote di Reginaldo, Giuliano de Grenier, nel 1260. Nel 1268 il sultano mamelucco Baibars espugn\u00f2 il castello, che godette di una relativa calma nel corso del XIV XV e XVI secolo.\nNel XVII secolo Fakhr-al-Din II integr\u00f2 il castello nella sua rete di fortificazioni. Fakhr-al-Din II, fu sconfitto dagli Ottomani, che distrussero la parte superiore del castello. L'area \u00e8 stata governata da famiglie feudali fino al 1769.\nNel 1782 il governatore di San Giovanni d'Acri assedi\u00f2 il castello, lo conquist\u00f2 e distrusse molte delle restanti fortificazioni. Il terremoto in Galilea del 1837 distrusse molte parti del castello, che fu utilizzato come cava e ricovero per le pecore.\nIl restauro del castello \u00e8 iniziato con il Mandato francese sul Libano nel 1920 e proseguito con l'indipendenza del Libano nel 1943.\nLa posizione strategica del castello, che offre una vista di gran parte del Libano meridionale e del nord di Israele, ne ha fatto un punto focale per i recenti conflitti.\nDal 1976 in poi, durante la guerra civile libanese, il castello era tenuto dall'Organizzazione per la Liberazione della Palestina (OLP), che lo utilizzava per lanciare razzi nel nord di Israele. Tra il 1976 ed il 1980 le posizioni OLP sul castello sono state attaccate decine di volte dalle forze israeliane.\nIl 6 giugno 1982, all'inizio della Guerra del Libano, le posizioni OLP sul castello di Beaufort sono state pesantemente bombardate dagli israeliani prima di essere catturate dalle \"Israel Defense Forces\" (IDF) il 7 giugno 1982 nella Battaglia del Beaufort. I combattimenti hanno causato danni al castello.\nTra il 1982 e il 2000, il castello di Beaufort e le zone circostanti sono state utilizzate come base e posto di osservazione dalle IDF. In questo periodo \"Hezbollah\", bombardando e lanciando di razzi, ha danneggiato porzioni del castello. Anche le \"Israeli Defense Forces\" hanno effettuato una notevole demolizione del sito prima di ritirarsi dall'area nel maggio 2000.\nFinzione.\nNel 2007 \u00e8 uscito un film israeliano, candidato all'Oscar: \"Beaufort\" diretto da Joseph Cedar. Riguarda un resoconto fittizio delle ultime settimane di occupazione dell'avamposto di Beaufort da parte dell'esercito israeliano."}
{"id": "3551936", "revid": "2138421", "url": "https://it.wikipedia.org/wiki?curid=3551936", "title": "Mattei (famiglia)", "text": "La famiglia Mattei \u00e8 stata una famiglia nobile italiana, appartenente alla nobilt\u00e0 romana.\nAppartenente al pi\u00f9 antico nucleo del patriziato romano e gi\u00e0 imparentata con i Conti di Tuscolo e gli Stefaneschi, si ritiene che discenda dai Papareschi (origine rivendicata dai Mattei stessi), che estendevano le loro radici con un Johannes de Papa prima del X secolo e il cui vasto gruppo parentale comprendeva le famiglie trasteverine dei De Cardinale, dei Romani e dei Venturini e probabilmente anche quella dei Normanni. Vantano nella famiglia di origine i cardinali Cinzio, Gregorio, Guido e Pietro Papareschi; e con il cognome Mattei ben otto cardinali, oltre al cardinale Gregorio che divenne papa Innocenzo II. Altri tuttavia ne farebbero derivare la discendenza dalla famiglia di papa Gregorio IX, che \u00e8 quella dei Conti di Segni, derivante a sua volta da quella dei Conti di Tuscolo.\nUsava portare uno stemma \"scaccato d'argento e d'azzurro alla banda d'oro attraversante\". L'aquila al capo fu aggiunta nel ramo di Giove in seguito al matrimonio di Asdrubale Mattei con Costanza Gonzaga, avvenuto nel 1595. Questo stemma venne tuttavia rapidamente adottato anche dagli altri rami della famiglia.\nLa famiglia, che per mezzo dei Papareschi aveva posseduto feudi nei dintorni di Cerveteri, oltre alle signorie di Civita Castellana e Montalto nel XII secolo, continu\u00f2 a possederne di propri dal XVI secolo, oltre ad ampie estensioni lungo la via Portuense suburbana, e ancora, sul finire del XVIII secolo, secondo il \"Catasto annonario dell'Agro romano\", possedeva la tenuta della Casetta per un'estensione di 650 rubbi, pari a circa ha, e quella di Campo Salino o Ponte Galera di 284 rubbi, pari a circa 511 ha.\nStoria.\nI primi Mattei, forse discendenti da un Matteo Papareschi, costruirono il loro palazzetto, ancora visibile con il loro stemma con lo scudo scaccato con la banda, prospiciente la Piazza in Piscinula, nei pressi degli argini del Tevere, in prossimit\u00e0 del Ponte Cestio sull'Isola Tiberina. Il luogo in passato era noto anche come Capocroce dei Mattei: inoltre nella vicina chiesa di San Benedetto in Piscinula \u00e8 conservata la pi\u00f9 antica sepoltura della famiglia. Il palazzetto aveva una funzione di controllo, perch\u00e9 la \"gens Mattheia\" detenne sin dal 1271 e fino alla sua estinzione, la carica di \"Guardiano perpetuo dei ponti e delle ripe dell'alma citt\u00e0 di Roma in Sede Apostolica vacante\", che imponeva, ogniqualvolta moriva un papa, di reclutare cento uomini dai loro possedimenti, vestirli di uniforme rossa (da cui il nome di \"soldati rossi\") e armarli al fine di custodire la Porta Portese, che dava accesso diretto sul lato del Vaticano, e il porto fluviale (ripa) di Ripa Grande, oltre a tenere sotto controllo il transito su tutti i ponti di Roma anche esigendone un pedaggio.\nGi\u00e0 saldamente presenti con il nobile Pietro, figlio di Giacomo, durante la met\u00e0 del XIV secolo tra gli esercenti dei diritti di pesca nello \"stagnum maius\" di Maccarese, come concessionari del vescovo di Porto ed eredi dei Guidoni e dei Papareschi, sin dagli anni del papato di Bonifacio IX, la famiglia, con il testamento di Jacobello Mattei, figlio di Renzo, era documentata proprietaria dei feudi di Oricona, Pantanello e Polverella e di met\u00e0 di quelli di Castiglione e San Giorgio. Successivamente il ramo della famiglia che rimase a Trastevere si estinse negli Annibaldi della Molara che dettero il nome alla ora scomparsa piazzetta antistante la loro residenza prospiciente l'attuale Piazza in Piscinula.\nNel maggio del 1434 Giovanni Mattei di Sant'Angelo fu uno dei sette nobili detti da Stefano Infessura \"i sette signori per la libert\u00e0\" che destituirono papa Eugenio IV per instaurare su istigazione dei Colonna, dei quali ne furono tradizionali alleati, la \"repubblica romana\".\nTra XIV e il XV secolo altri rami della famiglia con Giacomo di Matteo e suo figlio Ludovico, grazie ad un'intensa attivit\u00e0 mercantile e creditizia, si erano trasferiti nel rione Sant'Angelo su un ampio comprensorio che prese il nome di \"Insula Mattheorum\", compreso dalla loro piazza omonima con la famosa fontana delle Tartarughe, via Paganica, via delle Botteghe Oscure, via Michelangelo Caetani e via dei Funari: tutti gli immobili compresi in questi luoghi appartenevano ai vari rami della casata. L'attivit\u00e0 edilizia della famiglia \u00e8 altres\u00ec testimoniata dalla costruzione del palazzo costruito verso la fine del XVI secolo su una preesistente vigna di loro propriet\u00e0, all'angolo delle Quattro Fontane, dopo che papa Sisto V fece passare di l\u00ec l'attuale via omonima all'incrocio con via del Quirinale, ora noto come Palazzo Mattei-Albani-Del Drago.\nNoti per le violente lotte intestine alla famiglia e da sempre aderenti al papato, raggiunsero la massima potenza e ricchezza agli inizi del XVI secolo, dimostrate sia dall'elevato numero dei membri della famiglia nel censo della citt\u00e0 di Roma, fatto poco prima del sacco dei Lanzichenecchi del 1527, che dalle numerose volte (forse il maggior numero rispetto alle altre famiglie romane) in cui i suoi membri esercitarono il Conservatorato della citt\u00e0 a partire da Giacomo, vissuto nel XV secolo, che per ben tre volte ricopr\u00ec tale carica. Esponente di spicco della famiglia in questo periodo era il noto collezionista d'arte Ciriaco Mattei, che fece costruire la Villa Celimontana. La famiglia aveva cappelle gentilizie nelle chiese di San Francesco a Ripa, Santa Maria della Consolazione e Santa Maria in Aracoeli.\nTra i feudi che possedettero, oltre a quello di Paganica, acquistato con Onna e Tempera dai De Torres all'inizio del Seicento, su cui successivamente conseguirono il titolo di duca, ebbero Rocca Sinibalda acquistata nel 1600 da Giuliano Cesarini dai fratelli Asdrubale e Ciriaco Mattei, e Giove, acquistato dagli stessi da Mario Farnese nel 1597 per scudi e che pass\u00f2 poi per eredit\u00e0 alla famiglia Antici. Il ramo dei duchi di Giove della famiglia, che nel 1719 nella persona di Alessandro Mattei, ebbe da papa Clemente XI il riconoscimento della dignit\u00e0 di \"principe di primo rango\", abitarono l'omonimo palazzo, eretto su disegno di Carlo Maderno all'angolo tra via Caetani e via dei Funari; nel XIX secolo vi abit\u00f2 Giacomo Leopardi come nipote della principessa Antici Mattei, mentre gli edifici pi\u00f9 antichi sono quelli prospicienti la piazza omonima.\nNegli ultimi anni dell'Ottocento la famiglia sub\u00ec notevoli tracolli immobiliari nei vari rami per via della dedizione al gioco d'azzardo, tant'\u00e8 che in citt\u00e0 si diffuse l'adagio \u00abun quattro un cinque un sei perse il palazzo il duca Mattei\u00bb.\nLa famiglia si estinse nel 1801 con Filippo Mattei, ultimo duca di Giove, che trasmise i titoli e i beni alla figlia Caterina, andata in sposa a Giovanni Battista Canonici. Dall'unione nacque la famiglia Canonici Mattei."}
{"id": "3551937", "revid": "253269", "url": "https://it.wikipedia.org/wiki?curid=3551937", "title": "Don Diamond", "text": "Biografia.\nEra figlio di Benjamin Diamond, un russo immigrato con i genitori negli Stati Uniti nel 1906, e di Ruth Diamond, originaria del New Jersey, e fratello maggiore di Neal. Studi\u00f2 recitazione all'Universit\u00e0 del Michigan, dove si laure\u00f2 in lettere nel 1942. Aggiunse all'yiddish lo spagnolo tra le lingue conosciute in seguito alla sua permanenza come militare nel Nuovo Messico durante la seconda guerra mondiale.\nCongedatosi come tenente nel 1946 inizi\u00f2 a lavorare in radio e in seguito come attore. Il suo esordio cinematografico \u00e8 datato 1950 nel film \"Guerra di sessi\" diretto da William A. Seiter.\nIn seguito recit\u00f2 nella serie televisiva \"The Adventures of Kit Carson\", nel ruolo di \"El Toro\". Altro ruolo importante fu il \"Caporale Reyes\" nella serie Disney del 1957 \"Zorro\".\n\u00c8 apparso in numerose serie televisive, tra cui \"MacGyver\", \"Dynasty\", \"Dallas\", \"La grande vallata\", \"Ai confini dell'Arizona\" e \"Sulle strade della California\", oltre che in venticinque film.\n\u00c8 stato doppiatore anche di cartoni animati, come \"Tijuana Toads\", in cui prestava la voce a \"Toro\".\nSposatosi con un'insegnante di spagnolo messicana, Louisa, nel 1966 ebbe una figlia, Roxanne.\nSofferente da tempo della malattia di Parkinson, \u00e8 morto a Los Angeles il 19 giugno del 2011, all'et\u00e0 di 90 anni Ha lasciato la moglie e tre figlie."}
{"id": "3551938", "revid": "1573940", "url": "https://it.wikipedia.org/wiki?curid=3551938", "title": "Al-Sharif al-Radi", "text": "Il suo vero nome era Ab\u016b l-\u1e24asan Mu\u1e25ammad b. al-\u1e24usayn b. M\u016bs\u0101 (Arabo \u0623\u0628\u0648 \u0627\u0644\u062d\u0633\u0646\u060c \u0645\u062d\u0645\u062f \u0628\u0646 \u0627\u0644\u062d\u0633\u064a\u0646 \u0628\u0646 \u0645\u0648\u0633\u0649) ed \u00e8 conosciuto in persiano come \"Seyyed Ra\u017ci\". Era figlio di Ab\u016b A\u1e25mad al-Naq\u012bb, un discendente del profeta Mu\u1e25ammad.&lt;br&gt;\nFu un teologo musulmano sciita di vaglia, celebre soprattutto per aver compilato il \"Nahj al-bal\u0101gha\", una raccolta di sermoni, lettere e detti attribuiti aell'Imam \u02bfAl\u012b b. Ab\u012b \u1e6c\u0101lib, considerata dagli sciiti tra le opere letterarie pi\u00f9 affascinanti dell'eloquenza araba, dopo il Corano. \nLa sua tomba si trova nei pressi della moschea al-K\u0101\u1e93imiyya, un sobborgo di Baghdad (Iraq).\nDa giovane, la madre lo fece istruire assieme a suo fratello, al-Shar\u012bf al-Murta\u1e0d\u0101 (o \"al-Sayyed al-Murta\u1e0da\"), sotto la guida del celebre sapiente al-Shaykh al-Muf\u012bd. &lt;br&gt;\nIbn Ab\u012b l-\u1e24ad\u012bd al-Mu\u02bftazil\u012b, nel suo commento al \"Nahj al-bal\u0101gha\", riporta che una volta lo Shaykh al-Muf\u012bd vide F\u0101\u1e6dima al-Zahr\u0101\u02be in sogno, mentre stava accompagnando verso di lui i suoi due figli, al-\u1e24asan e al-\u1e24usayn, chiedendogli di insegnare loro il diritto islamico. La mattina seguente F\u0101\u1e6dima, la madre di al-Shar\u012bf al-Ra\u1e0d\u012b e di al-Shar\u012bf al-Murta\u1e0d\u0101, si rec\u00f2 dallo Shaykh al-Muf\u012bd con i suoi due figli e gli fece la stessa richiesta che F\u0101\u1e6dima al-Zahr\u0101\u02be gli aveva fatto in sogno."}
{"id": "3551939", "revid": "767487", "url": "https://it.wikipedia.org/wiki?curid=3551939", "title": "Jimmy Hastings", "text": "Nel corso della sua lunga carriera \u00e8 stato membro di diverse orchestre ed ha al suo attivo numerose collaborazioni con band di rock progressivo della scena di Canterbury, in particolare con i Caravan del fratello Pye.\nTra i pi\u00f9 famosi artisti con cui ha collaborato vi sono Frank Sinatra, Sammy Davis Jr., Sarah Vaughan, Aretha Franklin, Henry Mancini e Benny Carter. In qualit\u00e0 di jazzista ha suonato con Red Rodney, Art Farmer e Al Grey.\nBiografia.\nNasce ad Aberdeen in Scozia, dove in giovane et\u00e0 impara a suonare il pianoforte. Passa alcuni anni della sua infanzia in India, dove la famiglia si \u00e8 trasferita, per poi rientrare in Scozia. Verso la met\u00e0 degli anni cinquanta si dedica agli strumenti a fiato, imparando prima il sassofono e poi il clarinetto. Nel 1959 si trasferisce in Inghilterra per cercare ingaggi come musicista, e dopo l'esito negativo delle prime audizioni si imbarca come musicista di bordo su una nave passeggeri che effettua servizi intercontinentali.\nIn seguito si stabilisce a Londra ed entra nell'orchestra di Ken Mackintosh, che lascia dopo due anni per unirsi alla BBC Big Band, l'orchestra radiofonica della BBC Radio, diventando il principale sax tenore. Nei quattro anni in cui rimane legato a questa banda comincia le frequentazioni dei circoli jazzistici londinesi, dove entra in diverse formazioni. Dopo essersi fatto un nome lascia la BBC ed inizia la carriera di freelance musicale, partecipando ai lavori di diversi artisti ed effettuando registrazioni per programmi TV e spot pubblicitari.\nNel 1968 fa parte come ospite della formazione del primo album dei Caravan del fratello Pye, con i quali incider\u00e0 anche molti degli album successivi esibendosi anche al flauto. Questa entrata nel mondo del rock progressivo lo porter\u00e0 a diventare un ricercato session man nei lavori di altre band della scena di Canterbury, tra cui i Soft Machine, gli Hatfield and the North ed i National Health, e di prestigiosi artisti come Brian Ferry, i Renaissance e Chris Squire. Spesso viene riportato nelle copertine dei dischi progressive con il nomignolo \"Brother Jim\".\nNel 1993 entra nella jazz-band di Humphrey Lyttelton, con la quale incide alcuni album, effettua molte tourn\u00e9e e partecipa al disco \"Amnesiac\" dei Radiohead nel 2001. Oltre che in questa band e nelle occasionali riunioni dei Caravan, Hastings ha suonato con altri gruppi, tra cui quello di jazz da lui formato, e ha continuato le sue esibizioni come freelance. A dispetto dell'et\u00e0 il suo calendario di impegni musicali continua ad essere denso di appuntamenti.\nVerso fine carriera ha intrapreso anche la carriera di insegnante di musica impartendo lezioni di sassofono prima alla Royal Marines School of Music di Portsmouth e poi al London College of Music di Londra."}
{"id": "3551940", "revid": "125698370", "url": "https://it.wikipedia.org/wiki?curid=3551940", "title": "Fratturazione idraulica", "text": "La fratturazione idraulica o fracking (dall'inglese \"hydrofracking\") in geotecnica \u00e8 lo sfruttamento della pressione di un fluido, in genere acqua, per creare e poi propagare una frattura in uno strato roccioso nel sottosuolo. La fratturazione (detta in inglese \"frack job\" o \"frac job\"), viene eseguita dopo una perforazione dentro una formazione di roccia contenente idrocarburi, per aumentarne la permeabilit\u00e0 al fine di migliorare la produzione del petrolio o del gas da argille contenuti nel giacimento e incrementarne il tasso di recupero.\nLe fratture idrauliche nelle rocce possono essere sia naturali che create dall'uomo; esse vengono create e allargate dalla pressione del fluido contenuto nella frattura. Le fratture idrauliche naturali pi\u00f9 comuni sono i dicchi e i filoni-strato, oltre alle fessurazioni causate dal ghiaccio nelle aree con climi freddi. Quelle create dall'uomo vengono indotte in profondit\u00e0 in ben precisi livelli di roccia all'interno dei giacimenti di petrolio e gas, estese pompando fluido sotto pressione e poi mantenute aperte introducendo sabbia, ghiaia, microsfere di ceramica come riempitivo permeabile; in questo modo le fratture create non possono richiudersi quando la pressione dell'acqua viene meno.\nStoria.\nLa tecnica di migliorare la produttivit\u00e0 di un pozzo di petrolio fratturandone le rocce risale al decennio 1860 quando in Pennsylvania, utilizzando la nitroglicerina, venne migliorata la produzione di alcuni pozzi perforati in rocce compatte.\nLa tecnologia di fratturazione effettuata applicando pressione sulla roccia utilizzando un fluido idraulico, per stimolare l'erogazione di petrolio da giacimenti scarsamente produttivi avvenne negli Stati Uniti nel 1947 ad opera della Stanolind Oil and Gas Corporation nel giacimento di Hugoton nel Kansas; la prima azienda a brevettare una tecnica di fratturazione idraulica fu la Haliburton Oil Well Cementing Company nel 1949, che inizi\u00f2 ad applicare la sua tecnica, chiamata Hydrafrac, nel Texas e Oklahoma ; questa pratica, vista l'aumentata produzione che provoc\u00f2, si diffuse rapidamente prima in tutta l'industria petrolifera statunitense e poi in quella di tutto il mondo. Tuttavia il primo utilizzo in assoluto di acqua in pressione per fratturare le rocce \u00e8 ancora pi\u00f9 antico: secondo T.L. Watson risale addirittura al 1903, che descrive una tecnica di lavoro nella cava del monte Airy, vicino a Mount Airy, Carolina del Nord dove si usava (e si usa tuttora) acqua in pressione per separare blocchi di granito dalla roccia affiorante nella cava.\nUtilizzo attuale.\nNegli Stati Uniti durante il 2011 sono state effettuate esplorazioni estensive di fitte rocce bituminose alla ricerca di idrocarburi.\nApplicazioni.\nLa tecnica della fratturazione idraulica \u00e8 utilizzata per aumentare, o ristabilire, il ritmo di estrazione di fluidi come petrolio, gas e acqua, incluso da giacimenti non convenzionali come quelli carboniferi o le rocce bituminose. La fratturazione idraulica permette l'estrazione di idrocarburi da rocce a bassa permeabilit\u00e0 (per esempio calcari compatti, arenarie ben cementate e argille), da cui altrimenti non fluirebbero in quantit\u00e0 tali da permettere l'estrazione ad un tasso economicamente conveniente. Ad esempio, la fratturazione permette l'estrazione di gas naturale dalle rocce bituminose, un materiale estremamente impermeabile (tra i micro e i nanodarcy). Le fratture indotte vanno ad aumentare la permeabilit\u00e0 della roccia nell'intorno del pozzo, aumentando la portata dell'estrazione.\nMentre il principale uso industriale della fratturazione idraulica \u00e8 stimolare l'estrazione di petrolio e gas, essa viene utilizzata anche:\nMetodologia.\nUna frattura idraulica viene creata dal pompaggio del fluido fratturante nel pozzo, con una pressione sufficiente a superare il gradiente di fratturazione della roccia. Questo causa una o pi\u00f9 crepe in cui il fluido entra, causandone un'ulteriore estensione. Per mantenere aperta la crepa anche dopo l'arresto del pompaggio si aggiunge al fluido un materiale solido detto \"proppant\", comunemente costituito da granuli ben selezionanti di sabbia quarzosa o da microsfere ceramiche, che viene portato dal fluido nelle fratture e impedisce loro di richiudersi completamente al venir meno della pressione, conservando un passaggio ad alta permeabilit\u00e0 per il fluido da estrarre.\nPerforare un pozzo produce schegge di roccia e detriti che possono infilarsi nelle crepe e nei pori della parete del pozzo, sigillando parzialmente il pozzo e riducendone la permeabilit\u00e0: la fratturazione idraulica pu\u00f2 ristabilire un adeguato flusso di estrazione dal giacimento. Per questo motivo \u00e8 una misura standard adottata in tutti i pozzi perforati in rocce scarsamente permeabili, e circa il 90% di tutti i pozzi di gas naturale negli Stati Uniti usa la fratturazione idraulica per produrre gas a un prezzo competitivo.\nIl fluido iniettato nei pozzi pu\u00f2 essere acqua, gel, schiuma o gas compresso come azoto, diossido di carbonio o semplice aria. Si usano anche vari tipi di materiale solido di mantenimento: di solito sabbia, ma anche sabbia con rivestimenti in resina o sferule di ceramica appositamente progettate a seconda del tipo di permeabilit\u00e0 richiesto o della pressione a cui il materiale dovr\u00e0 resistere.\nA volte si usano sabbie contenenti dei traccianti radioattivi naturali, per poter seguire l'andamento delle fratture indotte nel sottosuolo. La proporzione fra fluido di fratturazione e materiale di mantenimento \u00e8 in genere 99% fluido e 1% di materiale.\nPer rilevare la dimensione e l'orientamento delle fratture provocate si esegue un monitoraggio microsismico durante il pompaggio di fratturazione, installando schiere di geofoni in pozzi adiacenti. Mappando i microsismi dovuti alle fratture in crescita si pu\u00f2 dedurre la geometria approssimativa delle fratture. Altre importanti informazioni sugli sforzi indotti nelle rocce si ottengono piazzando schiere di inclinometri.\nL'equipaggiamento standard per la fratturazione che si usa nei campi petroliferi comprende un miscelatore dinamico, una o pi\u00f9 pompe ad alta pressione e alto flusso (di solito pompe triple o quintuple) e un'unit\u00e0 di monitoraggio sismico. Altro materiale necessario sono serbatoi, tubature ad alta pressione, unit\u00e0 additivanti e manometri per tenere sotto controllo la pressione, il flusso e la densit\u00e0 del fluido durante l'iniezione. I valori di pressione e flusso del fluido variano molto nelle varie fasi: l'iniezione inizia con bassa pressione e flusso anche di 265 litri al minuto. Nella fase di sforzo la pressione aumenta fino a valori di 100 MPa e il flusso diminuisce gradatamente.\nRischi ambientali.\nLa fratturazione idraulica \u00e8 sotto monitoraggio a livello internazionale a causa di preoccupazioni per i rischi di contaminazione chimica delle acque sotterranee e dell'aria. In alcuni paesi l'uso di questa tecnica \u00e8 stata sospesa o addirittura vietata.\nA Marzo 2014 la rivista Endocrinology ha pubblicato un articolo su attivit\u00e0 estrattive del Colorado, dal titolo \"Estrogen and androgen receptor activities of hydraulic fracturing chemicals and surface and ground water in a drilling-dense region\". I ricercatori hanno analizzato le acque di Garfield County, Colorado, zona dove sono molto presenti pozzi di gas d'argille. I campionamenti mostrarono che anche la presenza di \"livelli moderati\" di sostanze chimiche dei fluidi usati per la fratturazione avevano la potenzialit\u00e0 di interferire con il funzionamento normale degli ormoni. Uno dei coautori dello studio, Christopher Kassotis, sostiene che gli alti livelli di alterazione del funzionamento degli ormoni sono collegati ad infertilit\u00e0, cancro, e danni alla nascita.\nRischi sismici.\nLe tecniche di microfratturazione idraulica del sedimento possono, in taluni casi, generare una micro-sismicit\u00e0 indotta e molto localizzata. L'intensit\u00e0 di questi micro-terremoti \u00e8 di solito piuttosto limitata, ma ci possono essere problemi locali di stabilit\u00e0 del terreno proprio quando i sedimenti sono superficiali.\nAlcuni terremoti superiori al 5\u00ba grado della Scala Richter, non connessi ad interventi di fratturazione idraulica bens\u00ec ad immissioni di smaltimento di fluidi nel sottosuolo profondo, sono stati registrati nell'impianto militare Rocky Mountain Arsenal, vicino a Denver in Colorado. Nel 1967, dopo l'iniezione di 17 - 21 milioni di litri al mese di liquidi di scarto a 3.670 metri di profondit\u00e0, furono registrate una serie di scosse indotte localizzate nell'area, con una punta massima di magnitudo compresa fra 5 e 5,5. Seppure una parte dell'opinione pubblica e alcuni ambientalisti denuncino la pericolosit\u00e0 della fratturazione dal punto di vista della sismicit\u00e0 indotta, non sono stati mai pubblicati lavori scientifici che supportino tale ipotesi. Alcuni ricercatori hanno recentemente ipotizzato che la fratturazione idraulica, unitamente a una rara combinazione di fattori geologici, possa essere stata la causa di due microsismi occorsi nell'aprile e maggio del 2011 nel Lancashire, in Inghilterra, la cui limitata intensit\u00e0 (magnitudo 2.3 e 1.4 della Scala Richter rispettivamente) non avrebbe per\u00f2 potuto costituire in alcun modo un rischio per la popolazione o i manufatti, in quanto sismi di magnitudo tra 2 e 3 tipicamente producono vibrazioni appena percettibili dall'uomo.\nCritiche.\nSulla critica diretta a questo processo di estrazione di gas naturale dai giacimenti di gas da argille, impiegato su larga scala negli Stati Uniti, \u00e8 basato il documentario \"Gasland\" di Josh Fox, candidato al Premio Oscar 2011 per la categoria Documentari. L\"'Indipendent Petroleum Association of America\" ha lanciato poi un contro-documentario intitolato \"TruthLand\" con l'obiettivo di contestare le conclusioni e il metodo usati da Fox. \u00c8 in preparazione un seguito di GasLand, sempre per mano di Josh Fox, dal titolo \"GasLand Part II\".\nUn'inchiesta del New York Times ha messo in luce i problemi legati alla concentrazione di radioattivit\u00e0 intorno ai pozzi di fratturazione in Pennsylvania."}
{"id": "3551943", "revid": "1543377", "url": "https://it.wikipedia.org/wiki?curid=3551943", "title": "Yudetamago", "text": " Sono principalmente conosciuti per aver realizzato il popolare manga \"Kinnikuman\", \"Ultimate Muscle\" (Kinnikuman Nisei), e \"Tatakae!! Ramenman\".\nI due artisti si conoscono sin dalle scuole elementari e l'idea di \"Kinnikuman\" \u00e8 nata da un'idea di Shimada, quando i due erano alla quinta classe. All'et\u00e0 di sedici anni, i due mangaka iscrivono un loro manga sul wrestling al concorso Akatsuka Award mentre un altro loro lavoro, , ai Tezuka Award. Nessuna delle due opere vince, ma il duo viene notato da un editore della Sh\u016beisha che gli offre la possibilit\u00e0 di pubblicare un manga per la casa editrice.\nNel 1978, \"Kinnikuman\" debutta nell'edizione di dicembre di \"Weekly Sh\u014dnen Jump\". Bench\u00e9 inizialmente pensato per essere un manga comico di breve durata, l'opera ottiene il favore del pubblico e viene trasformata in una serie fiume, maggiormente incentrata sullo sport e la lotta. Dal manga viene adattato un anime, film e genera un largo mercato collegato al nome \"Kinnikuman\". Nel marzo 1985, \"Kinnikuman\" vince il trentesimo Shogakukan Manga Award. Il prodotto viene venduto anche al di fuori del Giappone. Negli Stati Uniti \"Kinnikuman\" \u00e8 conosciuto con il nome M.U.S.C.L.E., mentre in Italia Exogini ed in Francia Cosmix."}
{"id": "3551944", "revid": "223320", "url": "https://it.wikipedia.org/wiki?curid=3551944", "title": "Takashi Shimada", "text": ""}
{"id": "3551945", "revid": "223320", "url": "https://it.wikipedia.org/wiki?curid=3551945", "title": "Yoshinori Nakai", "text": ""}
{"id": "3551954", "revid": "599013", "url": "https://it.wikipedia.org/wiki?curid=3551954", "title": "Giuseppe Perletto", "text": "Professionista dal 1972 al 1979, ottenne undici successi, fra i quali tre tappe al Giro d'Italia e una alla Vuelta a Espa\u00f1a. Partecip\u00f2 otto volte al Giro e due alla Vuelta, terminandoli tutti.\nCarriera.\nPerletto si mise in mostra gi\u00e0 nel 1971 da dilettante, quando arriv\u00f2 secondo nel Giro d'Italia dilettanti, battuto solo da Francesco Moser.\nPassato professionista nel 1972 presso le file della Zonca, sfior\u00f2 pi\u00f9 volte il successo nella stagione d'esordio: fu secondo nella terza tappa del Giro di Sardegna (che concluse quarto nella generale) e terzo in due corse in linea, il Grand Prix de Cannes e il Giro di Toscana. In quella prima stagione si distinse anche in altre prove del panorama italiano: decimo nel Trofeo Laigueglia, nono al Gran Premio Citt\u00e0 di Camaiore e nella Tre Valli Varesine, quarto nel Gran Premio di Prato.\nDopo un 1973 in cui ottenne ancora diversi piazzamenti, un settimo posto al Giro del Piemonte, un quinto al Giro della Provincia di Reggio Calabria e un sesto al Giro di Toscana, balz\u00f2 agli onori della cronaca nel Giro d'Italia 1974 quando colse la sua prima affermazione da professionista, al termine della quattordicesima tappa con arrivo nella citt\u00e0 ligure di Sanremo. Scattato in fuga con Wladimiro Panizza e altri tre corridori, Perletto rimase per tutta la fuga alla ruota di Panizza, scattando solo per prendere i punti dei gran premi della montagna. Panizza riusc\u00ec pian piano a vincere la resistenza di tutti gli avversari e in ultimo proprio di Perletto; tuttavia, a causa di una curva presa male, cadde rovinosamente danneggiando manubrio e cambio. Riuscito a evitare lui stesso la caduta, Perletto arriv\u00f2 solitario e vincente al traguardo di Sanremo. Nella stessa stagione vinse anche la sua prima e unica corsa a tappe, la prova svizzera Attraverso Losanna, conquistando anche la seconda tappa. Concluse la stagione arrivando nuovamente settimo al Giro del Piemonte, quarto al Giro del Veneto, nono al Giro dell'Emilia e quarto nel Giro di Lombardia.\nNel 1975 vinse una \"classica\" del panorama ciclistico italiano, il Giro della Provincia di Reggio Calabria, e sfior\u00f2 il successo al Giro d'Italia, arrivando secondo nella quattordicesima tappa e terzo nella veunesima che presentava l'arrivo del Passo dello Stelvio. Ottenne inoltre il suo miglior risultato nella classifica generale di un Grande Giro, arrivando quinto. Concluse sul podio nuovamente la Attraverso Losanna, ma questa volta sul gradino pi\u00f9 basso.\nNel 1976 vinse due prove, la prima tappa della Tirreno-Adriatico e la seconda della Setmana Catalana, battendo in quest'ultima occasione Eddy Merckx e chiudendo la corsa al terzo posto della generale. Nel 1977 vinse una tappa alla Vuelta a Espa\u00f1a, che concluse al venticinquesimo posto finale, e una al Giro d'Italia, entrambe con arrivo in salita. Si aggiudic\u00f2 anche una tappa nella Volta Ciclista a Catalunya, fu nono al Giro di Lombardia e ottavo nel Giro del Lazio.\nNel 1978 vinse un'altra prova del panorama italiano, il Giro di Toscana, davanti a Pierino Gavazzi e Giuseppe Martinelli e si aggiudic\u00f2 la diciottesima tappa del Giro d'Italia, nuovamente davanti a Gavazzi e Moser; fu inoltre ancora terzo nell'Attraverso Losanna. Chiuse la carriera nel 1979."}
{"id": "3551958", "revid": "729019", "url": "https://it.wikipedia.org/wiki?curid=3551958", "title": "Roger Keyes", "text": "Biografia.\nI primi anni.\nRoger Keyes nacque il 4 ottobre 1872, a Tundiani Fort nella Provincia della Frontiera Nord-Occidentale dell'India, ove suo padre Charles comandava le forze della frontiera del Punjab e si era guadagnato la reputazione di figura eroica. Trascorse i suoi primi cinque anni coltivando la passione per il mare pur essendone molto lontano come residenza, giungendo a dire ai genitori \"Un giorno far\u00f2 l'ammiraglio\".\nTre anni dopo che la famiglia Keyes ritorn\u00f2 in Inghilterra il padre di Roger ottenne un nuovo comando in India. I genitori decisero di prendere con loro i due figli pi\u00f9 giovani, lasciando invece in madrepatria i cinque pi\u00f9 grandi, tra cui Roger e il fratello Terence Keyes, alle cure di un locale curato. Pur con la lontananza dei genitori, ad ogni modo, il pastore introdusse il piccolo Keyes alla caccia ed alla pesca che saranno sempre una delle sue grandi passioni, in particolare la prima. Ben presto and\u00f2 a Margate per frequentare la preparatory school.\nLa carriera come marinaio.\nIl fratello del curato locale era un ammiraglio e le storie circa la marina inglese erano cosa comune per Keyes. Roger stesso scrisse ai suoi genitori del suo desiderio di divenire marinaio. Nel 1884 suo padre decise di ritirarsi a vita privata e fece ritorno in Inghilterra. Dopo alcune discussioni e, contro la volont\u00e0 paterna, Roger entr\u00f2 ufficialmente a far parte della Royal Navy nel 1885.\nRoger Keyes inizi\u00f2 il suo addestramento sull HMS \"Britannia\" nell'autunno del 1884, all'et\u00e0 di 12 anni.\nKeyes aveva una salute cagionevole e delicata, ma aveva una volont\u00e0 di ferro nel perseguire la sua carriera.\nLa pattuglia anti-schiavista.\nNell'agosto del 1887, Keyes venne imbarcato sulla \"HMS Raleigh\", diretta al Capo di Buona Speranza e verso la West Africa Station. Raggiunse Citt\u00e0 del Capo il 3 novembre di quell'anno ed inizi\u00f2 li la sa vita marinaresca. La \"Raleigh\" era una fregata di 5.200 tonnellate con un propellente tale da consentirle di toccare i 16 chilometri all'ora.\nNel 1890, Keyes venne trasferito sulla \"HMS Turquoise\", una corvetta di 2.120 tonnellate. La nave oper\u00f2 nell'area di Zanzibar con missioni per la soppressione della tratta degli schiavi. Il pattugliamento veniva fatto lungo le coste e gli estuari dove viaggiavano le carovane di mercanti arabi con donne e bambini catturati nelle coste dell'Africa portoghese. Le missioni non erano particolarmente complicate in quanto spesso qualche cannonata bastava a farli fuggire. In quello stesso anno Keyes partecip\u00f2 ad una spedizione contro il sultano di Wituland.\nIn giro per il mondo.\nKeyes torn\u00f2 in Inghilterra per tre mesi di licenza ed inizi\u00f2 ad imparare a cavalcare, prendendo parte a diverse battute di caccia alla volpe.\nTornato in pieno servizio, Keyes pass\u00f2 su diverse navi nel Canale della Manica, tra cui lo yacht reale HMY \"Victoria and Albert\" ove ebbe modo di conoscere la Regina Vittoria ed il futuro re Giorgio V.\nNell'ottobre del 1892 pass\u00f2 in Sudamerica in servizio sulla \"HMS Beagle\" ove rimase sino al 1896. Questo fu un periodo molto felice della sua vita e fu pieno di opportunit\u00e0 per lui di apprendere il gioco del polo (sport) e di allenarsi al tiro a segno in Argentina ed Uruguay, ove venne accolto calorosamente dai locali. Pens\u00f2 per qualche tempo addirittura di stabilirsi definitivamente in Argentina, ma la ragazza argentina di cui si era innamorato gli prefer\u00ec un altro e lui torn\u00f2 alla sua vita da marinaio.\nLa prima parte del tour di Keyes venne trascorso in Brasile dove uno squadrone della Royal Navy era impegnato nel proteggere navi inglesi e residenti durante l'insurrezione navale del 1893\u201394 contro il presidente Floriano Peixoto. Fu in questo frangente che divenne amico del capo ribelle, il contrammiraglio Saldanha da Gama.\nAl suo ritorno in patria, Keyes prest\u00f2 servizio nell'allenamento di nuove reclute. Ottenne quindi il comando della \"HMS Opossum\", un nuovo cacciatorpediniere.\nIn Cina.\nKeyes venne quindi destinato alla Cina per comandare un altro distruttore, la \"HMS Hart\" per poi essere trasferito alla \"HMS Fame\".\nNell'aprile del 1899, venne inviato a recuperare una parte delle forze britanniche attaccata e circondata da truppe irregolari cinesi nel tentativo di demarcare il confine di Hong Kong. Keyes si port\u00f2 lungo la costa e mentre la \"Fame\" sparava contro gli assediati, egli stesso si pose alla carica che fece fuggire i cinesi e liber\u00f2 le truppe inglesi.\nIn quei giorni, il China Squadron della Royal Navy utilizzava Hong Kong come base marittima durante l'inverno, ma durante i mesi estivi si portava pi\u00f9 a nord verso Weihaiwei ed il Mar Giallo. Keyes si trovava proprio in Cina sul finire del maggio del 1900, evitando cos\u00ec il servizio nella Seconda guerra boera che si stava combattendo in Sudafrica. I rapporti che per\u00f2 iniziarono a pervenire alle autorit\u00e0 inglesi segnalavano dei problemi nella Cina settentrionale, in particolare contro i cristiani cinesi, missionari e mercanti europei. Gli agitatori anti-stranieri erano chiamati Boxers, ed iniziarono ben presto ad attaccare le ambascerie straniere a Pechino ed a Tientsin. Venne inviata pertanto una locale forza navale inglese in aiuto alle comunit\u00e0 oppresse.\nLa Ribellione dei Boxer: le prime fasi.\nLe prime fasi della Ribellione dei Boxer, con eserciti locali europei impreparati ad una tale emergenza, gli inglesi si impegnarono con ogni forza per contrastare le forze nemiche. Gran parte delle forze britanniche erano per\u00f2 impegnate in Sudafrica, occupate a combattere i Boeri, mentre le forze statunitensi erano occupate a combattere i ribelli filippini nella Guerra filippino-americana. Il ruolo dello squadrone navale inglese in Cina fu dunque vitale.\nDal momento che entrambe le citt\u00e0 erano nella parte interna della Cina (Tientsin a circa 30\u00a0km dalla riva del fiume Hai e Pechino a circa 60\u00a0km, le navi da guerra non erano utilizzabili per l'operazione, ma i distruttori potevano risalire il corso del fiume Hai. La foce del fiume era difesa da tre moderni forti cinesi (i Forti di Taku), i cui cannonieri erano stati istruiti da soldati europei e pertanto la risalita del fiume avrebbe indubbiamente compreso lo scontro col fuoco nemico.\nA circa 6,5\u00a0km dalla foce, si trovava un moderno porto con quattro nuovi distruttori cinesi fabbricati in Germania pronti all'azione. Poi si trovava la stazione ferroviaria di Tongku (Tanggu) che collegava Tientsin con Pechino. Pi\u00f9 avanti si trovava il Forte di Hsi-cheng (Xicheng).\nRoger Keyes giunse a Taku a bordo della \"HMS Fame\" il 31 maggio 1900, mentre il resto dello squadrone giunse due giorni dopo. Dal momento che la \"Fame\" era in grado di navigare in acque sino a 2,5 m, era l'unica in grado di navigare nel Taku e risalire per questo il fiume. Keyes divenne quindi familiare con la navigazione in acque basse nel fiume.\nIl comandante britannico dell'operazione, l'ammiraglio Edward Seymour, fece visita a Tientsin il 3 giugno di quell'anno ed allarmato ordin\u00f2 ad una piccola brigata navale di aiutare la citt\u00e0. La \"Fame\" era impegnata nella risalita del fiume e pass\u00f2 tutti i forti quasi indisturbata. Nel contempo un messaggio disperato giunse da Pechino chiedendo aiuto immediato. L'ammiraglio Seymour si accoll\u00f2 il rischio di prendere il treno verso Pechino da Tientsin con 1000 tra soldati e marinai, giungendo ad un totale di 1.990 soldati assieme alle altre forze di altri paesi esteri intervenute, perlopi\u00f9 tedeschi, francesi, russi, americani, italiani e australiani. Seymour si trov\u00f2 ben presto in condizioni disperate con le linee telegrafiche tagliate dai boxers.\nLa cattura della flottiglia del Taku.\nKeyes, ancora giovane ufficiale, inizi\u00f2 in questo frangente a mostrare le proprie capacit\u00e0 che caratterizzarono poi la sua futura carriera. Egli stabil\u00ec che la cattura dei forti di Taku e dei distruttori cinesi fosse la chiave per la presa di Tientsin e Pechino.\nCon un altro giovane ufficiale, il comandante Christopher Cradock, fece una ricognizione da terra dei forti il 13 giugno per scoprire la miglior linea di attacco da adoperare.\nIl 15 giugno, Keyes venne inviato dall'ammiraglio James Bruce, con funzioni di comandante, a Tientsin per fare una ricognizione dello stato delle difese e per scoprire cosa ne era stato dell'ammiraglio Seymour e delle sue forze. Egli personalmente prese il treno a Tongku, unico europeo a bordo. Fece rapporto al comandante locale, il capitano Bayly ed al suo secondo in comando, il comandante David Beatty. Sempre a Tientsin, ad aiutare le fortificazioni, vi era un ingegnere civile americano, Herbert Hoover, che poi sar\u00e0 presidente degli Stati Uniti d'America. Bayly riport\u00f2 a Keyes la precaria situazione di Seymour e pertanto fu necessario per lui tornare quanto prima dall'ammiraglio Bruce per persuaderlo ad attaccare i forti di Taku.\nTornando Keyes si trov\u00f2 lui stesso in grave pericolo perch\u00e9 si era reso conto che in quella notte l'unico treno di ritorno sarebbe stato pieno di soldati cinesi che lo avrebbero facilmente riconosciuto. Quindi estrasse il suo revolver e personalmente si diresse verso la cabina della locomativa. Puntando la pistola alla tempia del macchinista e del fuochista, prese il controllo della locomotiva. Riusc\u00ec a giungere a destinazione indisturbato e non senza qualche difficolt\u00e0 Keyes persuase Bruce sulla necessit\u00e0 di assediare i forti e catturare i distruttori ancorati al porto.\nIl mattino successivo una flotta internazionale lanci\u00f2 l'ultimatum al comandante cinese affinch\u00e9 cedesse senza scontri e temporaneamente il controllo dei forti agli europei. Dal momento che la proposta venne rifiutata, Keyes ottenne il compito di catturare i distruttori alle 2.00 del mattino successivo con un attacco ai forti.\nKeyes prepar\u00f2 un piano dettagliato per catturare le navi lasciandole intatte. I quattro distruttori cinesi, ancorate al porto, avevano ciascuno il peso di 280 tonnellate e potevano raggiungere la velocit\u00e0 di 32 km all'ora, con 3 cannoni ciascuno da 18 mm.\nIl piano era semplice: ciascun distruttore britannico si sarebbe avvicinato e la conquista delle navi sarebbe stata fatta personalmente dagli uomini che scendendo dalle navi avrebbero preso il comando delle imbarcazioni.\nAll'1.00 di notte per\u00f2 i forti cinesi aprirono inaspettatamente il fuoco sulle navi inglesi. Keyes mise immediatamente in azione il suo piano anticipando le scelte e, col favore della notte, tutto funzion\u00f2 perfettamente. Dopo alcuni piccoli scontri, i marinai cinesi vennero catturati prigionieri senza che per parte britannica vi fossero state delle perdite, mentre molti cinesi rimasero uccisi nello scontro.\nIl forte di Hsi-cheng.\nSul punto di fare ritorno da Tongku per assistere all'attacco dei forti del Taku, il giovane ufficiale Keyes dovette fronteggiare un ammutinamento generale di tutti i marinai cinesi costretti a navigare per gli inglesi sulle navi da poco catturate: essi temevano infatti di rimanere uccisi nell'inevitabile scontro a fuoco che si proponeva per giungere sino a Tientsin passando per il forte di Hsi-cheng.\nEgli tent\u00f2 senza successo di convincere l'ammiraglio Bruce della necessit\u00e0 dunque di conquistare il forte di Hsi-cheng, ma egli era concentrato unicamente su Tientsin da dove giungevano rapporti sempre pi\u00f9 allarmanti riguardo all'ammiraglio Seymour, mentre tutto taceva da Pechino. Egli tent\u00f2 invano di interessare i russi alla causa il cui esercito di 2000 soldati stava portandosi da Tongku verso Tientsin, ma questi non si dimostrarono disponibili.\nOttenuto il permesso di effettuare una cauta ricognizione lungo il fiume al di la del Tongku, Keyes prepar\u00f2 la \"Fame\" con quanti pi\u00f9 uomini armati pot\u00e9 trovare disponibili e col favore della notte sbarc\u00f2 nei pressi di un punto morto della costa non lontano dal forte. Con un commando di 32 uomini armati di fucili, pistole, sciabole ed esplosivi, gli inglesi colsero i cinesi di sorpresa ed il portale principale del forte venne aperto facilmente. I marinai distrussero in breve tempo le postazioni dei cannoni presenti, incendiando anche il magazzino delle munizioni. In quello stesso giorno, il 25 giugno del 1900, l'ammiraglio Seymour cerc\u00f2 di tornare a Tientsin combattendo.\nTientsin e Pechino.\nDopo questi fatti, Keyes era intenzionato a proseguire la sua campagna contro le forze cinesi a Tientsin ove, giunto in loco, partecip\u00f2 a degli scontri ulteriori con le truppe cinesi che vennero poi fermati dallo stesso ammiraglio Seymour.\nAd ogni modo, la sua fortuna cambi\u00f2 nuovamente quando giunsero nuove truppe di sostegno dall'India per l'avanzata verso Pechino, guidate da un vecchio amico di suo padre, il generale sir Alfred Gaselee. Seppur riluttante, Seymour accord\u00f2 la richiesta di Gaselee di permettere a Keyes di accompagnare la spedizione come suo aiutante di campo navale.\nKeyes trov\u00f2 il modo per distinguersi anche a Pechino quando fu il primo uomo a salire sulle mura della citt\u00e0 e ad impiantarvi la Union Flag e fu il primo a fare breccia. Per il coraggio dimostrato durante la Ribellione dei Boxer il tenente Keyes venne promosso al rango di Comandante.\nDopo alcuni mesi di convalescenza a causa di una difterite, Keyes riprese il comando della HMS \"Fame\", e torn\u00f2 a Hong Kong durante un tremendo tifone. Venne trasferito quindi in patria.\nI distruttori, l'ammiragliato, Roma ed i sottomarini.\nDopo alcuni mesi in Inghilterra, Keyes venne nominato comandante di un nuovo distruttore, l\"'HMS Bat\", nave di 360 tonnellate, simile alla \"Fame\". L'imbarcazione era ancorata a Portsmouth ed era la seconda in comando alla flottigla di Devonport. La nave e l'equipaggio vessavano in condizioni non favorevoli e come tale Keyes si impegn\u00f2 subito con un programma di riparazione ed allenamento per essere pronti al servizio. Durante questo periodo si serv\u00ec anche di un valido assistente, il comandante Walter Cowan, che in breve tempo divenne uno dei suoi migliori amici e valido combattente al suo fianco.\nI suoi sforzi sulla nave vennero ampiamente ripagati dall'Ammiragliato inglese. Per le sue capacit\u00e0 venne chiamato nell'ambito dell'Incidente di Dogger Bank, quando una nave russa di strada per raggiungere l'estremo oriente si era scontrata con una nave giapponese, aprendo poi anche il fuoco su una nave inglese nel Mare del Nord. Egli venne chiamato a testimoniare alla International Court of Enquiry tenutasi a Parigi nel gennaio del 1905 e grazie al suo apporto l'Inghilterra vinse la causa ed ottenne il pagamento dei danni.\nIl tempo trascorso in Inghilterra permise a Keyes di perseguire la sua passione per il polo con Winston Churchill che conobbe sul campo e col quale rimase ottimo amico per il resto della vita.\nAll'inizio del 1905, Keyes ottenne l'incarico di \"attach\u00e9\" navale a Roma, Vienna, Costantinopoli ed Atene, con ufficio all'Ambasceria britannica a Roma. Il 10 aprile 1906 spos\u00f2 Eva Bowlby che aveva conosciuto due anni prima, compiendo con lei una luna di miele sulle coste della Dalmazia e nelle isole greche.\nNel gennaio del 1908, Keyes ottenne il comando della \"HMS Venus\", un incrociatore di seconda classe di servizio nella flotta atlantica. Nel 1910, Keyes ottenne l'incarico di Capitano Ispettore dei Sottomarini per la sua grande conoscenza dell'arte della navigazione e della guerra malgrado tali imbarcazioni fossero ancora agli albori della loro comparsa nei mari.\nKeyes ottenne dunque un ufficio all'Ammiragliato, ponendo il proprio quartier generale a Portsmouth e stoccando la flottiglia di sottomrini a Devonport, Harwich e Dundee. Ciascuna flottiglia disponeva inoltre di una nave deposito (solitamente un vecchio incrociatore). Sebbene inizialmente la sua posizione venne vista semplicemente come quella di un istruttore, dal 1912 essa divenne di vero e proprio comando e coordinamento. I sottomarini pi\u00f9 valenti erano stazionati a Harwich, ed in caso di guerra, Keyes ne avrebbe assunto il comando, rapportandosi direttamente al Commander-in-Chief della Home Fleet.\nKeyes vedeva con preoccupazione il peggiorare della situazione internazionale sul finire del luglio del 1914 e cancell\u00f2 tutti i permessi rilasciati ai suoi uomini temendo giustamente per una grande guerra sul punto di scoppio. Spost\u00f2 i suoi vascelli ed il quartier generale ad Harwich per essere pi\u00f9 vicino alla Germania e si trovava perfettamente pronto allo scoppio delle ostilit\u00e0 il 4 agosto 1914.\nLa prima guerra mondiale.\nQuando scoppi\u00f2 la Prima guerra mondiale, Keyes ottenne il comando delle forze sottomarine ad Harwich, nell'Inghilterra sud-orientale. Questi sottomarini vennero coinvolti nella prima Battaglia di Heligoland, nell'agosto del 1914.\nI Dardanelli.\nCome Capo dello Staff del vice ammiraglio Sackville Carden, comandantre dello squadrone della Royal Navy impiegato nei Dardanelli durante i primi mesi del 1915, Keyes promosso a commodoro venne coinvolto decisamente nell'organizzazione della Campagna dei Dardanelli. Nella preparazione della forzatura dei Dardanelli, la flotta di Carden (tra cui la nuova \"HMS Queen Elizabeth\") inizi\u00f2 a bombardare le difese turche il 15 febbraio.\nAd ogni modo, dopo 15 giorni di lenti progressi, il bombardamento venne abbandonato per mancanza di munizioni. Scrivendo alla moglie, Keyes espresse la sua frustrazione per la mancanza di progettazione del suo superiore, suggerendo che \"dovremmo ripulire il canale dalle navi che difendono i forti e quindi sbarcare gli uomini per distruggerne i cannoni\". Poco dopo, si prest\u00f2 volontario per portare avanti questa sua idea.\nDopo la calata dell'oscurit\u00e0 il 13 marzo, sei incrociatori tentarono di portare avanti quest'operazione ma si dimostr\u00f2 un fallimento come tutta la campagna.\nDopo aver sentito della notizia del fallimento di un'operazione guidata dall'amico, il First Lord of the Admiralty Winston Churchill fece pressione sul successore di Carden, il vice ammiraglio John de Robeck, predisponendo che tutte le sue navi da guerra dovessero recare aiuto a Keyes: i dragamine avrebbero dovuto ripulire il canale dalle mine, mentre il grosso della flotta avrebbe prestato servizio come protezione contro le batterie turche.\nLa grande flotta ed i piani dell'ammiragliato.\nDopo il fallimento dell'operazione dei Dardanelli, Keyes si applic\u00f2 per tornare nuovamente nella Grand Fleet. Era a Salonicco quando gli giunse la notizia della Battaglia dello Jutland. Fece ritorno immediatamente in Inghilterra e prese il comando della nave da guerra \"HMS Centurion\", venendo assegnato al 2\u00ba squadrone. Promosso contrammiraglio il 10 aprile 1917, nel giugno di quello stesso anno divenne secondo in comando del 4\u00ba squadrone sotto il comando dell'ammiraglio sir Doveton Sturdee. Pose la sua bandiera sulla \"HMS Colossus\", con Dudley Pound quale capitano.\nIl controllo di Dover.\nIl 1\u00ba gennaio 1918, Keyes prese il comando del The Dover Patrol. Prima di Keyes, il Dover Patrol era stato comandato dall'ammiraglio Bacon che aveva avuto successo nell'affondare due U-Boats tedeschi nel Canale della Manica, ma molte di pi\u00f9 furono le navi nemiche che riuscirono a passare senza riportare danni. Dopo che Keyes ne ebbe il controllo, egli cambi\u00f2 tattica, ed il Dover Patrol colp\u00ec cinque U-Boats gi\u00e0 nel primo mese dopo l'uso della tecnica di Keyes.\nZeebrugge e Ostenda.\nNell'aprile del 1918, Keyes pianific\u00f2 di guidare il famoso raid sui sottomarini tedeschi ancorati al porto di Zeebrugge in Belgio e ad Ostenda. Keyes termin\u00f2 la guerra col grado di vice ammiraglio.\nIl tempo di pace tra le due guerre.\nPer i primi mesi di pace dopo la fine delle ostilit\u00e0, Keyes rimase a Dover ove aveva del lavoro da terminare e per questo qui nacque il suo secondo figlio.\nNel 1919 ottenne il comando del nuovo Battle Cruiser Squadron, portando la sua bandiera a Scapa Flow sulla \"HMS Lion\". Dal 1920, fece della \"HMS Hood\" la sua nuova nave ammiragla. La \"Hood\" venne impiegata per qualche tempo nel Mar Baltico nel 1920 quando si erano verificati dei problemi al largo coi bolscevichi, ma in breve l'ordine venne ristabilito. Malgrado la sua posizione, Keyes era ancora a mezza paga e per questo venne ricompensato con la nomina a Deputy Chief of the Naval Staff. Con la moglie decise di prendersi una vacanza, trascorrendo anche del tempo con la famiglia reale belga della quale Keyes era amico.\nLa sua brillante carriera nella prima guerra mondiale gli frutt\u00f2 anche il titolo di Baronetto e la ricompensa di 10.000 sterline dal governo.\nNel maggio del 1925, Keyes venne per tre anni nominato Commander-in-Chief della Mediterranean Fleet, suo primo alto comando attivo nella marina inglese. Molti studiosi della Mediterranean Fleet dicono che proprio durante il periodo di comando di Keyes questa flotta avesse raggiunto il picco massimo della propria efficienza, preparandola tra l'altro adeguatamente ad affrontare la Seconda guerra mondiale.\nNel maggio del 1929, Keyes ottenne la posizione di Commander-in-Chief di Portsmouth, il pi\u00f9 importante in carico di marina nel Home Command, ma si dimostr\u00f2 dispiaciuto di non essere nominato First Sea Lord nel 1930. Il nuovo governo laburista, infatti, enfatizzava il disarmo e Keyes gli si opponeva invece reclamando la necessit\u00e0 di una forte marina. Sir Frederick Field venne nominato al suo posto alla carica ambita.\nLa sua nomina ad Admiral of the Fleet gli pervenne l'8 maggio 1930 e nel 1935 Keyes decise di ritirarsi alla vita privata, comprando una casa a Tingewick, presso Buckingham, vicino ad aree dove era ottimale praticare la caccia alla volpe. Ancora a mezza paga e con una grande famiglia da mantenere, scrisse le sue memorie nella speranza di trarne guadagno e questa soluzione fu un successo.\nMembro del Parlamento e la battaglia per una marina militare pi\u00f9 forte.\nSir Roger Keyes venne eletto membro del parlamento per il collegio di Portsmouth North tra le file dei conservatori nel gennaio del 1934. Proprio la sera della sua elezione fu scioccato dalla terribile notizia della morte accidentale del caro amico, il re Alberto I del Belgio. Re Giorgio V chiese a Keyes di accompagnare il principe di Galles in sua rappresentanza alle solenni esequie in Belgio.\nCome parlamentare per la citt\u00e0 navale di Portsmouth e dopo una lunga carriera da ufficiale di marina, era noto a tutti che Keyes in parlamento si sarebbe concentrato su questioni marittime. Egli contrast\u00f2 con ogni mezzo le teorie del disarmo che i laburisti tanto volevano, intenzionato anche a riportare la Fleet Air Arm sotto il controllo della marina militare, questo per preparare anche l'aviazione marittima a nuovi scontri che egli prevedeva essere imminenti. Purtroppo questo avvenne solo nel 1937 quando ormai era troppo tardi per porre rimedio in tempi cos\u00ec brevi alla mancanza di una corretta progettazione e per questo molti degli aeroplani utilizzati dagli inglesi durante la Seconda guerra mondiale si trovarono ancora equipaggiato con materiale obsoleto come nel caso dei Gloster Gladiator e dei Blackburn Skua, nella medesima epoca in cui i giapponesi utilizzavano i Mitsubishi Zero. Nella previsione della prole di Keyes, il Regno Unito pag\u00f2 cara questo mancato ammodernamento gi\u00e0 dalla Campagna di Norvegia quando i Gloster Gladiator inglesi vennero surclassati dagli aerei tedeschi.\nKeyes divenne quindi membro di due deputazioni parlamentari proposte dal primo ministro, Stanley Baldwin, e dal Cancelliere dello Scacchiere, Neville Chamberlain, nell'autunno del 1936 per convincere il parlamento delle mosse che la Germania nazista stava portando avanti a danno dell'Inghilterra. La delegazione, guidata da sir Austen Chamberlain, gi\u00e0 Foreign Secretary, includeva personaggi di rilievo come Winston Churchill, Leo Amery e the James Gascoyne-Cecil, IV marchese di Salisbury.\nOppostosi all'Accordo di Monaco che Neville Chamberlain sottoscrisse con Adolf Hitler nel 1938 assieme a Winston Churchill, Anthony Eden, Louis Spears e Duff Cooper, fu tra coloro che ritirarono il loro supporto al governo per questa causa.\nPrest\u00f2 servizio nella Camera dei Comuni sino alla sua elevazione a Barone Keyes di Zeebrugge e Dover nel gennaio del 1943.\nLa Seconda guerra mondiale e la missione belga.\nQuando scoppi\u00f2 la Seconda guerra mondiale, Keyes era molto desideroso di riprendere il servizio attivo, ma tutte le posizioni di maggior comando erano gi\u00e0 occupate ed egli, ormai al suo 67\u00ba compleanno, aveva molti nemici che criticavano il suo atteggiamento ed osteggiavano il suo ritorno al comando. Egli prosegu\u00ec con i suoi \"suggerimenti\" a Parlamento durante il primo mese della guerra, deplorando particolarmente la perdita della portaerei \"HMS Courageous\", il 17 settembre 1939. Il suo capo dello staff, Dudley Pound, ora First Sea Lord, venne ferito in particolar modo da queste critiche.\nMa Keyes non era destinato a terminare la sua carriera \"in pensione\" e si rec\u00f2 in visita al nuovo re dei belgi, Leopoldo III, come era sua abitudine.\nIl Belgio era stato alleato della Francia nella Prima guerra mondiale, ma nel 1937, temendo l'ascesa di Adolf Hitler, ed avendo visto che la Francia non si era opposta all'occupazione tedesca della Renania nel 1936, i belgi annunciarono il loro passaggio ad un atteggiamento di tipo neutrale, tagliando ogni sorta di passaggio di informazioni tra l'Esercito belga e quello francese. Dal 1939 Leopoldo era sempre pi\u00f9 preoccupato. Cosa ne sarebbe stato del Belgio se i tedeschi avessero avuto intenzione di invadere la Francia? Francesi ed inglesi sarebbero pervenuti tempestivamente in suo aiuto? Bruxelles era piena di spie tedesche ed egli non poteva permettersi un approccio aperto agli Alleati, dando cos\u00ec ad Hitler il pretesto di attaccare la sua gente e per questo cerc\u00f2 favorevolmente un approccio amichevole ma informale col vecchio amico in pensione, dal momento che Keyes conosceva molte autorit\u00e0 in Inghilterra e Leopoldo aveva in lui la massima fiducia.\nA met\u00e0 ottobre del 1939, di notte, Keyes accolse nella sua residenza di Chelsea un emissario del re dei belgi che gli chiedeva di recarsi a Bruxelles ove giunse il 18 ottobre. All'incontro col sovrano, Keyes comprese che il re aveva il solo desiderio di mantenere il Belgio al di fuori della guerra per evitare di scontrarsi direttamente con Hitler vista la sua posizione geografica. Egli sapeva che l'esercito della Germania si era rafforzato di molto dalla fine della Prima guerra mondiale e non poteva da solo fronteggiare i tedeschi nell'attesa dell'arrivo degli Alleati se mai poi questi avessero avuto intenzione di intervenire. Keyes si risolse dunque alla fine a persuadere il re a dargli le informazioni necessarie per pianificare un eventuale soccorso al Belgio tramite il consigliere militare del re, il generale Van Overstraeten.\nCi\u00f2 che Keyes ottenne dal re del Belgio fu di grande valore per gli Alleati e continu\u00f2 per tutta la guerra a costituire una corsia preferenziale di comunicazione tra Leopoldo III ed il governo britannico. Ma nel gennaio del 1940, nell'Incidente di Mechelen, un aeroplano tedesco si schiant\u00f2 sul suolo belga per una casualit\u00e0, dando cos\u00ec il pretesto ai tedeschi di attaccare la nazione vicina adducendo un attacco \"di proposito\". I tedeschi sapevano del collegamento di Keyes con la casata reale e per questo minacciarono pi\u00f9 volte di sabotare questi incontri, costringendo lo stesso ammiraglio inglese a recarsi sempre pi\u00f9 di rado in Belgio. Ottenne successivamente dal governo il permesso di ottenere un passaporto civile e vestire abiti borghesi cos\u00ec da non destare sospetti.\nLa Norvegia e la caduta di Chamberlain.\nL'assalto tedesco alla Norvegia del 9 aprile 1940 riport\u00f2 Keyes in azione. La campagna era strettamente correlata con quanto Keyes aveva appreso negli anni della sua esperienza, con sbarchi anfibi come nei Dardanelli o posizioni chiave come a Zeebrugge, nonch\u00e9 l'uso dell'iniziativa come nella Ribellione dei Boxer.\nKeyes raggiunse la conclusione che la conquista di Trondheim fosse la chiave per la vittoria in Norvegia. Egli richiese subito di forzare il fiordo di Trondheim con navi da guerra e truppe da sbarco per riprendere possesso della citt\u00e0. Dopo un intervento favorevole di Winston Churchill, all'epoca \"First Lord of the Admiralty\", ripart\u00ec in servizio il 16 aprile 1940, offrendosi di comandare personalmente la spedizione.\nAnche lo staff militare percep\u00ec l'idea di Keyes come ottima e per di pi\u00f9 invi\u00f2 delle truppe da sbarco sussidiarie a nord presso Namsos ed a sud presso \u00c5ndalsnes. Questa fu per\u00f2 la peggio decisione nella campagna militare dal momento che i distruttori tedeschi dominavano il fiordo, nessun aereo poteva fornire la copertura difensiva necessaria e lo sbarco era pressoch\u00e9 impossibile.\nLa combinazione di Roger Keyes come comandante militare e di Adrian Carton De Wiart, V.C., come comandante d'esercito a Trondheim avrebbe potuto cambiare drammaticamente il corso della campagna norvegese dal momento che entrambi erano relativamente anziani per il servizio attivo, ma entrambi erano per una politica militare aggressiva.\nLa campagna fu un fiasco e segn\u00f2 inevitabilmente l'ultimo atto del governo di Neville Chamberlain il 10 maggio 1940, il che permise a Winston Churchill di divenire primo ministro.\nAncora in Belgio.\nQuando i tedeschi invasero il Belgio il 10 maggio 1940, Keyes fu ancora una volta il principale legame tra il primo ministro inglese, Winston Churchill, ed il re dei belgi, che era anche comandante in capo delle forze belga.\nLe \"Combined Operations\".\nDurante la Seconda guerra mondiale, Keyes fu il primo Direttore delle Combined Operations. Ricopr\u00ec l'incarico dal 17 luglio 1940 al 27 ottobre 1941. Egli trov\u00f2 questo incarico frustrante dal momento che era dipendente sempre da altri corpi per truppe, equipaggiamenti, trasporti, copertura aerea ed informazioni.\nAncora politica ed il \"viaggio della speranza\".\nKeyes rimase attivo alla Camera dei Comuni dopo aver abbandonato le Combined Operations e trascorse qualche tempo al lavoro per la National Savings Campaign. Durante questo periodo soffr\u00ec del distacco di una retina e lentamente divenne cieco di un occhio.\nEntr\u00f2 nella Camera dei Lords quando venne creato Barone Keyes il 22 gennaio 1943.\nNel luglio del 1944, su richiesta del governo, Keyes comp\u00ec il cosiddetto \"viaggio della speranza\" per risollevare gli animi della popolazione sulle sorti della guerra in Canada, Australia e Nuova Zelanda. Questo suo impegno aveva senso dal momento che egli era considerato universalmente nel Commonwealth una figura di spicco della marina e un eroe nazionale.\nKeyes e la moglie si recarono anche negli Stati Uniti rimanendo alcuni giorni da Bernard Baruch a Long Island. Dopo una visita al generale John Pershing, si recarono in Canada, tenendo discorsi pubblici a Qu\u00e9bec, Montr\u00e9al, Ottawa, Toronto, Winnipeg, Calgary e Vancouver. Da qui si recarono in Australia ed in Nuova Zelanda, visitando alcune zone di guerra del Pacifico.\nKeyes ritorn\u00f2 in patria nell'aprile del 1945 dopo aver percorso 35.000 chilometri durante il suo tour.\nLa vita in famiglia e gli ultimi anni.\nI suoi crescenti problemi di salute impedirono a Keyes di aiutare come avrebbe voluto l'amico Leopoldo III del Belgio alla fine della guerra.\nRoger Keyes e sua moglie conducevano una vita matrimoniale felice dalla quale avevano avuto cinque figli, tre femmine e due maschi, con un gran numero di nipoti. Disponeva di una casa a Tingewick e di una a Chelsea.\nNel novembre del 1941 il suo primogenito, il tenente colonnello Geoffrey Charles Tasker Keyes, VC, MC, CdeG, rimase ucciso sul campo a Beda Littoria, in Libia, durante il famoso raid al comando delle forze tedesche nell'Africa settentrionale, all'epoca rette dal generale Erwin Rommel.\nKeyes mor\u00ec il 26 dicembre 1945 a Buckingham, in Inghilterra, all'et\u00e0 di 73 anni. Sua figlia Katherine disse che la sua morte era stata causata da una polmonite contratta durante il suo lungo \"viaggio della speranza\" e tale ipotesi \u00e8 oggi ampiamente supportata. Dopo i funerali nell'Abbazia di Westminster, la salma dell'ammiraglio venne sepolta a Dover nel cimitero riservato ai caduti a Zeebrugge. Col figlio, \u00e8 commemorato con una placca apposita nella cripta della Cattedrale di Saint Paul a Londra.\nVenne succeduto nella baron\u00eca dal figlio minore Roger George Bowlby Keyes.\nLe carte dell'ammiraglio Keyes vennero acquisite dalla British Library nel 1978."}
{"id": "3551961", "revid": "1442080", "url": "https://it.wikipedia.org/wiki?curid=3551961", "title": "Monte San Nicola (Puglia)", "text": "Il monte San Nicola \u00e8 una collina alta 295 metri situata al bordo orientale delle Murge, nel territorio comunale di Monopoli.\nCaratteristiche.\nIl monte, che si trova a circa 6 chilometri dal centro cittadino, presenta due versanti molto diversi tra loro. Il versante nordorientale digrada piuttosto ripidamente verso la stretta pianura costiera, con un dislivello di quasi 200 metri. Sul versante opposto, invece, il monte si presenta come un'ondulazione del terreno difficilmente riconoscibile dalle altre che la circondano (salvo che per il ripetitore della RAI sulla cima), e il dislivello dalla base \u00e8 trascurabile. \nDi conseguenza, anche l'ascesa alla cima \u00e8 molto diversa a seconda del versante da cui si sale. Sul versante sudorientale, infatti, una strada asfaltata, che attraversa la contrada omonima, arriva praticamente alla cima della collina (nell'ultimo tratto, tuttavia, l'accesso \u00e8 interdetto agli autoveicoli). Sul versante opposto, invece, ci sono vari sentieri, in parte non battuti, che portano in cima.\nIl monte si trova in una zona carsica: sulla cima e nelle zone circostanti sono presenti alcune grotte.\nIl versante nordorientale e l'area che circonda la cima sono coperte da una delle pi\u00f9 vaste aree boschive della zona. Tra le specie vegetali che vi si possono trovare ricordiamo l'ulivo, il fragno, il leccio, la roverella, il pino marittimo, il mirto e il fico d'India, oltre a numerose specie floreali, di cui alcune endemiche. Per questo, e per la bellezza dell'area (dalla cima si pu\u00f2 godere di un ampio panorama sulla pianura sottostante e su alcune citt\u00e0 vicine, tra cui Polignano a Mare, Fasano e Ostuni), l'area \u00e8 diventata un'oasi naturalistica ed \u00e8 sottoposta a vincolo paesaggistico."}
{"id": "3551962", "revid": "123139172", "url": "https://it.wikipedia.org/wiki?curid=3551962", "title": "Paris Saint-Germain Football Club 1996-1997", "text": "Questa voce raccoglie le informazioni riguardanti il Paris Saint-Germain Football Club nelle competizioni ufficiali della stagione 1996-1997\nStagione.\nLa stagione 1996-1997 chiuse il ciclo di successi del PSG iniziato nel 1994: il club della capitale transalpina non si aggiudic\u00f2 nessun titolo.\nSecondo in campionato dietro al , fu ancora una volta finalista in Coppa delle Coppe: si ritrov\u00f2 opposto al di Ronaldo, la cui rete su rigore consegn\u00f2 agli iberici il trofeo. Nei mesi precedenti anche l'impegno in Supercoppa UEFA aveva visto i parigini sconfitti, patendo un pesante rovescio aggregato 9-2 per mano della .\nOrganigramma societario.\nArea direttiva\nArea tecnica\nMaglie e sponsor.\nSponsor (Nike come fornitore tecnico e Opel come sponsor ufficiale) e motivi delle divise vengono confermati, con qualche modifica per quanto riguarda il motivo della divisa delle gare interne."}
{"id": "3551963", "revid": "287204", "url": "https://it.wikipedia.org/wiki?curid=3551963", "title": "Sositeo", "text": "Biografia.\nVisto che \"Suda\" lo chiama anche \"siracusano\", si congettura che appartenesse al circolo letterario alla corte di Gerone II.&lt;br&gt;\nAteneo e Igino, inoltre, lo definiscono rispettivamente \"tragediografo\" e \"tragoediarum scriptor\".&lt;br&gt;\nProbabilmente risiedette per qualche tempo ad Atene, in quanto Diogene Laerzio ci dice che attacc\u00f2 lo stoico Cleante in un dramma, per cui fu sonoramente fischiato dal pubblico e costretto a scusarsi con il filosofo: proprio quest'ultimo fatto induce a credere che il verso non facesse parte di un intero dramma incentrato sulla derisione di Cleante, ma fosse un attacco isolato, inserito in un'opera di argomento diverso.. Da un epigramma di Dioscoride sembrerebbe, infine, che fosse stato sepolto proprio ad Atene.\nOpere.\nSecondo un epigramma di Dioscoride sarebbe stato restauratore dell'antico dramma satiresco nella sua forma originale: \nIn tale ambito, resta un notevole frammento del suo dramma pastorale \"Daphnis o Lityerses\", in cui il pastore siciliano, alla ricerca del suo amore Pimplea, viene connesso con il mietitore frigio figlio di Mida, che uccideva tutti coloro che, senza successo, gareggiavano con lui nella mietitura del grano. Eracle venne in aiuto di Dafni e uccise Lityerses. Resta anche un breve frammento dalla tragedia \"Aetlio\" - probabilmente il primo re dell'Elide, padre di Endimione.\n &lt;br&gt;\nPer quest'attivit\u00e0, Sositeo fu annoverato tra i sette poeti tragici, indicati dai grammatici antichi con il nome di Pleiade, i quali, in epoca alessandrina, alla corte di Tolomeo II Filadelfo (285-247 a.C.), tentarono di rinnovare la tragedia, dandole un carattere prevalentemente letterario."}
{"id": "3551966", "revid": "767487", "url": "https://it.wikipedia.org/wiki?curid=3551966", "title": "Paheli", "text": "Paheli (Devanagari: \u092a\u0939\u0947\u0932\u0940, Nastaliq: \u067e\u06c1\u06cc\u0644\u06cc, italiano: Enigma) \u00e8 un film indiano del 2005 diretto da Amol Palekar. Il film \u00e8 stato distribuito in India il 24 giugno 2005 ed \u00e8 prodotto da Gauri Khan, Sanjiv Chawla e Shahrukh Khan, che \u00e8 anche il protagonista maschile. \"Paheli\" \u00e8 basato su un racconto breve scritto da Vijayadan Detha, e racconta la storia di una moglie (Rani Mukerji), abbandonata dal marito (Shahrukh Khan) e visitata da un fantasma, che \u00e8 innamorato di lei e prendendone le fattezze, prende il posto di suo marito.\nIl film ha aperto il nono Zimbabwe International Film Festival presso la Libertie Cinema Complex in Harare. Il film non ha ottenuto particolari riscontri ai box office indiani, ottenendo invece grandi riscontri nel mercato internazionale. Il film ha incassato in totale circa 1,409,499 dollari.\nTrama.\nIl giovane entusiasta Lachchi (Rani Mukerji) deve sposare Kishan (Shah Rukh Khan), figlio del ricco mercante Bhanwarlal (Anupam Kher). Kishan \u00e8 un figlio rispettoso che onora il desiderio di suo padre di avviare una nuova attivit\u00e0, lontana, in una data propizia prestabilita, che accade il giorno dopo la cerimonia nuziale. La prima notte di nozze, Kishan si allontana da sua moglie per terminare la sua contabilit\u00e0, e nelle prime ore del mattino inizia un viaggio d'affari che durer\u00e0 cinque anni. Lachchi \u00e8 devastato; Gajrobai (Juhi Chawla), cognata di suo marito, la consola, empatizzando per il fatto che anche il marito di Gajrobai Sunderlal (Sunil Shetty) \u00e8 scomparso. Il giorno dopo, appare un fantasma, che ha preso la forma e la voce di Kishan a causa del suo attaccamento a Lachchi.\nA Lachchi viene quindi presentato un dilemma tra la rappresentazione di tutti i suoi desideri nella forma del fantasma che ha assunto la forma del suo vero marito. Prende questa nuova versione di Kishan, sessuale, magica, sociale e sicura di s\u00e9 come sua. Nei panni di Kishan, il fantasma fa amicizia con tutta la vera famiglia di Kishan e rende felice Bhanwarlal fornendogli monete d'oro magiche, forse illusorie. Il suo unico errore \u00e8 nel trattamento del messaggero Bhoja, che \u00e8 perplesso dall'idea che Kishan abbia inviato una lettera del suo viaggio di lavoro solo per riceverlo a casa sua e si offende quando il fantasma (che appare come Kishan) non gli offre un bicchiere d'acqua. La felicit\u00e0 di Lachchi continua fino a quattro anni dopo, quando \u00e8 incinta e la vera Kishan ritorna per vedere se le voci sulla gravidanza di sua moglie sono vere. Ritorna per trovare il fantasma nella sua forma (di Kishan). La famiglia di Kishan non \u00e8 in grado di determinare quale dei doppelganger sia il vero Kishan (il fantasma che rifiuta di confessare). Decidono di visitare il re in modo che possa arbitrare.\nSulla strada del re incontrano un vecchio pastore, Gadariya (Amitabh Bachchan) che li aiuta. Chiede al vero figlio di Bhanwarlal di raccogliere carboni ardenti, chiede al vero marito di raccogliere le pecore e chiede al vero amante di Lachchi di entrare in una bottiglia d'acqua. Il vero Kishan viene scoperto e tutti tornano a casa. Lachchi \u00e8 devastato dalla perdita del fantasma. Alla fine, viene rivelato che il fantasma \u00e8 fuggito dalla bottiglia e ha preso il controllo del corpo di Kishan per vivere con lei. Ormai Lachchi ha dato alla luce una figlia, Looni Ma, dalla quale il fantasma espone la sua identit\u00e0 a Lachchi. I burattini terminano la storia, osservando che questa \u00e8 una storia popolare molto antica."}
{"id": "3551972", "revid": "436907", "url": "https://it.wikipedia.org/wiki?curid=3551972", "title": "Avrai/5. (Una casa nuova)/Avrai (versione strumentale)", "text": "Avrai/5. (Una casa nuova)/Avrai (versione strumentale) \u00e8 un singolo del cantautore italiano Claudio Baglioni, pubblicato il 9 giugno 1982.\nDescrizione.\n\"Avrai\" \u00e8 stato scritto dal cantautore per il figlio Giovanni, nato il 19 maggio dello stesso anno. Prodotto da Geoff Westley, \u00e8 stato registrato in soli due giorni a Londra. Il singolo, pubblicato su 7\" e 12\", contiene \"5 (Una casa nuova)\" (brano inedito) e una versione strumentale di \"Avrai\".\nNel 2011 il singolo \u00e8 stato riproposto in versione digitale nel terzo disco della riedizione di \"Strada facendo\" uscita per il suo trentennale."}
{"id": "3551976", "revid": "125576", "url": "https://it.wikipedia.org/wiki?curid=3551976", "title": "Toscanello Aroma Moha", "text": ""}
{"id": "3551982", "revid": "767487", "url": "https://it.wikipedia.org/wiki?curid=3551982", "title": "Fresh from the City", "text": "Fresh from the City \u00e8 un cortometraggio muto del 1920 diretto da Walter Wright qui al suo ultimo film.\nProduzione.\nIl film fu prodotto dalla Mack Sennett Comedies.\nDistribuzione.\nDistribuito dalla Paramount Pictures (con il nome Paramount Famous Lasky Corporation), il film usc\u00ec nelle sale cinematografiche USA il 2 maggio 1920."}
{"id": "3551984", "revid": "1573940", "url": "https://it.wikipedia.org/wiki?curid=3551984", "title": "Chiesa di Sorio", "text": "La chiesa di Sorio, chiamata anche oratorio di San Pietro Martire e San Giorgio, \u00e8 un \"piccolo oratorio\" probabilmente basato su di una forma architetturale di stampo romanico ed ampliata successivamente in tempi diversi. Dedicata a San Pietro Martire \u00e8 situata a Sorio, una frazione di San Giovanni Lupatoto e si trova ai piedi del terrazzo dell'Adige, in un luogo di solitudine e di preghiera. L'edificio viene eretto nel 1585 con lo scopo di essere utilizzato come chiesa padronale. La decadenza della chiesetta \u00e8 iniziata nell'800 quando, con il potenziamento dei collegamenti stradali e la caduta della Repubblica Veneta, la navigazione fluviale perse la sua importanza e di conseguenza anche la chiesa non era pi\u00f9 un punto di riferimento. Viene restaurata nel 1982 e parzialmente restaurata in epoca recente.\nCollocazione geografica.\nSorio \u00e8 una delle corti di San Giovanni Lupatoto, comune italiano della provincia di Verona in Veneto. Viene ricordata per essere sopravvissuta sostanzialmente intatta sino ai giorni nostri. La comunit\u00e0 di Sorio viene citata in alcune carte medioevali; infatti, come riporta Giuseppe Lavorenti nel suo libro \"Storia di San Giovanni Lupatoto\", il nome di Sorio si pu\u00f2 trovare scritto per la prima volta su documenti del 1175. Tuttavia, data la posizione spostata e isolata rispetto al primo nucleo centrale del paese, alcuni ritengono che, alle sue origini, non si possa considerare Sorio come una parte di San Giovanni Lupatoto, ma come un'entit\u00e0 a s\u00e9 stante, riunificata al paese solo in tempi pi\u00f9 recenti.\nNei pressi della corte, precisamente di fronte al cancello di ingresso, si trova la chiesetta di Sorio: la pi\u00f9 antica chiesa del comune.\nStoria.\nDalla fondazione al XIX secolo.\nLa chiesa di Sorio fu fondata nel 1585 per iniziativa della nobil signora Isotta Borghetti, moglie del nobil signor Guglielmo Guarienti, come chiesa padronale. Inizialmente fu messa sotto la giurisdizione della Santa Congregazione del Clero Intrinseco che ne nominava il cappellano. Qui vi si celebravano due messe feriali settimanali e tutte le feste di precetto e di devozione secondo la volont\u00e0 del coniugi Borghetti.\nLa decadenza della chiesetta inizi\u00f2 all'incirca nel 1800. Con il potenziamento dei collegamenti stradali e la caduta della Repubblica Veneta, infatti, la navigazione del fiume Adige perse la sua importanza e di conseguenza anche la corte di Sorio.\nLa chiesa nel XX secolo.\nNel 1900 il papa Leone XIII concesse alla chiesetta l'indulgenza plenaria applicata per sette anni ai defunti e a tutti i fedeli che, dopo essersi confessati, visitavano l'oratorio nella festa di san Pietro Martire o in uno dei sette giorni seguenti, pregando per la concordia dei principi cristiani, per l'estirpazione delle eresie, per la conversione dei peccatori e per l'esaltazione della santa Madre Chiesa.\nIn questa chiesa vennero anche sepolti i nobili signori Borghetti-Cartolari. Durante il periodo in cui mons. L. Boscani era parroco, i nobili Cartolari donarono alla parrocchia di San Giovanni Lupatoto l'oratorio, la casa annessa e i due orti che affiancano la chiesa. Nel 1982 la chiesa \u00e8 stata restaurata completamente.\nDescrizione.\nLa chiesa \u00e8 illuminata da tre finestre romaniche che si trovano sulla parete destra e dal rosone della facciata. La parete sinistra \u00e8 adorna di una grande tela che \u201cJoannes Humanus Ligoccia Pictor faciebat\u201d in cui vi \u00e8 rappresentato il Redentore affiancato da san Giovanni Battista e san Pietro Apostolo.\nL'altare laterale \u00e8 dedicato alla Beata Vergine e ai Santissimi Michele Arcangelo e Giorgio Martire come ricorda il quadro di \u201cD. F. 1610\u201d. Il quadro per\u00f2 desta il sospetto di copia (forse del 1800) perch\u00e9 appare in buone condizioni. L'altare maggiore \u00e8 in marmo bianco e rosso.\nNell'abside una pala, dipinta da un ignoto, raffigura la Vergine col Bambino che guarda amorevolmente al martirio di san Pietro da Verona. La pala risale al 1600 circa ed \u00e8 di scuola veronese. Gli affreschi sulle pareti rappresentano i Dodici Apostoli con santa Caterina d'Alessandria, riconoscibile dalla ruota, simbolo del suo martirio. Tutti hanno lo sguardo fisso verso la Vergine che viene assunta al cielo.\nNel pavimento ci sono le epigrafi sepolcrali della famiglia Borghetti-Cartolari.\nIn epoca recente, abbinato al restauro parziale della chiesa, \u00e8 stato fatto uno studio in cui si sono cercati i riferimenti storico geometrici che hanno permesso di riconsiderare e valorizzare l'architettura dell'antico edificio per collocarlo nel suo preciso contesto storico architettonico. L'ipotesi formulata \u00e8 che non abbia nulla a che vedere con la \"forma romanica\" accennata da alcuni studiosi. Nelle fasi del rilievo metrico e dell'analisi iconometrica sono state riscontrate, infatti, numerose analogie che hanno permesso di condurre ad una lettura del modello matematico che ha ordinato le proporzioni dell'intero manufatto, o quanto meno di una parte dello stesso, tanto da considerare l'ipotesi che l'edificio sia stato costruito ed ampliato in tempi diversi. Lo studio si conclude con la dimostrazione che la chiesa ha probabilmente un impianto architettonico basato su di una forma romanica, tuttavia successivamente ha subito importanti cambiamenti tanto da riconoscere nella pianta dell'edificio caratteristiche di tipologia rinascimentale."}
{"id": "3551992", "revid": "1543377", "url": "https://it.wikipedia.org/wiki?curid=3551992", "title": "Natalie Vertiz", "text": "Natalie Vertiz ha rappresentato la propria nazione al concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011.\nIn precedenza la modella peruviana aveva inoltre partecipato a Nuestra Belleza Latina 2010 e nella terza stagione del reality show statunitense \"Model Latina\", dove alla fine si \u00e8 classificata al quinto posto."}
{"id": "3552001", "revid": "1305772", "url": "https://it.wikipedia.org/wiki?curid=3552001", "title": "Tot\u00f2 Vilardo", "text": "Carriera.\nFu giocatore della G.S. Vigor, che nel 1928 si un\u00ec al Palermo appena rifondato dando vita al \"Palermo Sport Club\", e del GUF Palermo.\nIl 27 giugno 1937, per iniziativa sua e del barone Beppuzzo Sgadari di Lo Monaco, responsabile dello sport nel capoluogo siciliano, lo stadio di Palermo cambia nome, passando da \"Stadio del Littorio\" a \"Stadio Michele Marrone\", in onore dell'ex calciatore di Vigor e Palermo Michele Marrone caduto in guerra; nello stesso periodo, Vilardo faceva parte del GUF (Gruppi universitari fascisti).\nFu segretario del dal 1953 fino agli inizi degli anni sessanta. Con lui la squadra ottenne successi e stabilit\u00e0.\nSoprannominato \"Lo stregone del calcio\", diede vita al \"Palermo miracolo\" della stagione 1961-1962, in cui confess\u00f2 al capitano Enzo Benedetti che voleva far vincere l' nella partita del 4 marzo 1962 (poi vinta dal Palermo) poich\u00e9 era interessato all'offerta che la societ\u00e0 nerazzurra era intenzionata a dare ai rosanero. Al termine della stagione 1962-1963 venne squalificato a vita per un tentativo di illecito: chiese infatti all'arbitro Concetto Lo Bello di far vincere il Bari nell'ultima giornata del campionato di Serie B, cos\u00ec da poter vendere alla squadra pugliese il giocatore Fernando per risanare le casse della societ\u00e0 rosanero.\nIl 15 maggio 1960, a poche ore da -Palermo (3-3), esonera \u010cestm\u00edr Vycp\u00e1lek affidando la panchina rosanero a Santiago Vernazza, allenatore per un giorno.\nL'allenatore cecoslovacco dir\u00e0 di lui: \u00abFiutava i campioni come i cani fiutano i tartufi.\u00bb Era infatti molto abile nel calciomercato, scoprendo talenti inizialmente sconosciuti e rivendendoli a cifre pi\u00f9 alte. Ad esempio, nell'estate del 1961 acquist\u00f2 Achille Fraschini dal per 35 milioni di lire rivendendolo subito dopo al di Achille Lauro per 80 milioni. Fu lui a scoprire Roberto Anzolin, prelevandolo dal Marzotto Valdagno per 40 milioni in sostituzione di Walter Pontel, per poi rivenderlo alla Juventus dopo due anni in cambio di Tarcisio Burgnich, i prestiti di Carlo Mattrel e Rune B\u00f6rjesson e cento milioni di lire come contropartita in denaro.\nAveva una idiosincrasia verso i viaggi via mare, cos\u00ec, in un giorno di sciopero aereo, si fece prestare un apparecchio dal suo intimo amico Giulio Andreotti, con cui aveva praticato la \"Scuola ufficiali\"."}
{"id": "3552002", "revid": "92723", "url": "https://it.wikipedia.org/wiki?curid=3552002", "title": "Isabella d'Aragona (1310-1349)", "text": "Biografia.\nIsabella (o Elisabetta) era figlia del re Federico III di Aragona e di Eleonora d'Angi\u00f2.\nContro le mire espansionistiche di Giovanni I di Boemia, suo padre Federico cerc\u00f2 di allearsi con Ludovico il Bavaro e venne quindi deciso il matrimonio tra Isabella e Stefano, figlio di Ludovico. Il matrimonio venne celebrato il 27 giugno 1328.\nDiede al marito quattro figli:\nAlla morte del suocero nel 1347 divenne duchessa di Baviera, titolo che mantenne fino alla morte avvenuta due anni dopo. Stefano si rispos\u00f2 nel 1359 con Margherita, figlia di Giovanni II di Norimberga."}
{"id": "3552011", "revid": "287204", "url": "https://it.wikipedia.org/wiki?curid=3552011", "title": "Ares Ribera 2005-2006", "text": "L'Ares Ribera 2005-2006 ha preso parte al campionato di Serie B d'Eccellenza italiana per la prima e unica stagione.\nLa squadra si \u00e8 classificata al 15\u00ba posto nel Girone B e si \u00e8 salvata ai play-out contro Ancona.\nVerdetti stagionali.\nCompetizioni nazionali"}
{"id": "3552012", "revid": "288300", "url": "https://it.wikipedia.org/wiki?curid=3552012", "title": "Salvatore Vilardo", "text": ""}
{"id": "3552015", "revid": "1543377", "url": "https://it.wikipedia.org/wiki?curid=3552015", "title": "Madli Vilsar", "text": " Madli Vilsar \u00e8 alta un metro e ottanta.\nLa Vilsar, che al momento dell'elezione aveva venti anni ed era una studentessa dell'universit\u00e0 di Saaremaa, \u00e8 stata incoronata da Diana Arno, detentrice del titolo di Miss Estonia. La modella \u00e8 stata scelta fra le quattro finaliste del concorso, ed \u00e8 stata preferita a Maarja Roosentau (seconda classificata), Heleene Maeots (terza classificata) E Xenia Likhacheva (quarta classificata).\nMadli Vilsar ha rappresentato l'Estonia in occasione del concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011. La partecipazione della Vilsar rappresenta il ritorno dell'Estonia a Miss Universo, a cui non partecipava dal 2009."}
{"id": "3552017", "revid": "287204", "url": "https://it.wikipedia.org/wiki?curid=3552017", "title": "Pallacanestro Ares Palermo 2006-2007", "text": ""}
{"id": "3552023", "revid": "767487", "url": "https://it.wikipedia.org/wiki?curid=3552023", "title": "SunnyColaConnection", "text": "I SunnyColaConnection sono stati un gruppo raggamuffin di Molfetta che componeva i testi delle proprie canzoni in dialetto molfettese.\nIl nome del gruppo \u00e8 un gioco di parole in quanto Sunny Cola sta per san Nicola, che secondo una tradizione di Molfetta porta i doni ai bambini il 6 dicembre. Il gruppo era un progetto parallelo di Caparezza composto da M-Keal (appunto Caparezza, Michele Salvemini), 'u Fabie e 'u Bepp; i componenti si sono conosciuti a scuola. Il primo e unico album \u00e8 stato \"Alla molfettesa manera\", autoprodotto.\nIl primo concerto del gruppo \u00e8 stato alla Villa Comunale di Molfetta davanti a un migliaio di persone. A giugno 2011 i SunnyColaConnection compaiono in un'intervista nella seconda puntata del programma di Caparezza \"Chi se ne frega della musica\" in onda su Deejay TV. Secondo quanto dichiarato da Caparezza in questa intervista i SunnyColaConnection hanno concluso la loro carriera perch\u00e9 con quel disco era gi\u00e0 tutto scritto e quindi non c'era la necessit\u00e0 di un secondo album.\nIl 29 dicembre 2011 ha luogo la prima e unica reunion del gruppo: durante il concerto di Caparezza al PalaFlorio di Bari, verso la fine del concerto gli altri due componenti del gruppo si uniscono a Caparezza e la sua band per cantare \"Skazz L'Eminl\", brano tratto dal loro unico album.\nCuriosit\u00e0.\nI SunnyColaConnection hanno collaborato con i Pomi Duri nel pezzo \"Novelchiusin\"."}
{"id": "3552024", "revid": "610351", "url": "https://it.wikipedia.org/wiki?curid=3552024", "title": "Stefano Dacastello", "text": "Biografia.\nCimentatosi in passato anche nella velocit\u00e0, vanta quale miglior risultato a livello internazionale una medaglia di bronzo alle Universiadi 2005 nel salto in lungo.\nIl suo personale nel lungo di 8,17 m, stabilito nel 2004 in occasione del suo primo titolo italiano, costituisce la 5\u00aa miglior prestazione italiana \"all-time\" dopo il record italiano di Andrew Howe di 8,47 m, l'8,43 m di Giovanni Evangelisti, l'8,25 di Simone Bianchi e l'8,20 di Nicola Trentin.\nIl 25 giugno 2011, con la misura di 7,82 m, batte Andrew Howe ai Campionati italiani assoluti.\nStefano Dacastello, assieme ai compagni di societ\u00e0 delle Fiamme Gialle (Stefano Anceschi, Massimiliano Donati e Koura Kaba Fantoni), detiene il record italiano per rappresentative sociali della staffetta 4\u00d7100 metri."}
{"id": "3552028", "revid": "77594", "url": "https://it.wikipedia.org/wiki?curid=3552028", "title": "Roger Keyes, I barone Keyes", "text": ""}
{"id": "3552033", "revid": "1714743", "url": "https://it.wikipedia.org/wiki?curid=3552033", "title": "Margherita d'Aragona", "text": "Biografia.\nEra figlia del re Federico III di Aragona e di Eleonora d'Angi\u00f2.\nVennero iniziate trattative matrimoniali con il conte Palatino Rodolfo II di Baviera, nipote di Ludovico il Bavaro alleato di Federico. L'unione tra gli Aragona e i Wittelsbach era stata gi\u00e0 sancita col matrimonio tra Isabella, sorella maggiore di Margherita, e Stefano II di Baviera, figlio di Ludovico. \nLe nozze tra Margherita e Rodolfo vennero celebrate nell'ottobre del 1348 e rimasero senza figli."}
{"id": "3552038", "revid": "1543377", "url": "https://it.wikipedia.org/wiki?curid=3552038", "title": "Chelsae Durocher", "text": " \u00c8 stata incoronata Miss Universo Canada il 25 giugno 2011 presso il Jane Mallet Theater di Toronto, Ontario, dove la Durocher ha battuto le altre cinquantacinque concorrenti del concorso. Al momento dell'elezione la modella canadese era una studentessa presso l'universit\u00e0 di Windsor, e parla fluentemente inglese e francese\nLa modella, che \u00e8 alta un metro e settantacinque, ha alle spalle una lunga carriera nei concorsi di bellezza. Nel 2009 si era classificata ala quinto posto del concorso Miss Teen Canada World ed aveva vinto il concorso Miss Teen Ontario-World. Nel 2010 aveva invece vinto il titolo di Miss Global Teen Canada e si era classificata al terzo posto del concorso Miss Global Teen.\nChelsae Durocher ha rappresentato il Canada in occasione del concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3552043", "revid": "628452", "url": "https://it.wikipedia.org/wiki?curid=3552043", "title": "Erickson Air Crane S-64", "text": ""}
{"id": "3552044", "revid": "223320", "url": "https://it.wikipedia.org/wiki?curid=3552044", "title": "MG 29", "text": ""}
{"id": "3552047", "revid": "838137", "url": "https://it.wikipedia.org/wiki?curid=3552047", "title": "Cofunzione", "text": "In matematica, una funzione \"f\" \u00e8 cofunzione di una funzione \"g\" se \"f\"(\"A\") = \"g\"(\"B\"), dove \"A\" e \"B\" sono angoli complementari. Tale definizione tipicamente si applica alle funzioni trigonometriche.\nPer esempio, seno e coseno sono cofunzioni l'una dell'altra (da cui il \"co\" in \"coseno\"):\nLo stesso vale per tangente e cotangente e per secante e cosecante:\nTalvolta esprimere una funzione in termini della sua cofunzione \u00e8 utile nella risoluzione di equazioni trigonometriche. Un esempio \u00e8 l'equazione sin\u00a0\"A\"\u00a0=\u00a0cos\u00a0\"B\"."}
{"id": "3552049", "revid": "253269", "url": "https://it.wikipedia.org/wiki?curid=3552049", "title": "Virginia Fox", "text": "Biografia.\nInizia tredicenne la sua carriera cinematografica nel 1915 in un cortometraggio della Keystone Film Company. Attrice nei primi film di Mack Sennett, divent\u00f2 una delle sue \"bathing beauties\", le belle ragazze in costume da bagno che erano una delle caratteristiche dei cortometraggi di Sennett. Virginia Fox lavor\u00f2 come partner di Buster Keaton nei suoi cortometraggi a uno o due rulli.\nNel 1924, spos\u00f2 il produttore Darryl F. Zanuck: dal matrimonio nacquero tre figli, tra cui Richard, che diventer\u00e0 produttore come il padre. La coppia divorzi\u00f2 nel 1956 a causa delle infedelt\u00e0 di Zanuck. Negli anni settanta, Virginia Fox accolse in casa l'ex marito, quando questi divent\u00f2 mentalmente instabile e lo accud\u00ec fino alla sua morte nel 1979. L'attrice mor\u00ec per enfisema e trombosi cerebrale nel 1982, all'et\u00e0 di 80 anni."}
{"id": "3552057", "revid": "109457718", "url": "https://it.wikipedia.org/wiki?curid=3552057", "title": "Carlo Muletti", "text": "Biografia.\nFiglio di Delfino Muletti (1755-1808), discendente di un'antica famiglia saluzzese, \u00e8 noto per aver reso alla citt\u00e0 di Saluzzo la pi\u00f9 completa ed esaustiva opera del marchesato di cui essa \u00e8 stata capitale: le \"Memorie Storico-Diplomatiche appartenenti alla citt\u00e0 ed ai marchesi di Saluzzo\", opera gi\u00e0 concepita dal padre, poi completata ed ampliata da Carlo insieme alle illustrazioni del fratello Felice.\nFu deputato al Parlamento Nazionale negli anni 1858-1859, nominato socio corrispondente della Reale Accademia delle Scienze di Torino, membro della Commissione Superiore sopra gli studi di storia patria; ricevette la medaglia d'oro con relativa pensione annua dall'Ordine Civile di Savoia. Negli ultimi anni della sua vita fu insignito con la Croce di Cavaliere dell'Ordine Mauriziano.\nAmico fidato di Silvio Pellico, a lui si deve il monumento eretto a Saluzzo ed inaugurato nel 1863 in onore dell'autore de \"Le Mie Prigioni\". Sempre a Muletti \u00e8 da attribuire l'impulso alla pubblicazione della raccolta delle poesie del Pellico.\nCos\u00ec scriver\u00e0 Silvio Pellico in dedica all'amico:\nNel 1854 il comune di Saluzzo decise di ricordare in modo perenne i suoi pi\u00f9 illustri cittadini, e fu a Carlo che affid\u00f2 l'incarico di dettare l'iscrizione delle lapidi marmoree che ancora oggi \u00e8 possibile ammirare a pian terreno del Palazzo Comunale, fra cui quella di suo padre.\nVisse per oltre mezzo secolo a Verzuolo, dove ricopr\u00ec importanti cariche: fu chiamato ad esercitare il servizio di esattore del mandamento di Verzuolo; divenne consigliere comunale, condirettore dell'asilo infantile e tesoriere delle quattro congregazioni di carit\u00e0.\nMor\u00ec nella sua casa il 23 marzo 1869, alle ore otto di mattina come recita l'atto di morte. Venne sepolto nel cimitero di Verzuolo nella tomba di famiglia tre giorni dopo, il 26 marzo.\nCasa Muletti, quella che fu la sua dimora per oltre mezzo secolo, \u00e8 ancora in piedi, nell'omonima via (al n. 20) a lui dedicata con delibera del Consiglio Comunale di Verzuolo datato 29 settembre 1901.\nUn dipinto che lo raffigura con la sua \"Storia di Saluzzo\"', ancora oggi fa bella mostra di s\u00e9 nella sala consigliare del Comune di Verzuolo."}
{"id": "3552061", "revid": "729019", "url": "https://it.wikipedia.org/wiki?curid=3552061", "title": "Tour della Nazionale di rugby a 15 dell'Argentina 2003", "text": "I Pumas, ossia la nazionale di rugby a XV dell'Argentina, fra il 2000 ed il 2003, in vista della preparazione ai mondiali del 2003, ha sostenuto una serie di incontri, principalmente in Sud Africa.\n2003: Provincias Argentinas in Sud Africa.\nTour della selezione delle province, in pratica la terza squadra nazionale argentina.\nLa nazionale maggiore in Sudafrica.\nAnche la nazionale maggiore si reca in tour in Sudafrica, dove sfiora un clamoroso successo"}
{"id": "3552075", "revid": "2134764", "url": "https://it.wikipedia.org/wiki?curid=3552075", "title": "Samuli Vanttaja", "text": ""}
{"id": "3552076", "revid": "15756", "url": "https://it.wikipedia.org/wiki?curid=3552076", "title": "Tour della Nazionale di rugby a 15 del Canada 2000", "text": "Dopo i mondiali di rugby del 1999 (eliminata alla prima fase), la nazionale canadese di rugby union si reca in tour, con meno frequenza che in passato.\nNel 2000 si reca in Sudafrica ed in Italia\nIn Sudafrica.\nUn solo match nella trasferta in Sudafrica ed una pesante sconfitta.\nIn Italia.\nDopo una sconfitta contro l'Italia \"A\", un successo di prestigio per i canadesi contro un'Italia spenta e confusa."}
{"id": "3552081", "revid": "1573940", "url": "https://it.wikipedia.org/wiki?curid=3552081", "title": "Dobsonia emersa", "text": "Il pipistrello della frutta dal dorso nudo di Biak (Dobsonia emersa ) \u00e8 un pipistrello appartenente alla famiglia degli Pteropodidi, endemico di alcune isole vicino alla Nuova Guinea.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 158 e 170\u00a0mm, la lunghezza dell'avambraccio tra 112,4 e 119,4\u00a0mm, la lunghezza della coda tra 24 e 27\u00a0mm, la lunghezza della tibia tra 53 e 55,1\u00a0mm, la lunghezza delle orecchie tra 25,3 e 28,1\u00a0mm e un peso fino a 218\u00a0g\nAspetto.\nLa pelliccia \u00e8 corta. Il colore generale del corpo \u00e8 bruno-grigiastro, con dei riflessi arancioni dorati nella parte centrale dell'addome. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono marroni scure e attaccate lungo la spina dorsale, dando l'impressione di una schiena priva di peli. Gli artigli sono semi-trasparenti e giallo-brunastri. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori. Gli individui dell'Isola di Numfor potrebbero appartenere ad una sottospecie ancora non descritta.\nBiologia.\nComportamento.\nSi rifugia in gruppi all'interno di grotte. Sembra sia tollerante alla presenza umana.\nAlimentazione.\nSi nutre di frutti, tra i quali quelli di \"Oxalis bilimbing\".\nRiproduzione.\nEsemplari giovani sono stati osservati sull'isola di Numfor durante il mese di settembre.\nDistribuzione e habitat.\nQuesta specie \u00e8 diffusa nelle Isole Schouten: Biak-Supiori, Numfor, Ineki e Owi.\nVive nelle foreste primarie e secondarie fino a 30 metri di altitudine.\nStato di conservazione.\nLa IUCN Red List, considerato l'areale limitato e il rischio che la deforestazione e la caccia si intensifichino improvvisamente, classifica \"D. emersa\" come specie vulnerabile (VU)."}
{"id": "3552083", "revid": "729019", "url": "https://it.wikipedia.org/wiki?curid=3552083", "title": "Bol'\u0161oj Ljachovskij", "text": "L'isola Bol'\u0161oj Ljachovskij (in russo \u0411\u043e\u043b\u044c\u0448\u043e\u0439 \u041b\u044f\u0445\u043e\u0432\u0441\u043a\u0438\u0439; in italiano \"isola Grande di Ljachov\"), \u00e8 la pi\u00f9 grande delle isole di Ljachov, a loro volta parte dell'arcipelago delle isole della Nuova Siberia tra il mare di Laptev e il mare della Siberia orientale, nel nord della Russia.\nL'isola \u00e8 la 112\u00b0 nella lista delle isole pi\u00f9 grandi del mondo.\nAmministrativamente appartiene al Bulunskij ulus della Repubblica autonoma di Sacha-Jacuzia.\nGeografia.\nBol'\u0161oj Ljachovskij \u00e8 situata a circa 43\u00a0km dalla costa Ojogos-Jar (\u0431\u0435\u0440\u0435\u0433 \u041e\u0439\u043e\u0433\u043e\u0441-\u042f\u0440, \"bereg Ojogos-Jar\") sulla terraferma, da cui \u00e8 separata dallo stretto di Dmitrij Laptev (\u043f\u0440\u043e\u043b\u0438\u0432 \u0414\u043c\u0438\u0442\u0440\u0438\u044f \u041b\u0430\u043f\u0442\u0435\u0432\u0430, \"proliv Dmitrija Lapteva\"); 13,5\u00a0km a nord-ovest si trova Malyj Ljachovskij, da cui \u00e8 divisa dallo stretto \u0116terikan (\u043f\u0440\u043e\u043b\u0438\u0432 \u042d\u0442\u0435\u0440\u0438\u043a\u0430\u043d, \"proliv \u0116terikan\").\nL'isola ha una forma irregolare, vagamente ovale, orientata da nord-ovest a sud-est, con un lungo promontorio, la penisola Kigiljach (\u043f\u043e\u043b\u0443\u043e\u0441\u0442\u0440\u043e\u0432 \u041a\u0438\u0433\u0438\u043b\u044f\u0445, \"poluostrov Kigiljach\"), nella parte sud-occidentale. Dall'estremit\u00e0 della penisola fino ai pressi di capo Orto-Jurjach (\u043c\u044b\u0441 \u041e\u0440\u0442\u043e-\u042e\u0440\u044f\u0445, \"mys Orto-Jurjach\") a est, misura approssimativamente 120\u00a0km, mentre, da capo Malyj Ban'kin (\u043c\u044b\u0441 \u041c\u0430\u043b\u044b\u0439 \u0411\u0430\u043d\u044c\u043a\u0438\u043d, \"mys Malyj Ban'kin\") a nord fino alla costa meridionale, misura circa 60\u00a0km. Ha una superficie di 5.185\u00a0km\u00b2, raggiunge un'altitudine massima di 311\u00a0m s.l.m. sul monte \u0116mij-Tas (\u0433\u043e\u0440\u0430 \u042d\u043c\u0438\u0439-\u0422\u0430\u0441, \"gora \u0116mij-Tas\") e ha uno sviluppo costiero di 355\u00a0km.\nIdrografia.\nSono presenti numerosi corsi d'acqua che, sgorgando dai rilievi centrali, scorrono in tutte le direzioni. In senso orario, partendo da nord, i pi\u00f9 lunghi sono il Bol'\u0161oj \u0116terikan (\u0440\u0435\u043a\u0430 \u0411\u043e\u043b\u044c\u0448\u043e\u0439 \u042d\u0442\u0435\u0440\u0438\u043a\u0430\u043d, \"reka Bol'\u0161oj \u0116terikan\") e il Malyj \u0116terikan (\u0440. \u041c\u0430\u043b\u044b\u0439 \u042d\u0442\u0435\u0440\u0438\u043a\u0430\u043d) che nascono entrambi dalle pendici del monte Chaptagaj-Tas (\u0433. \u0425\u0430\u043f\u0442\u0430\u0433\u0430\u0439-\u0422\u0430\u0441), riunendosi poi poco prima di sfociare a est; l'Orto-Jurjach (\u0440. \u041e\u0440\u0442\u043e-\u042e\u0440\u044f\u0445) nasce da alcuni rilievi a est del monte Chaptagaj-\u010coch\u010dur (\u0433. \u0425\u0430\u043f\u0442\u0430\u0433\u0430\u0439-\u0427\u043e\u0445\u0447\u0443\u0440) e sfocia nei pressi del capo omonimo; l'Usuk-Jurjach (\u0440. \u0423\u0441\u0443\u043a-\u042e\u0440\u044f\u0445), che a met\u00e0 del suo corso riceve il Sarsyn (\u0440. \u0421\u0430\u0440\u0441\u044b\u043d); il Nerpalach (\u0440. \u041d\u0435\u0440\u043f\u0430\u043b\u0430\u0445) nasce dalle pendici orientali del Chaptagaj-\u010coch\u010dur, riceve due affluenti, il Levyj Nerpalach (\u0440. \u041d\u0435\u0440\u043f\u0430\u043b\u0430\u0445 \u041b\u0435\u0432\u044b\u0439) e il Pravyj Nerpalach (\u0440. \u041d\u0435\u0440\u043f\u0430\u043b\u0430\u0445 \u041f\u0440\u0430\u0432\u044b\u0439), e sfocia a sud; il Bol'\u0161oj Ban'kina (\u0440. \u0411\u043e\u043b\u044c\u0448\u043e\u0439 \u0411\u0430\u043d\u044c\u043a\u0438\u043d\u0430) possiede diverse sorgenti, una delle quali sgorga dal Chaptagaj-Tas e un'altra dal monte omonimo (\u0433. \u0411\u043e\u043b\u044c\u0448\u043e\u0439 \u0411\u0430\u043d\u044c\u043a\u0438\u043d\u0430), e poi sfocia a sud, dopo aver ricevuto alcuni affluenti; il Zimov'e (\u0440. \u0417\u0438\u043c\u043e\u0432\u044c\u0435), che sfocia poco a ovest del Bol'\u0161oj Ban'kina, nasce invece dal monte \u010callach-Chaja (\u0433. \u0427\u0430\u043b\u043b\u0430\u0445-\u0425\u0430\u044f); il Chastyr (\u0440. \u0425\u0430\u0441\u0442\u044b\u0440) nasce da una zona paludosa nel sud-ovest, riceve due lunghi affluenti, il Mar-Jurjach (\u0440. \u041c\u0430\u0440-\u042e\u0440\u044f\u0445) e l'Ajan-Jurjach (\u0440. \u0410\u044f\u043d-\u042e\u0440\u044f\u0445), e sfocia a ovest; infine la Bludnaja (\u0440. \u0411\u043b\u0443\u0434\u043d\u0430\u044f), il pi\u00f9 lungo, nasce delle pendici settentrionali del \u010callach-Chaja e sfocia con un ampio estuario a ovest.Numerosi sono anche i laghi, distribuiti soprattutto lungo i corsi d'acqua e nelle zone umide costiere. Le concentrazioni maggiori si hanno lungo tutta la costa occidentale e nei pressi di capo Orto-Jurjach a est. I pi\u00f9 grandi sono formati da pi\u00f9 laghi ravvicinati come i Kegeljach-Kju\u00ebl'lere (\u043e\u0437\u0451\u0440\u0430 \u041a\u0435\u0433\u0435\u043b\u044f\u0445-\u041a\u044e\u0451\u043b\u044c\u043b\u0435\u0440\u0435, \"oz\u00ebra Kegeljach-Kju\u00ebl'lere\") e i Chastyr-Kju\u00ebl' (\u043e\u0437\u0451\u0440\u0430 \u0425\u0430\u0441\u0442\u044b\u0440-\u041a\u044e\u0451\u043b\u044c) che si trovano tra la Bludnaja e il Chastyr; il T\u00ebgjurjuk-Kju\u00ebl' (\u043e\u0437\u0435\u0440\u043e \u0422\u0451\u0433\u044e\u0440\u044e\u043a-K\u044e\u0451\u043b\u044c) a nord della Bludnaja \u00e8 invece un lago singolo, cos\u00ec come il Tju\u0117rt-Kju\u00eble (\u043e. \u0422\u044e\u044d\u0440\u0442-\u041a\u044e\u0451\u043b\u0435) e il \u010castnoe (\u043e. \u0427\u0430\u0441\u0442\u043d\u043e\u0435) a sud del Chastyr. Gli Ikki-Kju\u00ebl' (\u043e\u0437\u0451\u0440\u0430 \u0418\u043a\u043a\u0438-\u041a\u044e\u0451\u043b\u044c) sono una coppia di laghi che \u00e8 situata pressoch\u00e9 al centro dell'isola.Lungo le coste piuttosto regolari, intervallate solo dalle foci dei fiumi, si aprono poche insenature come il golfo di Malakatyn (\u0437\u0430\u043b\u0438\u0432 \u041c\u0430\u043b\u0430\u043a\u0430\u0442\u044b\u043d, \"zaliv Malakatyn\") nel sud-ovest, creato dalla curva meridionale della penisola Kigiljach, e il golfo \u0160estoj (\u0437\u0430\u043b\u0438\u0432 \u0428\u0435\u0441\u0442\u043e\u0439), molto pi\u00f9 piccolo del precedente, lungo la parte settentrionale della stessa penisola. Nel nord-ovest si trova un vasto banco marino chiamato Boruoga (\u043e\u0442\u043c\u0435\u043b\u044c \u0411\u043e\u0440\u0443\u043e\u0433\u0430, \"otmel' Boruoga\"), al cui interno si trovano tre piccole isole senza nome. Un altro banco senza nome si sviluppa lungo la costa orientale, dall'estuario dell'Orto-Jurjach fin quasi all'estremit\u00e0 sud-orientale.\nGeologia.\nL'isola \u00e8 costituita da molti strati rocciosi piegati e fagliati, risalenti a differenti ere geologiche. Sono presenti strati di rocce metamorfiche e torbiditi precambriane, torbiditi e rocce ignee mesozoiche, e sedimenti cenozoici. Nella parte sud-orientale si trovano messe a nudo le pi\u00f9 antiche rocce metamorfiche precambriane: quelle dell'inizio del Proterozoico sono scisti e anfiboliti, quelle del tardo Proterozoico sono arenarie scistose e quarzose, e scisti quarzo- sericiti (torbiditi) e fillitici. La maggior parte dell'isola \u00e8 comunque costituita da torbiditi della fine del Giurassico e dell'inizio del Cretaceo, interstratificate con arenarie a grana fine, siltiti e argilliti. Tra tutte queste strutture si frappongono graniti e granodioriti del tardo Cretaceo.Una copertura di sedimenti non consolidati, del Cenozoico, ricopre l'intera isola. Questi sedimenti includono ghiaie colluviali, alluvionali e deltizie, sabbie, argille e carboni risalenti al Paleocene e all'Eocene; e sabbie alluvionali, lacustri, deltizie e marine costiere, e argille che contengono strati e lenti di ghiaia risalenti all'Oligocene e al Miocene. Su questo strato ne giace un altro del Pliocene e del Pleistocene composto da sabbie colluviali, alluvionali e marine costiere, da silt e da argille che sporadicamente contengono strati di ghiaia. I sedimenti marini costieri sono composti da gusci di molluschi e da pezzi di lignite. In questi sedimenti si \u00e8 sviluppato uno spesso strato di permafrost caratterizzato da solidi cunei di ghiaccio. Contrariamente alle interpretazioni di Eduard von Toll e dei primi geologi, all'interno dell'isola sono del tutto assenti ghiaccio e depositi glaciali.Datazione al carbonio-14 di ossa, avorio e resti di piante; datazione a termoluminescenza di sedimenti che contengono ossa; e datazione all'uranio-torio delle torbe, sono i dettagliati studi geologici che hanno chiarito la stratigrafia, l'origine e l'et\u00e0 dei sedimenti e del permafrost che von Toll trov\u00f2 nelle scogliere meridionali dell'isola. Romanovskij e Andreev hanno rilevato che questi sedimenti descritti da von Toll, contenenti frammenti di ossa e legno, sono in realt\u00e0 sedimenti alluvionali, termocarsici, eolici e lacustri che stanno alla base dei differenti livelli a terrazza del suolo. Studi pi\u00f9 recenti hanno rilevato che sulle isole della Nuova Siberia il terreno era occupato dagli ontani della specie \"Alnus fruticosa\", che crescevano durante i periodi interglaciali o interstadiali se il clima era abbastanza caldo. Mayer e altri studiosi hanno scoperto che, nel corso degli ultimi 15.000 anni, gli ontani hanno vissuto su queste isole tra i 12.200 e i 12.500 anni BP (datazione al radiocarbonio), durante un periodo interstadiale, che per\u00f2 non era rapportabile al \"periodo dei mammuth\" citato da von Toll. Andreev dat\u00f2 altri sedimenti contenenti polline di ontano all'ultimo stadio dell'Eemiano, circa 114-130.000 anni fa. Scopr\u00ec anche alcuni fossili di vertebrati di et\u00e0 compresa tra i 114.000 e i 26.000 BP. Questi sedimenti pleisocenici coprono il \"paleosol\" pliocenico e sono cementati dal permafrost.\nClima.\nLe temperatura media annuale dell'isola, misurata dalla stazione meteorologica \u0160alaurova, nella parte sud-est dell'isola, \u00e8 di -13,6\u00a0\u00b0C; il mese pi\u00f9 freddo \u00e8 gennaio con una temperatura media di -31\u00a0\u00b0C e quello pi\u00f9 caldo \u00e8 agosto con una media di 2,4\u00a0\u00b0C.\nFlora.\nLa vegetazione dell'isola comprende erbe crittogame basse e resistenti, muschi, licheni, epatiche, giunchi e carici (tutte piante tipiche della tundra), che coprono circa il 40-80% della superficie e crescono solitamente su un terreno umido, a grana fine e ondulato. Sulle superfici piane o leggermente ondulate, che possono essere sia secche che umide, crescono le stesse piante citate in precedenza, ad eccezione dei carici. Questi, insieme a cespugli nani, formano invece il 2-40% del suolo, sparpagliati in zone umide, come torbiere e acquitrini, dove crescono soprattutto briofite e crittogame."}
{"id": "3552084", "revid": "767487", "url": "https://it.wikipedia.org/wiki?curid=3552084", "title": "Monte Cristo (film 1922)", "text": "Monte Cristo \u00e8 un film muto del 1922 diretto da Emmett J. Flynn. \u00c8 conosciuto anche con il titolo \"The Count of Monte Cristo\".\nTrama.\nIl giovane Dantes, un marinaio francese, viene arrestato e confinato in una lontana prigione, accusato falsamente di tradimento da Danglars, Fernand e De Villefort. L\u00ec, Dantes trascorrer\u00e0 vent'anni chiuso nella sua cella. Ci\u00f2 che lo salva \u00e8 il conoscere l'abate Faria, un altro prigioniero di cui diventa amico e discepolo. Quando Faria muore, Dantes riesce a fuggire sostituendosi al corpo del morto e, chiuso in un sacco, viene gettato in mare. Dantes, finalmente libero, recupera un grande tesoro nascosto nell'isola di Montecristo utilizzando la mappa che gli aveva dato Faria. Quella fortuna gli fornisce i mezzi per vendicarsi dei suoi nemici, riconquistando l'amata Mercedes.\nProduzione.\nIl film fu prodotto dalla Fox Film Corporation.\nDistribuzione.\nDistribuita dalla Fox Film Corporation, la pellicola fu presentata da William Fox in prima a Boston il 1\u00ba aprile 1922. Usc\u00ec poi nelle sale cinematografiche statunitensi il 3 settembre 1922.\nConservazione.\nNe esiste ancora una copia incompleta (35\u00a0mm nitrato positivo, con didascalie in ceco). Dalla copia \u00e8 stato tratto un riversamento in DVD, distribuito il 14 luglio 2009 dalla Flicker Alley."}
{"id": "3552085", "revid": "599013", "url": "https://it.wikipedia.org/wiki?curid=3552085", "title": "Wielka Krokiew", "text": "Il Wielka Krokiew (letteralmente, in polacco: \"grossa trave\") \u00e8 un trampolino situato a Zakopane, in Polonia.\nStoria.\nInaugurato nel 1925, l'impianto ha ospitato le gare di salto con gli sci e di combinata nordica dei Campionati mondiali di sci nordico del 1929, del 1939 e del 1962 e dell'Universiade invernale del 2001, oltre a numerose tappe della Coppa del Mondo di combinata nordica e della Coppa del Mondo di salto con gli sci e a una visita di papa Giovanni Paolo II nel 1997.\nCaratteristiche.\nIl trampolino ha un punto K 125 (trampolino lungo HS 140); il primato ufficiale di distanza, 147, 0\u00a0m, \u00e8 stato stabilito dal giapponese Yukiya Sato nel 2020."}
{"id": "3552094", "revid": "729019", "url": "https://it.wikipedia.org/wiki?curid=3552094", "title": "Teatro del mare del Nord della prima guerra mondiale", "text": "Il teatro del mare del Nord fu il terreno di scontro della \"Royal Navy\" e della \"Kaiserliche Marine\" durante la prima guerra mondiale. L'episodio culminante fu la battaglia dello Jutland, in seguito alla quale la flotta d'altura tedesca rimase confinata nei porti fino all'armistizio, per trasferirsi a Scapa Flow nelle isole Orcadi dove si autoaffond\u00f2 per non farla cadere in mano agli Alleati.\nIl blocco navale inglese.\nIl mare del Nord fu il teatro principale della guerra navale nel primo conflitto mondiale. Qui infatti si fronteggiarono la \"Grand Fleet\" inglese e la \"Hochseeflotte\" tedesca. La \"Royal Navy\", di dimensioni maggiori, cerc\u00f2 di mantenere il blocco navale dei porti tedeschi, non dando agli avversari la possibilit\u00e0 di prendere il mare e tagliando loro le vie commerciali. Le navi tedesche rimasero prevalentemente al sicuro nelle loro basi, protette da banchi minati, e solo occasionalmente tentarono di ingaggiare la battaglia con la flotta inglese, nella speranza di indebolirla oppure di intercettare qualche convoglio nemico. I britannici si accontentarono di mantenere attivo il blocco e, quando possibile, danneggiare la flotta tedesca quel tanto che bastava a permettere alle proprie navi di essere utilizzate altrove.\nGli episodi.\nUn episodio notevole fu quello dell'affondamento dell'esploratore inglese \"Pathfinder\", silurato da un sommergibile tedesco e affondato con la maggior parte dell'equipaggio; la nave ebbe il poco invidiabile primato di essere la prima nella storia affondata da un siluro lanciato da un sommergibile.\nGli scontri principali furono la prima e la seconda battaglia di Helgoland (Heligoland Bight secondo gli inglesi, Helgoland secondo i tedeschi), la battaglia di Dogger Bank, e quella dello Jutland. In generale, gli inglesi, anche senza conseguire successi tattici, furono in grado di mantenere attivo il blocco e tenere la marina tedesca nei suoi porti. Per far questo, tuttavia, fu necessario impegnare la grande maggioranza delle grandi unit\u00e0 della \"Royal Navy\", visto che il pericolo rappresentato dalla \"Hochseeflotte\" rimase costante per tutta la guerra. Vi furono anche tentativi di bloccare alcuni porti in via definitiva, affondando alcune grosse navi obsolete negli accessi, come a Ostenda, ma non vennero coronati da successo e furono anche costosi in termini di perdite umane.\nIl bombardamento di Yarmouth del 3 novembre 1914, fu un attacco della \"Hochseeflotte\" contro le installazioni portuali della citt\u00e0 inglese di Yarmouth. La citt\u00e0 sub\u00ec pochi danni, dato che le salve tedesche caddero sulla spiaggia e l'azione fu interrotta dai cacciatorpediniere britannici. Un sommergibile britannico, uscito dal porto per attaccare le navi tedesche, urt\u00f2 una mina appena posata dal posamine tedesco \"Stralsund\", e affond\u00f2. Successivamente un incrociatore tedesco urt\u00f2 due mine, rientrando nel proprio porto, e affond\u00f2.\nAd esso fece seguito il bombardamento di Scarborough, Hartlepool e Whitby del 16 dicembre 1914, un bombardamento navale effettuato dalla \"Hochseeflotte\" contro le citt\u00e0 portuali di Scarborough, Hartlepool e Whitby, che caus\u00f2 137 morti e 592 feriti, molti dei quali civili. La flotta inglese usc\u00ec immediatamente in caccia della squadra tedesca, ma non riusc\u00ec ad agganciarla anche a causa della scarsit\u00e0 di incrociatori da battaglia, veloci ma meglio protetti rispetto agli incrociatori leggeri della \"Scouting force\", e dei problemi britannici nelle comunicazioni.\nSia i tedeschi che i britannici erano insoddisfatti per non aver ingaggiato efficacemente l'avversario. La reputazione dell'ammiraglio Friedrich von Ingenohl soffr\u00ec della apparente timidezza mostrata. Il capitano della \"Moltke\" espresse tutto il suo disappunto; afferm\u00f2 che Ingenohl si era ritirato \"perch\u00e9 aveva paura di undici cacciatorpediniere inglesi che potevano essere eliminati\u00a0... sotto l'attuale comando non otterremo nessun risultato.\" La storiografia ufficiale tedesca critica Ingenohl per non aver utilizzato le sue forze da ricognizione per determinare le forze messe in campo dai britannici: \"prese una decisione che, non solo poteva compromettere le sue forze presso le coste inglesi, ma anche perse l'occasione per ottenere una certa e importante vittoria.\". L'attacco ebbe molta risonanza in Gran Bretagna e cre\u00f2 un moto d'indignazione contro la Germania.\nAnche le operazioni di pattuglia effettuate nel mare del Nord non furono prive di rischi, soprattutto a causa dei sommergibili tedeschi, uno dei quali nella sola azione del 22 settembre 1914 affond\u00f2 tre incrociatori corazzati britannici, obsoleti e con un'inadeguata compartimentazione stagna rispetto ai possibili danni da siluro, della classe Cressy (la omonima nave, la \"Aboukir\" e la \"Hogue\"); le perdite considerevoli riguardarono non tanto le navi, gi\u00e0 obsolete e da rottamare al primo serio problema, ma quelle umane, di 60 ufficiali e 1400 uomini di equipaggio, e il segretario all'Ammiragliato ritenne un errore di giudizio la permanenza delle due unit\u00e0 rimaste ferme per soccorrere l'equipaggio dell'\"Aboukir\", facile bersaglio dei siluri tedeschi. Un'ulteriore minaccia per le navi furono le mine navali, una delle quali affond\u00f2 la nave da battaglia \"Audacious\" durante un'esercitazione, e la perdita, senza vittime tra l'equipaggio, venne mantenuta segreta per lungo tempo.\nIl bombardamento di Yarmouth e Lowestoft del 24 aprile 1916, fu un attacco della \"Hochseeflotte\" contro le installazioni portuali della citt\u00e0 inglese di Yarmouth e Lowestoft. Lo scopo dell'attacco era attirare parte della flotta britannica per distruggerla in combattimento. In supporto venne compiuto un attacco da parte degli Zeppelin tedeschi su Norwich, Lincoln, Harwich ed Ipswich. L'attacco era coordinato con la Rivolta di Pasqua irlandese, dopo gli accordi fra i nazionalisti irlandesi e la Germania. Lo scopo non fu raggiunto e l'azione si risolse con danni limitati da entrambe le parti.\nNella battaglia di Dogger Bank, una forza di incrociatori da battaglia (\"Seydlitz\", \"Moltke\", \"Derfflinger\", pi\u00f9 l'incrociatore corazzato \"Blucher\") e leggeri tedeschi, reduce da un'azione di bombardamento costiero, venne intercettata da uno squadrone d'incrociatori da battaglia inglesi, dopo essere stata tallonata da una forza di incrociatori e cacciatorpediniere della \"Royal Navy\" di vigilanza in zona, la \"Harwich Force\". Dopo un inseguimento da parte dello squadrone uscito da Rosyth, con gli incrociatori da battaglia \"Lion\", \"Tiger\", \"Princess Royal\", \"New Zealand\" ed \"Indomitable\", un incrociatore corazzato tedesco, lo \"Blucher\", venne dapprima seriamente danneggiato e poi affondato, mentre un errore di decodifica delle segnalazioni emesse dall'ammiraglio inglese Beatty permise alle navi tedesche di riguadagnare il porto senza altri danni rilevanti dopo aver abbandonato il \"Blucher\" che era la nave pi\u00f9 lenta del gruppo.\nIl raid di Zeebrugge fu una delle varie azioni compiute dalla \"Royal Navy\" britannica durante la prima guerra mondiale con l'obiettivo di bloccare l'accesso al porto di Bruges, che veniva largamente utilizzato dalla \"Kaiserliche Marine\" tedesca come base per gli \"U-Boot\" e il naviglio leggero, affondando nel canale di accesso alcune navi cariche di cemento. A questo \"raid\" fece seguito il primo raid di Ostenda (parte dell'Operazione ZO) , un'azione compiuta dalla \"Royal Navy\" britannica durante la prima guerra mondiale con l'obiettivo di bloccare l'accesso al porto omonimo, vicino al porto di Bruges oggetto di un contemporaneo attacco che veniva largamente utilizzato dalla \"Kaiserliche Marine\" tedesca come base per gli \"U-Boot\" e il naviglio leggero; inoltre la vicinanza di questi porti alle rotte di rifornimento britanniche attraverso la manica rappresentavano una continua minaccia alla continuit\u00e0 dello sforzo bellico della \"British Expeditionary Force\". Gli attacchi vennero sferrati nella tarda primavera del 1918. Il primo tentativo di bloccare contemporaneamente Ostenda e Zeebrugge venne attuato il 23 aprile. Da questi approdi gli \"U-Boot\" riuscivano inoltre a raggiungere con poca fatica i \"Western Approaches\" rispetto alla navigazione necessaria partendo dalle basi tedesche. Tre settimane dopo il fallimento, venne lanciato un secondo attacco che ebbe maggior successo, con l'affondamento di una nave all'imbocco del canale, senza riuscire per\u00f2 a chiudere completamente il passaggio per Bruges; gli attacchi prevedevano anche lo sbarco di squadre dei \"Royal Marines\" incaricate di neutralizzare le difese portuali, ma se esse furono un'iniezione di fiducia per il morale della \"Royal Navy\", per contro ebbero un costo elevato in termini di vite umane rispetto agli scarsi risultati ottenuti, tanto che i due porti non furono mai veramente bloccati (Zeebrugge solo per poche ore dopo il primo attacco e Ostenda per qualche giorno dopo il secondo attacco, fino a che i genieri tedeschi non dragarono un canale parallelo al primo). Nuovi piani per attaccare ulteriormente la zona durante l'estate del 1918 non vennero messi in atto e le basi tedesche in zona rimasero una minaccia costante fino alla fine del conflitto, quando la citt\u00e0 venne liberata dalle forze di terra francesi e britanniche.\nLe battaglie che si susseguirono furono piuttosto importanti. Tuttavia, alla fine fu il blocco economico attuato dalla Gran Bretagna che affam\u00f2 e strem\u00f2 il popolo tedesco, contribuendo di fatto alla sconfitta della Germania.\nLa conclusione.\nL'Autoaffondamento della flotta tedesca a Scapa Flow ebbe luogo nella base della \"Royal Navy\" britannica di Scapa Flow, in Scozia, in seguito alla conclusione della prima guerra mondiale. La \"Hochseeflotte\" (Flotta d'alto mare) era stata infatti internata nella zona in adempimento ai termini dell'armistizio, in attesa che fosse decisa la sorte delle navi. Temendo che le unit\u00e0 venissero divise tra le marine militari delle potenze vittoriose, il comandante tedesco, ammiraglio Ludwig von Reuter, decise di far autoaffondare la flotta.\nIl 21 giugno 1919 gli equipaggi iniziarono l'autoaffondamento: le navi britanniche presenti nella base riuscirono a far arenare in acque basse un certo numero di navi, non riuscendo comunque ad evitare l'affondamento di 52 unit\u00e0 su 74. L'ultima nave ad affondare fu l'incrociatore da battaglia \"Hindenburg\", che s'inabiss\u00f2 alle 17.00; a quell'ora erano gi\u00e0 affondate 15 navi principali, mentre solo la \"Baden\" si era salvata. Erano inoltre affondati quattro incrociatori e 32 cacciatorpediniere. Nove marinai tedeschi vennero uccisi e circa 16 feriti a bordo delle loro navi per non aver obbedito all'ordine di interrompere l'autoaffondamento dato dalle navi di pattuglia della \"Royal Navy\".\nDurante il pomeriggio vennero raggruppati 1.774 marinai tedeschi e trasportati a bordo delle navi da battaglia del Primo Squadrone a Invergordon. Freemantle aveva nel frattempo emanato una direttiva dichiarando che i tedeschi fossero da trattare come prigionieri di guerra per aver rotto l'armistizio. Vennero quindi avviati al campo d'internamento di Nigg."}
{"id": "3552098", "revid": "767487", "url": "https://it.wikipedia.org/wiki?curid=3552098", "title": "Grassi contro magri", "text": "Grassi contro magri (titolo originale Supersize vs Superskinny) \u00e8 un reality show televisivo di produzione britannica, originalmente trasmesso da Channel 4.\nIl format consiste nel mettere a confronto i regimi alimentari di due persone, una in sovrappeso e l'altra in sottopeso.\nNel format originale, conduttore della trasmissione \u00e8 il professore e dietologo Christian Jessen.\nIn Italia viene trasmesso dalle emittenti Real Time e Lei."}
{"id": "3552099", "revid": "1573940", "url": "https://it.wikipedia.org/wiki?curid=3552099", "title": "Dobsonia minor", "text": "Il pipistrello della frutta dal dorso nudo minore (Dobsonia minor ) \u00e8 un pipistrello appartenente alla famiglia degli Pteropodidi, endemico della Nuova Guinea e di Sulawesi.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 101,9 e 114\u00a0mm, la lunghezza dell'avambraccio tra 80,2 e 86,5\u00a0mm, la lunghezza della coda tra 15,7 e 20,3\u00a0mm e un peso fino a 90\u00a0g.\nAspetto.\nIl colore del dorso e della testa \u00e8 bruno-grigiastro, mentre le parti ventrali sono grigio-fulve pallide, cosparse di peli olivastri al centro dell'addome. Gli artigli sono marrone scuro con la punta pi\u00f9 chiara. Il muso \u00e8 lungo e affusolato. Gli occhi sono grandi, l'iride \u00e8 marrone scura. Le orecchie sono relativamente corte e con l'estremit\u00e0 arrotondata. Le membrane alari sono brunastre, parzialmente trasparenti e attaccate lungo la spina dorsale, in maniera tale da far apparire la schiena priva di peli. La tibia \u00e8 notevolmente pi\u00f9 corta rispetto alle altre specie del genere \"Dobsonia\". La coda \u00e8 relativamente corta, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia singolarmente od in piccoli gruppi tra la folta vegetazione. Sono stati osservati tra le fronde di alberi del genere \"Pisonia\" e palme del genere \"Borassus\".\nAlimentazione.\nSi nutre di frutti di specie native di \"Ficus\" e \"Piper aduncum\".\nRiproduzione.\nLe femmine danno alla luce un piccolo all'anno.\nDistribuzione e habitat.\nQuesta specie \u00e8 diffusa in Nuova Guinea, Admosin, Bagabag, Waigeo, Yapen e Sulawesi centrale. Questi ultimi individui potrebbero appartenere ad una sottospecie ancora non descritta.\nVive nelle foreste primarie e secondarie, nelle foreste di palude e nei giardini.\nTassonomia.\nAltre specie simpatriche dello stesso genere: \"D. crenulata\", \"D. exoleta\" e \"D. magna\".\nStato di conservazione.\nLa IUCN Red List, considerato il vasto areale e la popolazione numerosa, classifica \"D. minor\" come specie a rischio minimo (LC)."}
{"id": "3552104", "revid": "663330", "url": "https://it.wikipedia.org/wiki?curid=3552104", "title": "Shaun Evans", "text": "Biografia.\nEvans \u00e8 cresciuto a Liverpool, Inghilterra e dopo aver frequentato alla \"National Youth Theatre\" un corso di recitazione, si trasferisce a Londra, all'et\u00e0 di diciotto anni, per frequentare la scuola di arti \"Guildhall School of Music and Drama\". Interpreta il suo primo ruolo nella seconda stagione della serie televisiva \"Teachers\", dove veste i panni del professore francese gay John Paul Keating. L'anno dopo, nel 2003, fa il suo esordio cinematografico nel film drammatico \"The Boys from County Clare\".\nIl suo primo film importante \u00e8 \"La diva Julia\" del 2004 tratto dal romanzo di William Somerset Maugham. Successivamente appare in pellicole come \"Cashback\", \"The Situation\" e \"Gone - Passaggio per l'inferno\" nel 2007. Nel 2009 ha recitato nell'horror drammatico \"Dread\" al fianco di Jackson Rathbone.\nDal 2012 indossa i panni del giovane ispettore Morse, protagonista della serie \"Il giovane ispettore Morse\" (\"Endeavour\") basato sul personaggio creato dallo scrittore Colin Dexter."}
{"id": "3552106", "revid": "61051", "url": "https://it.wikipedia.org/wiki?curid=3552106", "title": "Chiesa di Santa Maria del Soccorso (Rovigo)", "text": ""}
{"id": "3552126", "revid": "1543377", "url": "https://it.wikipedia.org/wiki?curid=3552126", "title": "Calcio ai Giochi della XXX Olimpiade", "text": "Il torneo di calcio della XXX Olimpiade \u00e8 stato il ventiseiesimo torneo olimpico. \u00c8 stato l'unico sport ad essere iniziato prima dell'apertura ufficiale dell'Olimpiade, due giorni prima della cerimonia di apertura. I due tornei si sono tenuti a Londra e in altre citt\u00e0 del Regno Unito dal 25 luglio all'11 agosto. Il torneo maschile ha visto la partecipazione di 16 squadre, quello femminile di 12 squadre."}
{"id": "3552146", "revid": "57777", "url": "https://it.wikipedia.org/wiki?curid=3552146", "title": "Convitto Nazionale Vittorio Emanuele II (Napoli)", "text": ""}
{"id": "3552150", "revid": "93556", "url": "https://it.wikipedia.org/wiki?curid=3552150", "title": "Sport Lisboa e Benfica 1972-1973", "text": "La pagina raccoglie i dati riguardanti il Benfica nelle competizioni ufficiali della stagione 1972-1973.\nStagione.\nSenza stravolgere in maniera significativa la rosa della squadra, il Benfica si conferm\u00f2 campione del Portogallo per il terzo anno consecutivo, andando a vincere un campionato dominato sotto ogni aspetto: grazie a delle ampie vittorie nelle prime gare (tra cui il 6-0 al Leix\u00f5es alla prima giornata e il 9-0 al Beira-Mar alla terza) la squadra si port\u00f2 immediatamente in testa condividendo inizialmente la vetta con lo Sporting Lisbona. Ottenuto il primato solitario dopo la vittoria nello scontro diretto della sesta giornata, il Benfica inizi\u00f2 una poderosa cavalcata il cui bilancio finale vedeva 58 punti guadagnati su 60 totali (con gli unici due punti persi tramite altrettanti pareggi esterni), titolo conquistato con sei gare di anticipo e distacco sulla seconda di diciotto punti.\nDalle coppe il Benfica fu eliminato agli ottavi di finale: nel torneo nazionale fu estromessa a causa di un 2-0 sub\u00ecto per mano del Leix\u00f5es mentre in Coppa dei Campioni, dopo aver eliminato il con una rimonta nella gara di ritorno, fu messo fuori dai giochi da un 3-0 inflitto dai campioni d'Inghilterra del Derby County.\nMaglie e sponsor.\nCome divisa viene utilizzata la consueta maglia rossa con girocollo e bordi bianchi, calzoncini bianchi e calzettoni rossi. Sul petto compare inoltre lo stemma del Portogallo, utilizzato per identificare la squadra detentrice del campionato."}
{"id": "3552151", "revid": "92723", "url": "https://it.wikipedia.org/wiki?curid=3552151", "title": "Gaspare Grasselini", "text": ""}
{"id": "3552158", "revid": "21583", "url": "https://it.wikipedia.org/wiki?curid=3552158", "title": "Ildegonda (opera)", "text": "Ildegonda \u00e8 un'opera in due atti musicata dal compositore spagnolo Emilio Arrieta su libretto di Temistocle Solera tratta dalla novella in versi \"Ildegonda\" di Tommaso Grossi.\nStoria.\nL'\"Ildegonda\" \u00e8 stata la prima opera composta dal musicista spagnolo Emilio Arrieta (1821\u20131894) nel periodo in cui era ancora studente presso il \"Reale conservatorio di musica\" di Milano. L'autore si era stabilito nella citt\u00e0 lombarda nel 1839 e nel locale conservatorio fu allievo di Nicola Vaccaj. L'\"Ildegonda\" fu per Arrieta un saggio accademico e la messa in scena di un'opera gli fu concessa per meriti scolastici. L'\"Ildegonda\" fu rappresentata nel 1845 al Teatro del Conservatorio di Milano con l'orchestra e i cantanti del Conservatorio. Il libretto di Temistocle Solera era stato gi\u00e0 messo in musica dallo stesso Solera e rappresentato nell'ambito della stagione di Carnevale e Quaresima del teatro alla Scala, nel 1840; il libretto sar\u00e0 utilizzato ancora nel 1866 dal compositore messicano Melesio Morales (1839\u20141908).\nL'\"Ildegonda\" di Arrieta fu rappresentata in Spagna al \"Teatro Real\" di Madrid nel 1854. Fu ripresa in seguito pi\u00f9 volte, fra cui nel 2004 in forma di concerto nello stesso \"Teatro Real\" madrileno diretta da Jes\u00fas L\u00f3pez Cobos con il baritono Carlos \u00c1lvarez nella parte di Rolando Gualderano e il soprano Ana Mar\u00eda S\u00e1nchez nella parte di Ildegonda."}
{"id": "3552159", "revid": "767487", "url": "https://it.wikipedia.org/wiki?curid=3552159", "title": "Anja Franziska Plaschg", "text": ""}
{"id": "3552160", "revid": "405113", "url": "https://it.wikipedia.org/wiki?curid=3552160", "title": "Gaia II - La voz dormida", "text": ""}
{"id": "3552166", "revid": "1573940", "url": "https://it.wikipedia.org/wiki?curid=3552166", "title": "Dobsonia inermis", "text": "Il pipistrello della frutta dal dorso nudo delle Salomone (Dobsonia inermis ) \u00e8 un pipistrello appartenente alla famiglia degli Pteropodidi, endemico delle Isole Salomone.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 118 e 188\u00a0mm, la lunghezza dell'avambraccio tra 91,4 e 116,4\u00a0mm, la lunghezza della coda tra 13,1 e 33\u00a0mm, la lunghezza della tibia tra 44 e 54,8\u00a0mm, la lunghezza delle orecchie tra 21 e 23,9\u00a0mm e un peso fino a 215\u00a0g.\nAspetto.\nLa pelliccia \u00e8 corta. Il colore della testa e delle spalle \u00e8 marrone scuro, il torace \u00e8 marrone mentre le parti ventrali sono marroni chiare con dei riflessi giallo-verdastri. Il muso \u00e8 relativamente corto e largo, le narici sono leggermente tubulari, gli occhi sono grandi. Le orecchie sono lunghe e appuntite. Le membrane alari sono attaccate lungo la spina dorsale, dando l'impressione di una schiena priva di peli. Gli artigli sono marroni. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia all'interno delle grotte e talvolta sulle pareti rocciose.\nAlimentazione.\nSi nutre di frutta.\nRiproduzione.\nFemmine che allattavano e con dei piccoli sono state osservate nei mesi di marzo, luglio e novembre.\nDistribuzione e habitat.\nQuesta specie \u00e8 diffusa nelle Isole Salomone.\nVive nelle foreste primarie e secondarie fino a 950 metri di altitudine.\nTassonomia.\nSono state riconosciute due sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"D. inermis\" come specie a rischio minimo (LC)."}
{"id": "3552169", "revid": "767487", "url": "https://it.wikipedia.org/wiki?curid=3552169", "title": "Punto d'impatto (film 2011)", "text": "Punto d'impatto (\"The Ledge\") \u00e8 un film del 2011 scritto e diretto da Matthew Chapman.\nA ventitr\u00e9 anni dall'ultima regia, lo sceneggiatore Matthew Chapman torna dietro alla macchina da presa con un thriller in cui una battaglia di filosofie tra un estremista cristiano e un ateo incallito si intensifica in una battaglia mortale di volont\u00e0.\nIl film ha debuttato negli Stati Uniti al Sundance Film Festival 2011.\nLa distribuzione nelle sale italiane \u00e8 avvenuta il 10 giugno 2011.\nIl film \u00e8 dedicato al golfista statunitense Dick Chapman e all'attore Ben Duncan.\nTrama.\nIl detective Hollis Lucetti scopre di essere sterile e di esserlo sempre stato. Ci\u00f2 lo porta a discutere con la moglie, cui chiede con insistenza chi sia il padre dei loro due figli.\nIntanto Gavin Nichols \u00e8 sul cornicione di un palazzo, pronto a lanciarsi di sotto. Hollis \u00e8 chiamato ad intervenire ed a conversare con Gavin per scoprirne le intenzioni e possibilmente salvarlo. Gavin \u00e8 ateo, un idealista radicale e razionale, che, dopo essersi separato dalla moglie, ha lasciato l'incarico di professore universitario per svolgere la mansione di vicedirettore di hotel. Vive con Chris, apertamente omosessuale. A poche porte di distanza dal loro appartamento, si trasferisce una giovane coppia, composta da Joe e Shana. Dopo che Shana viene assunta nell'hotel diretto da Gavin, i quattro provano a stringere amicizia, ma l'omosessualit\u00e0 di Chris genera un primo attrito tra Gavin e Joe, molto credente.\nGavin prova una profonda attrazione per Shana e lentamente la seduce. Lei d'altra parte cede, dopo non pochi ripensamenti e tentativi di interrompere il processo di seduzione. Tuttavia, quando i due hanno ormai deciso di informare Joe della loro relazione, quest'ultimo li scopre e decide di punirli. Rapisce Shana e da a Gavin un ultimatum: \u00e8 disposto a salvarla solo se Gavin si suicider\u00e0 entro le 12:00 di quel giorno. Altrimenti, sar\u00e0 lei a morire.\nNel corso della conversazione, Hollis diventa sempre pi\u00f9 consapevole della determinazione di Gavin a compiere il gesto, del quale tuttavia non viene a conoscere le motivazioni se non a cinque minuti dall'ora dell'ultimatum. Da quindi ordini perch\u00e9 Shana sia trovata e salvata, ma ci\u00f2 non avverr\u00e0 in tempo per salvare anche Gavin.\nLa vicenda porta Hollis a riflettere sulla propria vita, sulle motivazioni che hanno condotto sua moglie a comportarsi cos\u00ec come ha fatto; alla fine decide di tornare a casa dalla propria famiglia."}
{"id": "3552170", "revid": "287204", "url": "https://it.wikipedia.org/wiki?curid=3552170", "title": "Lorena Ochoa", "text": "Ha vinto 30 tornei LPGA Tour e 3 Futures Tour tra il 2003 e il 2010, ed \u00e8 stata ininterrottamente al primo posto della classifica mondiale dal 2007 al 2010. \u00c8 considerata la miglior golfista messicana di tutti i tempi, in quanto \u00e8 stata l'unica sia tra le donne che tra gli uomini a raggiungere il primo posto nella graduatoria mondiale\nIl 20 aprile 2010 ha annunciato il suo ritiro dal golf professionistico, perch\u00e9 ha raggiunto tutti i traguardi che si era prefissata, giocare nel circuito LPGA per una decina d'anni ed essere la numero 1 al mondo.\nNon ha per\u00f2 chiuso definitivamente le porte ad un suo rientro nei prossimi anni, essendo rimasta membro del circuito LPGA."}
{"id": "3552179", "revid": "124487783", "url": "https://it.wikipedia.org/wiki?curid=3552179", "title": "Chiesa dei Santi Pietro e Paolo (Ascona)", "text": "La chiesa parrocchiale dei Santi Pietro e Paolo \u00e8 un edificio religioso che si trova ad Ascona, in Canton Ticino.\nStoria.\nLa costruzione viene citata per la prima volta in documenti storici risalenti al 1264. Nel XVI secolo venne ingrandita e sub\u00ec altri rimaneggiamenti nel XVIII secolo.\nDescrizione.\nLa chiesa ha una pianta a tre navate, la centrale ricoperta con un soffitto a cassettoni in legno. Il coro \u00e8 coperto con volta a botte.\nUna delle peculiarit\u00e0 del suono delle campane \u00e8 la scala maggiore: a causa di un errore da parte della fonderia, il quarto grado risulta aumentato di mezzo tono (modo lidio)."}
{"id": "3552180", "revid": "66837", "url": "https://it.wikipedia.org/wiki?curid=3552180", "title": "Aleksei Nikolaev", "text": ""}
{"id": "3552182", "revid": "172343", "url": "https://it.wikipedia.org/wiki?curid=3552182", "title": "Serge Betsen Tchoua", "text": ""}
{"id": "3552184", "revid": "287204", "url": "https://it.wikipedia.org/wiki?curid=3552184", "title": "Fabien Galthie", "text": ""}
{"id": "3552185", "revid": "287204", "url": "https://it.wikipedia.org/wiki?curid=3552185", "title": "Gerald Merceron", "text": ""}
{"id": "3552188", "revid": "729019", "url": "https://it.wikipedia.org/wiki?curid=3552188", "title": "Tour della Nazionale di rugby a 15 del Galles 2000", "text": "Tra le due edizioni del 1999 e 2003 della coppa del Mondo di rugby, la nazionale gallese di rugby a 15 si reca varie volte in tour oltremare.\nNel 2000, il Galles invia in Tour una squadra sperimentale. Prima di partire, disputa un incontro contro la selezione dei Barbarians Francesi."}
{"id": "3552189", "revid": "125670297", "url": "https://it.wikipedia.org/wiki?curid=3552189", "title": "Jimmy Barnes", "text": "Biografia.\nTrasferitosi in Australia all'et\u00e0 di 4 anni, la sua carriera musicale inizi\u00f2 come cantante nella rock band Cold Chisel per proseguire come solista, divenendo uno degli artisti pi\u00f9 celebri e di maggiore successo nelle classifiche australiane. Ottenne 14 piazzamenti nella top 40 degli album in Australia con i Cold Chisel e 13 piazzamenti con dischi solisti, tra cui 9 piazzamenti alla numero 1.\nVita privata.\nHa cinque figli: dal primo matrimonio \u00e8 nato il cantante David Campbell, mentre con la seconda e attuale moglie ha messo al mondo tre femmine e l'altro figlio maschio, il batterista Jackie Barnes. E' buddhista."}
{"id": "3552192", "revid": "729019", "url": "https://it.wikipedia.org/wiki?curid=3552192", "title": "Tour della Nazionale di rugby a 15 del Galles 2001", "text": "Tra le due edizioni del 1999 e 2003 della coppa del Mondo di rugby, la nazionale gallese di rugby a 15 si reca varie volte in tour oltremare.\nNel 2001, il Galles invia in Tour la propria nazionale. L'assenza di molti giocatori, impegnati con il tour dei British and Irish Lions, fa s\u00ec che la squadra sia profondamente rinnovata.\nRisultati.\nL'esordio \u00e8 traumatico con una imprevista sconfitta contro i campioni giapponesi del Suntory.\nIl Galles torna al successo contro la seconda squadra giapponese..\nFacilissimo successo nel primo test match ufficiale. \"Eroe\" del match \u00e8 il giovane Shane Williams autore di 4 mete.\nLa seconda sconfitta del tour avviene ad opere delle riserve (14 cambi rispetto al match precedente) contro una selezione di giocatori \"stranieri\" del campionato giapponese, formata soprattutto da polinesiani e neozelandesi, compresi alcuni ex-All Blacks.\nTornano i titolari e, con nove mete, superano il Giappone anche nel secondo test."}
{"id": "3552193", "revid": "729019", "url": "https://it.wikipedia.org/wiki?curid=3552193", "title": "Tour della Nazionale di rugby a 15 del Galles 2002", "text": "Tra le due edizioni del 1999 e 2003 della coppa del Mondo di rugby, la nazionale gallese di rugby a 15 si reca varie volte in tour oltremare.\nNel 2002, il Galles invia in Tour la propria nazionale in Sudafrica. Il programma \u00e8 limitato a soli due test match.\nRisultati.\nNel primo test il Galles regge bene nel primo tempo, portandosi in vantaggio, prima che due mete di Marius Joubert e Bob Skinstad dessero il primo vantaggio per 15-11 al Sudafrica che poi fa suo il match nel secondo tempo..\nAncora una onorevole sconfitta nel secondo match. Il tour ha mostrato i miglioramenti attesi dal Coach Steve Hansen"}
{"id": "3552194", "revid": "767487", "url": "https://it.wikipedia.org/wiki?curid=3552194", "title": "Il vedovo allegro (film 1920)", "text": "Il vedovo allegro (\"His Youthful Fancy\") \u00e8 un cortometraggio muto del 1920 diretto da Erle C. Kenton e da Mal St. Clair (Malcolm St. Clair).\nProduzione.\nIl film fu prodotto dalla Mack Sennett Comedies.\nDistribuzione.\nDistribuito dalla Paramount Pictures (con il nome Paramount Famous Lasky Corporation), il film - un cortometraggio di venti minuti - usc\u00ec nelle sale cinematografiche USA il 3 ottobre 1920."}
{"id": "3552196", "revid": "15756", "url": "https://it.wikipedia.org/wiki?curid=3552196", "title": "Ribelle - The Brave", "text": "Ribelle - The Brave (\"Brave\") \u00e8 un film del 2012 diretto da Mark Andrews, Brenda Chapman e Steve Purcell (quest'ultimo in veste di co-regista), 13\u00b0 lungometraggio prodotto dalla Pixar Animation Studios, vincitore del premio Oscar 2013 come \"Miglior film d'animazione\".\nInizialmente diretto dalla Chapman, il film \u00e8 poi passato nelle mani di Andrews (collaboratore di Brad Bird e gi\u00e0 autore del corto \"One Man Band)\" a causa di divergenze creative tra John Lasseter e la Chapman, che rimane comunque accreditata come regista.\nTrama.\nScozia, V secolo. Il giorno del suo sesto compleanno, la piccola principessa Merida riceve in dono dal padre, il re Fergus, un arco, anche se la madre, la regina Elinor, non \u00e8 molto d'accordo. La piccola Merida inizia a scoccare le prime frecce ed una finisce nella foresta. Mentre va a recuperare la freccia, Merida vede per la prima volta i fuochi fatui: ovvero delle energie magiche che conducono verso il proprio destino. Dopo essere tornata dai genitori, i tre vengono attaccati dal malvagio orso nero Mor'du, che il padre affronta per dare il tempo a Merida ed Elinor di fuggire. Durante il combattimento, la bestia recide la gamba di Fergus, che poi verr\u00e0 sostituita con una di legno. Dieci anni dopo Merida \u00e8 una ragazza coraggiosa, ribelle e sognatrice ed \u00e8 diventata sorella maggiore di tre pestiferi gemelli, Harris, Hubert e Hamish. \u00c8 inoltre diventata un'abilissima cavallerizza (insieme al suo cavallo Angus, un bellissimo Shire, fa lunghe cavalcate nei boschi) e un'arciera infallibile e porta sempre con s\u00e9 l'arco regalatole dal padre quando era bambina.\nUna sera Merida viene informata dalla madre che i tre lord dei clan MacGuffin, Macintosh e Dingwall, che suo padre governa, presenteranno ciascuno il loro primogenito come pretendente alla sua mano. Essi dovranno partecipare a dei giochi e il vincitore potr\u00e0 fidanzarsi con Merida. La ragazza non \u00e8 d'accordo , ma sua madre insiste che \u00e8 suo dovere accettare la tradizione. All'arrivo dei tre clan, Elinor annuncia la prossima apertura dei giochi. Quando la regina afferma che solo il primogenito delle famiglie nobili potr\u00e0 gareggiare, Merida decide di partecipare per vincere la sua stessa mano. Perch\u00e9 spetta a lei la scelta della disciplina in cui i pretendenti devono gareggiare, Merida sceglie il tiro con l'arco, disciplina nella quale eccelle. Merida infatti centra tutti i bersagli, finendo per\u00f2 per umiliare i pretendenti e facendo arrabbiare i capi dei clan e la madre. Durante il litigio che ne segue, Merida taglia il tessuto fatto dalla madre, che rappresenta la loro famiglia, e Elinor infuriata, getta l'arco di Merida nel fuoco.\nMerida scappa nella foresta assieme al suo cavallo Angus, dove vede apparire nuovamente i fuochi fatui. Seguendoli, arriva nella bottega di una vecchia intagliatrice, che \u00e8 in realt\u00e0 una strega. In cambio del suo ciondolo, Merida chiede alla vecchia un incantesimo che sia in grado di cambiare la madre ed anche il suo stesso destino.\nLa strega l'assicura che il destino di Merida cambier\u00e0, dunque prepara un dolce magico, che dovr\u00e0 venire mangiato dalla madre, ma si dimentica di dirle in che modo la madre di Merida cambier\u00e0 con l'incantesimo. Dopo essere tornata al castello, Merida fa mangiare il dolce magico alla madre. Inaspettatamente, Elinor si trasforma in un orso. Un'ora dopo essere fuggite dal castello, madre e figlia cercano la strega, che per\u00f2 ha lasciato la baita dove abitava. Da un messaggio lasciato per lei Merida scopre che mancano solo due giorni per far tornare Elinor alla sua forma umana oppure l'incantesimo diverr\u00e0 permanente. La strega, essendo per\u00f2 buona, suggerisce anche il modo di spezzare l'incantesimo: ricucire lo strappo che l'orgoglio ha causato.\nIl mattino seguente, Merida ed Elinor vanno al fiume a pescare i pesci. Durante il tempo passato insieme, le due imparano a conoscersi e a divertirsi. Elinor per\u00f2 inizia a dare i primi segni che l'incantesimo la sta trasformando completamente in un orso e aggredisce Merida, pur fermandosi in tempo. Poco dopo riappaiono i fuochi fatui. Seguendoli, Merida e sua madre giungono a una grotta, in realt\u00e0 una sala del trono. Qui Merida capisce che la storia che sua madre le raccontava sempre (quella di quattro fratelli di cui il primogenito, avido di potere, finisce per fare la guerra agli altri e per condurre in rovina il suo regno) \u00e8 realt\u00e0, e che il primogenito \u00e8 stato trasformato nell'orso Mor'du. L'orso, nascosto tra le rovine della sala del trono, attacca madre e figlia, che riescono a mettersi in salvo.\nMerida \u00e8 convinta che lo strappo di cui la strega parlava sia lo strappo nell'arazzo di sua madre. Cos\u00ec le due tornano al castello e vi penetrano di nascosto, trovando i clan che si azzuffano tra loro nella sala del trono. Merida, nel tentativo di distrarre i presenti per far raggiungere a sua madre la stanza dell'arazzo, riesce a far riappacificare i clan e a convincere i capi a lasciare i principi primogeniti liberi di sposarsi con chi desiderano. Una volta riappacificati i clan, Merida e l'orsa Elinor si rifugiano nella stanza, dove cercano di riparare lo strappo nell'arazzo. Ma proprio in quel momento arriva Fergus, che vedendo i vestiti strappati di Elinor e l'orsa, \u00e8 convinto che la moglie sia stata uccisa da quest'ultima e l'aggredisce. Elinor fugge nel bosco inseguita dal marito e dai suoi uomini, mentre Merida viene rinchiusa nella sua stanza.\nPer fortuna, assieme ai suoi fratellini che si sono trasformati anche loro in orsi e dopo aver ricucito l'arazzo, Merida raggiunge il bosco dove il padre, accompagnato dai guerrieri del clan, ha circondato la madre: l\u00ec riesce a evitare la morte della madre per mano del padre, riuscendo a salvarla. Poco dopo per\u00f2 arriva Mor'du che li attacca. Elinor lotta con lui e alla fine riesce a sconfiggerlo. Mor'du muore venendo schiacciato da un menhir dove Elinor lo fa sbattere. Lo spirito del malvagio orso ritrova la pace da fantasma e diventa a sua volta un fuoco fatuo. Nonostante l'arazzo sia integro, l'orsa non si ritrasforma in Elinor. Merida abbraccia sua madre in lacrime, dicendole che la rivorrebbe come prima e che le \u00e8 grata per tutte le volte che le \u00e8 stata accanto nonostante tutto. Infine dichiara di volerle bene. Questo era lo strappo da sanare, non quello dell'arazzo, cos\u00ec Elinor finalmente torna umana; anche i tre cuccioli d'orso ridiventano vivaci bambini e corrono tra le braccia di pap\u00e0 Fergus. Infine, i lord tornano ai rispettivi regni senza serbare pi\u00f9 alcun rancore e Merida governer\u00e0 da nubile, con l'accettazione della madre.\nProduzione.\nIl film si basa su una storia originale chiamata \"The Bear and the Bow\", ideata da Brenda Chapman nel 2008. La Chapman voleva realizzare una fiaba che parlasse del suo rapporto difficoltoso con sua figlia. Per il film decise di utilizzare uno stile che richiamasse le fiabe classiche dei Fratelli Grimm e di Hans Christian Andersen. Nell'Ottobre 2010, a causa di alcune divergenze creative tra il direttore creativo della Pixar John Lasseter e la Chapman, quest'ultima ha abbandonato il progetto e venne sostituita da Mark Andrews, che ribattezz\u00f2 il film \"Brave\".\nCast.\nGli attori interpreti sono: Julie Walters, Billy Connolly, Emma Thompson, Craig Ferguson, Robbie Coltrane, John Ratzenberger e Kelly Macdonald. Quest'ultima sostituisce Reese Witherspoon, inizialmente ingaggiata nel ruolo della protagonista Merida, ma in seguito sostituita a causa degli impegni contratti dall'attrice.\nNei titoli di coda del film \u00e8 presente un ringraziamento a Steve Jobs.\nColonna sonora.\nTra le canzoni presenti nella colonna sonora italiana sono presenti il brano \"Il cielo toccher\u00f2\" (traduzione del testo inglese \"Touch the sky\") e \"Tra vento e aria\" (\"Into the open air\") di Julie Fowlis, interpretate dalla cantante Noemi.\nTra gli altri brani, sono presenti alcuni testi in gaelico scozzese tra cui \"Noble maiden fair\" e \"Tha Mo Ghaol Air Aird A' Chuain\".\nDistribuzione.\nI dialoghi e la direzione del doppiaggio sono a cura di Carlo Valli, mentre l'adattamento delle canzoni \u00e8 stato curato da Lorena Brancucci. Ermavilo come direttore musicale, per conto della Dubbing Brothers Int. Italia.\nIl primo teaser trailer in lingua originale \u00e8 stato distribuito il 27 giugno 2011. Il primo trailer in lingua italiana \u00e8 invece stato distribuito il 29 giugno 2011. Il secondo trailer \u00e8 stato distribuito in lingua originale il 16 novembre 2011 e nella versione in lingua italiana il 24 novembre. Nonostante la distribuzione di due trailer e di una locandina, che riportavano come titolo del film Brave - Coraggiosa e ribelle, il 2 febbraio 2012 la Walt Disney Company Italia ha cambiato il titolo del film in \"Ribelle - The Brave\". Il 24 aprile 2012 \u00e8 stato diffuso online un ulteriore trailer italiano, riportante il nuovo titolo del film.\nDopo che la data d'uscita era stata inizialmente fissata al 15 giugno, \"Ribelle\" ha debuttato nei cinema americani il 22 giugno 2012, mentre in quelle italiane il 5 settembre dello stesso anno. In occasione dell'uscita del film, in tutte le sale cinematografiche italiane le donne e le bambine con capelli rossi sono entrate gratis.\nCortometraggio allegato.\nPrima del film \u00e8 stato proiettato il cortometraggio \"La luna\", di Enrico Casarosa.\nAccoglienza.\nCritica.\nIl film \u00e8 stato apprezzato da gran parte della critica. Detiene il 79% delle preferenze sul sito di recensioni Rotten Tomatoes con il seguente commento: \u201c\"Ribelle- the Brave\" offre al pubblico dei giovani ed ai fans dei racconti fantastici una travolgente avventura fantastica con una spirale dalla quale \u00e8 impossibile distaccarsi e una sorprendente profondit\u00e0\u201d; invece su Metacritic detiene una media di 69.\nIl critico cinematografico Roger Ebert ha detto: \"La buona notizia \u00e8 che ai pi\u00f9 giovani piacer\u00e0 molto; la cattiva notizia \u00e8 che gli adulti ne rimarranno delusi se sperano che sia all'altezza dei vecchi Capolavori Disney\u2022Pixar\".\nIncassi.\nNegli Stati Uniti la pellicola ha ricavato 66.300.000 dollari la prima settimana e 237.283.207 in totale. In Italia il film ha incassato 2.883.412 di euro la prima settimana e in totale 9.288.608. Globalmente il film d'animazione \u00e8 arrivato a 538.983.207 dollari.\nInesattezze storiche.\nAll'inizio del film, Re Fergus, deridendo la moglie e la figlia, parla di un immaginario \"folletto delle patate\". Tuttavia il film si svolge nell'epoca tardo-antica/alto medievale (infatti Lord Dingwall parla di soldati romani) o comunque prima del 1492, ovvero prima della scoperta dell'America, e perci\u00f2 \u00e8 impossibile che le popolazioni scozzesi dell'epoca conoscessero le patate, tubero originario del Sudamerica. Vengono anche fatti riferimenti a scontri con i vichinghi che, per\u00f2, fecero la loro prima incursione su suolo Britannico solo nel 793 a Lindisfarne, molti secoli dopo la partenza dei romani dalla Britannia, rendendo quindi cronologicamente impossibile uno scontro dei clan scozzesi con entrambe queste popolazioni. Inoltre, nel film, gli scozzesi indossano il kilt, che in realt\u00e0 venne introdotto solo a partire dal XVIII secolo.\nAltri media.\nVideogioco.\nDurante l'estate 2012 la Disney Interactive Studios ha pubblicato il videogioco per Xbox 360 e PlayStation 3 \"\". Inoltre Merida \u00e8 disponibile come personaggio sbloccabile nel videogioco \"Disney Infinity 2.0 - Marvel Super Heroes\" a partire dalla fine del 2014.\nTelefilm.\nI personaggi di \"Ribelle\" appaiono nella prima parte della quinta stagione della serie televisiva \"C'era una volta\".\nSpin-off.\nUno spin-off \u00e8 stato fatto sugli eventi precedenti alla storia, \"La leggenda di Mor'du\"."}
{"id": "3552199", "revid": "767487", "url": "https://it.wikipedia.org/wiki?curid=3552199", "title": "Tutti in macchina", "text": "Tutti in macchina (\"You Wouldn't Believe It\") \u00e8 un cortometraggio muto del 1920 diretto da Erle C. Kenton.\nProduzione.\nIl film fu prodotto dalla Mack Sennett Comedies.\nDistribuzione.\nDistribuito dalla Paramount Pictures - Famous Players-Lasky Corporation, il film - un cortometraggio in due bobine - usc\u00ec nelle sale cinematografiche USA il 27 giugno 1920."}
{"id": "3552204", "revid": "767487", "url": "https://it.wikipedia.org/wiki?curid=3552204", "title": "Mila (nome)", "text": "Origine e diffusione.\nSi tratta di un diminutivo, poi passato anche all'uso indipendente, di nomi propri, talvolta composti, che contengono l'elemento \"mil\", come Milena e Ludmila. La radice slava \"mil\" indica \"grazia\", \"delicatezza\", \"bont\u00e0 d'animo\", \"benevolenza\", \"amorevolezza\". In cirillico \u00e8 scritto \u041c\u0438\u043b\u0430. Altre fonti lo indicano anche come un possibile diminutivo del nome spagnolo Milagros.\nLa variante Milica non \u00e8 propriamente tale, bens\u00ec un diminutivo analogo a Mila, con identico significato. Altro nome correlato \u00e8 Milla, che per\u00f2 pu\u00f2 anche essere un diminutivo di altri nomi come Camilla.\nOnomastico.\nPer la Chiesa ortodossa, l'onomastico cade il 19 luglio in ricordo di santa Milica di Serbia, madre di santo Stefano III Lazaro. Per le altre confessioni il nome \u00e8 adespota, cio\u00e8 non \u00e8 portato da nessuna santa, quindi l'onomastico ricade il 1\u00ba novembre, festa di Tutti i Santi."}
{"id": "3552212", "revid": "478814", "url": "https://it.wikipedia.org/wiki?curid=3552212", "title": "Magick brother, mystic sister", "text": ""}
{"id": "3552213", "revid": "87499", "url": "https://it.wikipedia.org/wiki?curid=3552213", "title": "Estelle Nussbaum", "text": ""}
{"id": "3552215", "revid": "640277", "url": "https://it.wikipedia.org/wiki?curid=3552215", "title": "HD 10180 d", "text": "HD 10180 d \u00e8 un pianeta extrasolare che orbita intorno alla stella di tipo solare HD 10180 distante circa 128 anni luce dalla Terra, nella costellazione dell'Idra Maschio.\nScoperta.\nHD 10180 d fu scoperto il 24 agosto 2010 da un gruppo di ricerca guidato da Christophe Lovis, dell'universit\u00e0 di Ginevra, che individu\u00f2 i vari componenti del sistema utilizzando lo spettrografo HARPS. Il team individu\u00f2 HD 10180 d, insieme a HD 10180 c, HD 10180 e, HD 10180 f, HD 10180 g e ad HD 10180 h, non confermando per\u00f2 l'oggetto HD 10180 b.\nI pianeti sono stati rilevati utilizzando lo spettrografo HARPS, in collaborazione con il telescopio ESO di 3,6 metri a La Silla in Cile, utilizzando la spettroscopia Doppler.\nParametri orbitali.\nHD 10180 d \u00e8 un pianeta extrasolare gigante gassoso avente una massa pari a circa dodici volte quella terrestre, cio\u00e8 pari a trentasette millesimi della massa gioviana.\nAl momento sapere dati quali periastro ed afastro, raggio e magnitudini, non \u00e8 possibile poich\u00e9 una massa minima planetaria pu\u00f2 essere attualmente ottenuta e l'inclinazione dei pianeti non \u00e8 nota.\nIl pianeta dista circa venti milioni di chilometri dalla stella, e percorre l'orbita intorno all'astro madre in circa sedici giorni e nove ore."}
{"id": "3552219", "revid": "767487", "url": "https://it.wikipedia.org/wiki?curid=3552219", "title": "Markheim", "text": "Markheim \u00e8 un breve racconto scritto da Robert Louis Stevenson nel 1884 e pubblicato per la prima volta nel 1885 in \"The Broken Shaft: Tales of Mid-Ocean\". In seguito il racconto \u00e8 stato ripubblicato nella raccolta \"The Merry Men and Other Tales and Fables\" nel 1887 (trad. italiana: Gli allegri compari e altri racconti).\nTrama.\nIl giorno di Natale, Markheim entra in un negozio per acquistare un regalo da consegnare alla sua futura sposa. Il negoziante gli offre uno specchio, ma Markheim vedendo la propria immagine riflessa rifiuta con prepotenza e riluttanza. Il negoziante si piega per prendere qualcos'altro e Markheim ne approfitta per pugnalarlo. Il negoziante cade a terra e Markheim, vedendo il cadavere ormai senza vita, riflette ed ha paura per ci\u00f2 che gli succeder\u00e0.\nMarkheim ora \u00e8 pieno di sentimenti, soprattutto negativi, ma pensa anche di non possedere, in fondo, il sentimento del pentimento.\nInizia a sentire dei passi sul piano superiore, per\u00f2 \u00e8 consapevole che in casa non c'\u00e8 nessuno, infatti la segretaria del negoziante aveva anticipato il suo orario di uscita.\nMarkheim, dopo molti pensieri, continua il suo piano e va a rubare i soldi, i quali sono ubicati al piano superiore. Giunto qui, Markheim si impossessa dei soldi, ma subito dopo entra un uomo, che ritiene essere il Diavolo. Lo sconosciuto afferma di conoscere molto bene Markheim e che dopo questo delitto quei soldi verranno persi.\nMarkheim, preso dall'antipatia verso quest'uomo, risponde che lui non \u00e8 affatto cattivo. Lui possiede, come tutti gli uomini, due parti del suo carattere: il male e il bene. Anche in questo racconto di Stevenson \u00e8 presente il problema della dualit\u00e0 dell'animo umano.\nMarkheim si giustifica affermando che quel giorno aveva preso il possesso del corpo l'odiato male. Anche lui stesso odiava il male, ma non ne poteva fare a meno.\nLo sconosciuto gli disse che la segretaria stava tornando perch\u00e9 si era dimenticata qualcosa, e allora consigli\u00f2 a Markheim di uccidere anche lei perch\u00e9 non potesse testimoniare. Markheim, dopo il lungo discorso con lo sconosciuto, dice che, se la sua vita \u00e8 maledetta, l'unico modo per liberarsene \u00e8 abbandonarla. Il viso dello sconosciuto si riempie di trionfo e di soddisfazione. Detto questo lo sconosciuto scompare e Markheim, senza pensare troppo a quel mistero, va dalla ragazza, che stava per entrare, e l'avverte: \"Sar\u00e0 meglio che avverta la polizia. Ho ucciso il suo padrone.\""}
{"id": "3552220", "revid": "567822", "url": "https://it.wikipedia.org/wiki?curid=3552220", "title": "Shuffle! Days in the bloom", "text": ""}
{"id": "3552221", "revid": "567822", "url": "https://it.wikipedia.org/wiki?curid=3552221", "title": "Shuffle! Memories", "text": ""}
{"id": "3552223", "revid": "767487", "url": "https://it.wikipedia.org/wiki?curid=3552223", "title": "Juan de \u00c1lava", "text": "La sua prima opera \u00e8 la cappella maggiore della cattedrale di Plasencia, mentre il suo capolavoro \u00e8 la chiesa di Santo Stefano a Salamanca, iniziata nel 1524: la struttura \u00e8 gotica, mentre i dettagli sono gi\u00e0 interamente rinascimentali."}
{"id": "3552226", "revid": "339392", "url": "https://it.wikipedia.org/wiki?curid=3552226", "title": "Mashiroiro Symphony -Love is pure white-", "text": ""}
{"id": "3552227", "revid": "339392", "url": "https://it.wikipedia.org/wiki?curid=3552227", "title": "Mashiroiro Symphony -Wind of silk-", "text": ""}
{"id": "3552228", "revid": "567822", "url": "https://it.wikipedia.org/wiki?curid=3552228", "title": "Tick! Tack! Never say goodbye", "text": ""}
{"id": "3552229", "revid": "6923", "url": "https://it.wikipedia.org/wiki?curid=3552229", "title": "Sidney Rigdon", "text": "Fu un leader nei primi anni della storia del movimento mormone.\nInfanzia battista.\nSidney Rigdon nacque a \"St. Clair Township\", Contea di Allegheny, Pennsylvania, circa 10 miglia a sud di Pittsburgh. (L'area \u00e8 nota oggi come Biblioteca). Era il pi\u00f9 giovane di quattro figli di William e Nancy Rigdon. Il padre era un coltivatore nativo della Contea di Harford, Maryland. William Rigdon mor\u00ec nel 1810 e Sidney rimase nella fattoria di famiglia fino al 1818, quando divenne l'apprendista di un Ministro battista chiamato Reverendo Andrew Clark. Rigdon ricevette la licenza di predicatore per i Battisti stretti nel marzo 1819. A maggio si trasfer\u00ec nella Contea di Trumbull, Ohio, dove predic\u00f2 insieme ad Adamson Bentley dal luglio 1819. Spos\u00f2 la sorella di Bentley, Phoebe Brook nel giugno 1820 e rimase in Ohio fino al febbraio 1822, quando and\u00f2 a Pittsburgh per accettare il pastorato nella Prima Chiesa Battista con la raccomandazione di Alexander Campbell.\nRigdon e Bentley viaggiarono per incontrare Alexander Campbell nell'estate del 1821, per imparare pi\u00f9 cose riguardo ai Battisti che incontrarono l'opposizione alla loro idea che il Nuovo Testamento dovrebbe avere la priorit\u00e0 sul Vecchio Testamento nella Chiesa Cristiana. Cominciarono una lunga discussione, alla fine i due uomini si unirono al movimento della Disciplina di Cristo associato con Campbell. Rigdon divenne un predicatore famoso nella chiesa di Pittsburgh. Tuttavia, alcuni membri scontenti furono in grado di forzare le sue dimissioni nel 1824. Per i successivi due anni Rigdon lavor\u00f2 come conciatore per mantenere la sua famiglia, anche se predicava la domenica sul restaurazionismo cristiano di Campbell nel palazzo di giustizia di Pittsburgh. Nel 1826 fu invitato a diventare un pastore della chiesa battista pi\u00f9 liberale a Mentor (Ohio) nella Connecticut Western Reserve. Molti di quelli che successivamente sarebbero stati leader dei mormoni erano membri della congregazione di Rigdon, tra cui Parley P. Pratt, Isaac Morley e Edward Partridge.\nChiesa mormone.\nConoscenza della prima Chiesa di Ges\u00f9 Cristo.\nIn un viaggio verso New York lungo il Canale Erie, Parley P. Pratt si ferm\u00f2 a Palmyra dove lesse per la prima volta il Libro di Mormon. All'inizio di settembre del 1830, Pratt fu battezzato nella \"Chiesa di Ges\u00f9 Cristo dei santi degli ultimi giorni. In ottobre, Pratt e Ziba Peterson furono chiamati in missione per predicare ai Nativi Americani o \"Lamanites\". Pratt viaggi\u00f2 a est e fece visita a Rigdon in Ohio. Rigdon lesse il Libro di Mormon, e credette nella sua naturalezza e si convert\u00ec alla religione mormone. Fu battezzato e procedette a convertire centinaia dei membri della sua congregazione. Nel dicembre 1830 Rigdon and\u00f2 a New York, dove incontr\u00f2 Joseph Smith. Rigdon era un ottimo oratore e fu subito chiamato da Smith per essere il portavoce della chiesa. Rogdon serv\u00ec come scriba per aiutare nella Traduzione della Bibbia di Joseph Smith.\nKirtland, Ohio, 1830-37.\nNel dicembre 1830 Smith ricevette una rivelazione mentre aiutava i membri della chiesa a New York per riunirsi a Kirtland (Ohio) e fondersi con la congregazione di l\u00ec. Molte delle dottrine che aveva sperimentato il gruppo di Rigdon, tra cui vivere con tutte le cose in comune, trovarono poi espressione nel movimento comune.\nQuando Smith organizz\u00f2 la Prima Presidenza, scelse Jesse Gause e Rigdon come suoi consiglieri. Smith e Rigdon divennero molto uniti, e Rigdon tent\u00f2 di scavalcare Oliver Cowdery, quello che in origine era il \"Secondo Anziano\" della chiesa. Quando i vigilantes decisero di ricoprire di catrame e piume Joseph Smith Jr. la John Johnson Farm a Hiram (Ohio), ricoprirono anche Rigdon.\nRigdon divenne un forte sostenitore della costruzione del Tempio di Kirtland. Quando la chiesa fond\u00f2 la Kirtland Safety Society, Rigdon divenne il tesoriere della societ\u00e0 e Smith fu il suo cassiere. Quando la banca fall\u00ec nel 1837, Rigdon e Smith furono entrambi accusati dai dissidenti mormoni.\nFar West, Missouri, 1838.\nRigdon e Smith si spostarono a Far West (Missouri) e stabilirono l\u00ec un nuovo quartier generale della chiesa. Come portavoce della Prima Presidenza, Rigdon predic\u00f2 molti controversi sermoni in Missouri, tra cui il Sermone del Sale e l'orazione per il 4 luglio. Questi interventi furono visti anche come contributi al conflitto noto come guerra mormone in Missouri. Il conflitto port\u00f2 i mormoni all'espulsione dall stato e Rigdon e Smith furono arrestati ed imprigionati nella Liberty Jail. Rigdon fu rilasciato con un atto \"habeas corpus\" e si trasfer\u00ec in Illinois dove si erano rifugiati la maggior parte dei mormoni nel 1839.\nNauvoo, Illinois, 1839-1844.\nSmith successivamente scapp\u00f2 dal Missouri e fond\u00f2 la citt\u00e0 di Nauvoo. Rigdon continu\u00f2 le sue azioni da portavoce della chiesa e fece un intervento nell'originale Tempio di Nauvoo.\nTuttavia, la relazione tra Smith e Rigdon cominci\u00f2 a deteriorarsi. La partecipazione di Rigdon negli affari amministrativi della chiesa fu minima durante il periodo a Nauvoo. Egli non risiedeva in citt\u00e0 e serv\u00ec la presidenza di una chiesa locale di Pittsburgh. Era anche di salute cagionevole. Nel 1843 Smith sostitu\u00ec Rigdon con Amasa M. Lyman. Tuttavia, durante il suo discorso alla conferenza generale di ottobre 1843, chiese di poter rimanere nella Presidenza. La congregazione vot\u00f2 per tenerlo come primo consigliere, al contrario di quanto voluto da Smith. Dopo il voto, Smith si alz\u00f2 e disse, \"L'ho buttato via dalle mie spalle, e voi ce lo avere messo di nuovo. Voi potete portarlo, ma io non voglio.\"\nQuando Smith cominci\u00f2 la sua campagna elettorale per le elezioni presidenziali del 1844, Rigdon fu selezionato come suo vice presidente. Nell'aprile 1844, William Law, secondo consigliere della Prima Presidenza, fu scomunicato e la sua posizione non fu ricoperta da nessuno. Di conseguenza, dopo la morte di Smith, Rigdon fu l'ultimo membro della Prima Presidenza. Durante questo periodo, la forte opposizione di Rigdon alla poligamia e ad altre questione della chiesa fecero diminuire la sua popolarit\u00e0.\n1844 Crisi della successione.\nDopo l'assassinio di Smith nel 1844, si apr\u00ec una lotta per decidere il suo successore nella chiesa. Le fazioni, basate alle volte sulla dottrina, altre su posizioni amministrative, si divisero e i membri della chiesa cominciarono a dividersi in base ai diversi leader. Alcuni membri sostenevano che Rigdon, come membro anziano della Prima Presidenza, doveva succedere a Smith di diritto. Altri credevano che la successione toccasse al figlio minore di Smith, Joseph Smith III. La moglie di Smith, Emma, sosteneva il Presidente del Palo centrale, presidente dell'alto consiglio, William Marks. Marks tuttavia sosteneva Rigdon.\nPrima che si tenesse un grande incontro a Nauvoo per discutere la questione l'8 agosto 1844, Rigdon sostenne che non ci poteva essere alcun successore al defunto profeta e che egli avrebbe potuto essere reso \"Protettore\" della Chiesa.\nBrigham Young, Presidente del quorum dei dodici apostoli si oppose e sostenne la teoria che dovesse essere il presidente del quorum a succedere a Smith. La Chiesa di Ges\u00f9 Cristo dei santi degli ultimi giorni dice che Smith aveva comunicato una rivelazione nella sezione 107, versi 23-24 della Dottrina e Alleanza che il Quorum dei Dodici era \"uguale in autorit\u00e0 e potere\" alla Prima Presidenza, cos\u00ec la decisione del successore di Smith cadde sugli apostoli anche se Rigdon era convinto di essere il primo nella linea di successione. Si svilupp\u00f2 anche una leggenda in cui molti nella Congregazione avevano assistito un cambiamento in Brigham Young la cui voce e le espressioni del viso cambiarono per diventare uguali a quelle di Joseph Smith. Questo fatto, tuttavia, non \u00e8 registrato in nessun giornale contemporaneo e venne alla luce solo dopo anni dopo la crisi della successione.\nIl Quorum dei dodici apostoli era sparso negli Stati Uniti e in Europa, diviso in molte missioni, al momento della morte di Smith. I cinque membri presenti in Illinois votarono contro Rigdon come capo della Chiesa. Rigdon credette che questa azione fosse frutto di un ordine scorretto. Un mese dopo, l'8 settembre, Sidney Rigdon fu scomunicato dalla chiesa mormone dal Consiglio comune della Chiesa convocato dal vescovo Newel K. Whitney. Sidney Rigdon rifiut\u00f2 tale decisione dopo la quale egli, a sua volta, allo stesso modo scomunic\u00f2 i membri dei dodici e fugg\u00ec da Nauvoo, sostenendo che si sentiva minacciato dai sostenitori di Young. Si trasfer\u00ec a Pittsburgh dove port\u00f2 avanti la sua branca dei mormoni.\nSuccessivamente, nel dicembre 1847 a Kanesville Tabernacle, oggi Council Bluffs, gli Apostoli e i membri della chiesa sostennero Young come nuovo Presidente della chiesa. Questa reintegrazione della prima presidenza avvenne tre anni dopo la morte di Joseph Smith, durante i quali Rigdon sostenne il suo diritto a governare la Chiesa.\nLeader della Chiesa, Pennsylvania e New York, 1845-1876.\nDopo lo scisma per la successione, Rigdon solidific\u00f2 e svilupp\u00f2 una fazione indipendente del mormonismo, a cui ci si riferisce spesso con il termine \"Rigdonite\". I mormoni che seguirono Rigdon si separarono per stabilirsi a Pittsburgh, Pennsylvania. Il 6 aprile 1845, Rigdon presiedette ad una conferenza della Chiesa, dove afferm\u00f2 di essere l'unico vero proseguimento della chiesa di Smith. Riorganizz\u00f2 quindi la Prima Presidenza e fond\u00f2 il suo Quorum dei Dodici.\nAnche se la Chiesa di Rigdon fior\u00ec brevemente attraverso la pubblicazione del suo periodico, \"The Messenger and Advocate,\" i litigi tra i membri port\u00f2 la maggior parte dei membri della Chiesa a disertare il leader dal 1847. Alcuni tra i membri pi\u00f9 leali, tra cui William Bickerton, riorganizzarono la chiesa nel 1862.\nRigdon vivette molti anni in Pennsylvania e a New York. Mantenne la sua testimonianza del Libro di Mormon e si aggrapp\u00f2 alla pretesa di essere il legittimo erede di Joseph Smith. Mor\u00ec a Friendship (New York).\nTeoria Spalding/Rigdon.\nAlcuni oppositori del mormonismo ipotizzarono nel XIX secolo che Rigdon fosse la vera forza dietro al Mormonismo. Secondo questa teoria, Rigdon ottenne un manoscritto di un romanzo storico da un editore di Pittsburgh, l'autore era Solomon Spalding. Questa teoria afferma che questo romanzo contenesse la \"porzione storica\" del Libro di Mormon e che Rigdon l'avesse rielaborata, aggiungendo la sua teologia, rendendola il libro attuale. Una recente analisi computerizzata del testo del \"Libro di Mormon\" supporta questa teoria, anche se lo studio non include Joseph Smith Jr. nel campione degli autore, affermando che non sono stati trovati esempi di scritti di Smith. I sostenitori di questa teoria dicono che Rigdon e Smith si incontrarono solo nel dicembre 1830, poco dopo la prima pubblicazione del libro di mormon a New York."}
{"id": "3552235", "revid": "158913", "url": "https://it.wikipedia.org/wiki?curid=3552235", "title": "Symphonie pour un massacre", "text": ""}
{"id": "3552236", "revid": "158913", "url": "https://it.wikipedia.org/wiki?curid=3552236", "title": "Dialogue avec mon jardinier", "text": ""}
{"id": "3552251", "revid": "599013", "url": "https://it.wikipedia.org/wiki?curid=3552251", "title": "Einar Jan Aas", "text": "Carriera.\nClub.\nAas inizi\u00f2 la carriera con la maglia del Moss nel 1973. Due anni pi\u00f9 tardi, la squadra guadagn\u00f2 la promozione nella massima divisione norvegese. Il \"Verdens Gang\" (VG) lo premi\u00f2 come difensore dell'anno nel 1977 e nel 1979.\nSi trasfer\u00ec poi in Germania, per giocare nel Bayern Monaco. A met\u00e0 della stagione seguente, pass\u00f2 al Nottingham Forest, all'epoca allenato da Brian Clough. Una gamba rotta gli precluse per\u00f2 l'avventura al City Ground.\nTorn\u00f2 al Moss nel 1984 e contribu\u00ec alla vittoria del titolo nel 1987, per la prima volta nella storia del club. Nello stesso anno, si ritir\u00f2 dal calcio giocato.\nNazionale.\nAas gioc\u00f2 35 partite per la , con 3 reti all'attivo. Debutt\u00f2 il 30 giugno 1977, nella sconfitta per 2-1 contro l'. Segn\u00f2 la prima rete il 25 ottobre 1978, nella sconfitta per 3-2 contro la ."}
{"id": "3552256", "revid": "170204", "url": "https://it.wikipedia.org/wiki?curid=3552256", "title": "Friulano (vino)", "text": ""}
{"id": "3552258", "revid": "170204", "url": "https://it.wikipedia.org/wiki?curid=3552258", "title": "Uva Rondo", "text": ""}
{"id": "3552269", "revid": "117304526", "url": "https://it.wikipedia.org/wiki?curid=3552269", "title": "Radio Italia Top Estate 2011", "text": "Radio Italia Top Estate \u00e8 una compilation, formata da due cd di 15 brani ognuno, pubblicata il 28 giugno 2011 per la Sony Music. La compilation debutta alla settima posizione della classifica FIMI; la posizione pi\u00f9 alta occupata \u00e8 la quinta durante la nona settimana."}
{"id": "3552274", "revid": "47767", "url": "https://it.wikipedia.org/wiki?curid=3552274", "title": "Lyudmyla", "text": ""}
{"id": "3552275", "revid": "47767", "url": "https://it.wikipedia.org/wiki?curid=3552275", "title": "Ljudmila", "text": ""}
{"id": "3552276", "revid": "47767", "url": "https://it.wikipedia.org/wiki?curid=3552276", "title": "\u013dudmila", "text": ""}
{"id": "3552277", "revid": "47767", "url": "https://it.wikipedia.org/wiki?curid=3552277", "title": "Ludmi\u0142a", "text": ""}
{"id": "3552278", "revid": "47767", "url": "https://it.wikipedia.org/wiki?curid=3552278", "title": "Ludomi\u0142a", "text": ""}
{"id": "3552279", "revid": "47767", "url": "https://it.wikipedia.org/wiki?curid=3552279", "title": "Ljudmil", "text": ""}
{"id": "3552280", "revid": "47767", "url": "https://it.wikipedia.org/wiki?curid=3552280", "title": "L\u00edda", "text": ""}
{"id": "3552281", "revid": "47767", "url": "https://it.wikipedia.org/wiki?curid=3552281", "title": "Lyudmil", "text": ""}
{"id": "3552282", "revid": "47767", "url": "https://it.wikipedia.org/wiki?curid=3552282", "title": "Lyudmila", "text": ""}
{"id": "3552283", "revid": "47767", "url": "https://it.wikipedia.org/wiki?curid=3552283", "title": "Ljudmyla", "text": ""}
{"id": "3552286", "revid": "740722", "url": "https://it.wikipedia.org/wiki?curid=3552286", "title": "Unione delle universit\u00e0 del Mediterraneo", "text": "L'Unione delle universit\u00e0 del Mediterraneo (in inglese Mediterranean Universities Union, in francese Union des universit\u00e8s de la M\u00e8diterran\u00e8e), conosciuta con l'acronimo UNIMED, \u00e8 una rete di 127 atenei localizzati nei paesi del bacino del Mediterraneo (o che hanno specifici interessi nella regione mediterranea). Il segretariato dell'organizzazione ha sede a Roma.\nStoria.\nL'UNIMED \u00e8 stata fondata nel 1991 e il suo campo d'interesse \u00e8 quello della promozione delle conoscenze storiche e umanistiche fra le diverse culture mediterranee, con un approccio basato sulla multidisciplinarit\u00e0, agevolando lo scambio tra docenti e discenti delle diverse realt\u00e0 universitarie, per conseguire in definitiva una maggiore integrazione, economica, sociale e culturale, tra le diverse sponde del Mediterraneo.\nOrgani direttivi.\nEssi sono assistiti nella gestione di UNIMED dal consiglio di amministrazione."}
{"id": "3552294", "revid": "54476", "url": "https://it.wikipedia.org/wiki?curid=3552294", "title": "Ritratto di dama (Correggio)", "text": "Il Ritratto di dama \u00e8 un dipinto a olio su tela (103x87,5\u00a0cm) di Correggio, firmato, databile al 1520 circa e conservato nel Museo dell'Ermitage di San Pietroburgo.\nStoria.\nNon si conosce la storia antica del dipinto, che \u00e8 al museo russo dal 1925. Dati stilistici farebbero pensare a una datazione vicina agli affreschi della Camera di San Paolo, per l'impostazione monumentale, la pienezza e la scioltezza del modellato, oltre agli artifici prospettici come la visione leggermente da sott'in su. Paragoni stretti sono con la \"Madonna della Scala\".\nGi\u00e0 attribuito a Lorenzo Lotto, \u00e8 stato accostato anche a capolavori come \"La Velata\" di Raffaello.\nDescrizione e stile.\nIl \"Ritratto di dama\" \u00e8 dipinto sofisticato e un ritratto enigmatico e prezioso, le cui dimensioni fanno pensare a una funzione rappresentativa, da appendere stabilmente in un salone o comunque in un ambiente monumentale a rappresentare l'effigiata. Si tratta di un ritratto femminile a mezza figura, sullo sfondo di un albero fronzuto (al cui tronco si arrampica un rametto d'edera) che lascia scoperto, sulla destra, un lontano paesaggio dominato dal blu intenso e acquoso del cielo. La protagonista \u00e8 seduta di tre quarti verso sinistra, con il volto inclinato verso lo spettatore a cui rivolge uno sguardo enigmatico. In testa indossa la grande cuffia a nastri intrecciati fermata da una preziosa spilla, come era in voga nell'alta societ\u00e0 del nord-Italia nei primi decenni del Cinquecento, visibile anche in numerosi ritratti di Lorenzo Lotto (come il \"Ritratto di Lucina Brembati\") o di Tiziano (\"Ritratto di Isabella d'Este\"): pare che fosse stata proprio la duchessa di Mantova a lanciare tale uso. Indossa una veste scollata bianca e nera, alla spagnola, e con la mano destra regge un bacile su cui si leggono iscrizioni in greco. Alla gamba poi ha una corda annodata. Una catena d'oro pende sul petto.\nCome in molti ritratti cinquecenteschi \u00e8 oggi difficile indicare con esattezza l'identit\u00e0 della protagonista; certo \u00e8 che si tratta di un lavoro culturalmente elevato, l'unico firmato con il nome latinizzato del Correggio (\u201cANTON LAET(US)\u201d) e uno dei rari dipinti italiani a contenere un'iscrizione in lingua greca che corre lungo il bordo del bacile d'argento mostrato dalla dama.\nVi si legge la parola \"NH\u03a0EN\u0398\u0395\u03a3\" (\"nepenthes\"), una citazione dal IV libro dell'Odissea, quando Telemaco si reca al palazzo di Menelao e viene riconosciuto poich\u00e9 piange udendo il nome di suo padre Odisseo, che credeva morto. Le parole di Menelao per consolare Telemaco, suscitano in tutti i convitati \u201cvoglia di pianto:/ piangeva Elena argiva, figlia di Zeus,/ piangeva Telemaco e l'Atride Menelao;/ nemmeno il figlio di Nestore aveva gli occhi asciutti,/ perch\u00e9 ricordava nel cuore il nobile Ant\u00edloco\u201d. Per questo Elena miscela il vino con il farmaco - \u201cnepente\u201d - che aveva la propriet\u00e0 di alleviare il dolore per la perdita di una persona cara (\u201cil padre o la madre\u2026 un fratello o un figliolo\u201d).\nNonostante l'abito nero della dama non denoti con certezza il lutto, l'iscrizione sul bacile rimanda inequivocabilmente a un contesto di perdita di una persona cara. Su questa base si \u00e8 discusso se la dama sia da identificarsi con Veronica Gambara, che aveva perso il marito nel 1518 (Giberto VII da Correggio) e a cui alluderebbe il lauro poetico, o con Ginevra Rangoni, vedova nel 1517 di Giangaleazzo da Correggio e terziaria francescana come vorrebbe lo scapolare e il cordone di quell'ordine presenti nel ritratto. Ginevra pare avesse commissionato il dipinto per le future nozze avvenute il 24 luglio 1519 con Aloisio Gonzaga, marchese di Castel Goffredo.\nVale per\u00f2 la pena notare che l'effigiata non deve necessariamente identificarsi con qualcuno che aveva subito un lutto, in quanto l'attributo del bacile d'argento che pare offrire all'osservatore, verso cui \u00e8 indirizzato anche il suo sguardo ammiccante, implica una sua identificazione con Elena che offre agli ospiti il rimedio per addolcire il loro dolore. Questa potrebbe quindi essere la spiegazione del ritratto: un dono, o comunque un messaggio rivolto a qualcuno vicino all'effigiata e che aveva perso una persona cara. Anche il paesaggio con l'aurora che si vede sullo sfondo sembra alludere all'idea di superare il dolore di una perdita riecheggiando le parole di Pisistrato che nel compatire Telemaco ricordava il proprio fratello morto dicendo: \u201cio non godo a piangere dopo la cena, ma verr\u00e0 ancora/ figlia di luce l'Aurora\u201d (IV, 194-5)."}
{"id": "3552296", "revid": "486946", "url": "https://it.wikipedia.org/wiki?curid=3552296", "title": "Grande Moschea di Parigi", "text": ""}
{"id": "3552298", "revid": "767487", "url": "https://it.wikipedia.org/wiki?curid=3552298", "title": "Roger Albertsen", "text": "Carriera.\nGiocatore.\nClub.\nAlbertsen inizi\u00f2 la carriera per l'Odda, prima di lasciare il paese natio per trasferirsi nei Paesi Bassi e giocare nel Den Haag, a 17 anni. Considerato una promessa del calcio norvegese, raggiunse il club olandese per cui gioc\u00f2 il connazionale Harald Berg. Divent\u00f2 rapidamente un titolare del club e fu apprezzato per la sua corsa continua e per il suo stile di gioco molto fisico.\nNell'estate 1979, pass\u00f2 al Feyenoord. In questa societ\u00e0, divent\u00f2 un calciatore prezioso e contribu\u00ec al quarto posto finale in campionato e alla vittoria nella coppa nazionale. Dopo una sola stagione, per\u00f2, torn\u00f2 al Den Haag.\nLasci\u00f2 poi questo campionato per trasferirsi nel vicino Belgio, dove avrebbe vestito la maglia del Winterslag. Qui divent\u00f2 velocemente un idolo del suo pubblico. Gioc\u00f2 poi in Grecia, con la maglia dell', per un triennio: in questi anni vinse anche un campionato.\nIl suo vecchio amico Arne Dokken lo persuase poi a tornare in patria, per giocare nel Rosenborg. Il calciatore accett\u00f2 la proposta e gioc\u00f2 cos\u00ec, per la prima volta, nella massima divisione norvegese. Rimase in squadra per due anni, finch\u00e9 nel 1987 non annunci\u00f2 il ritiro a causa di alcuni infortuni.\nNazionale.\nAlbertsen gioc\u00f2 25 incontri per la , con 3 reti all'attivo. Debutt\u00f2 l'8 settembre 1976, nella vittoria per 1-0 sulla . La sua prestazione pi\u00f9 ricordata, per\u00f2, \u00e8 quella contro l' del 1981: Albertsen segn\u00f2 la rete del momentaneo 1-1 (sebbene poi le immagini dimostrarono che non tocc\u00f2 il pallone, che s'insacc\u00f2 direttamente sul cross di Tom Lund, ma la marcatura gli fu comunque assegnata). La Norvegia vinse poi l'incontro per 2-1.\nAllenatore.\nDopo il ritiro, fu allenatore dell'Orkanger, del Sokna e del Kongsberg. Nel 2002, gli fu diagnosticato un cancro che lo port\u00f2 alla morte l'anno seguente."}
{"id": "3552313", "revid": "580", "url": "https://it.wikipedia.org/wiki?curid=3552313", "title": "Giuseppe Platamone", "text": "Biografia.\nFiglio di Enrico, il marchese Platamone fu un appassionato di sport, apprezzato schermidore ma anche pianista. Contribu\u00ec allo sviluppo di varie attivit\u00e0 agonistiche a Trapani, dal ciclismo al podismo e naturalmente la scherma e il calcio, con l'Unione Sportiva Trapanese, di cui divenne presidente nel 1908. Dal 1920 al 1921 rivest\u00ec l'incarico di viceconsole onorario della Svezia.\nAder\u00ec al fascismo e dal 1928 al 1930 fu podest\u00e0 di Trapani. Finanzi\u00f2 personalmente l'erezione della \"Stele d'Anchise\", completata ed inaugurata il 23 ottobre del 1930 in occasione del bimillenario della nascita di Virgilio. La stele fu eretta a Pizzolungo, il luogo dove ipoteticamente sarebbe sbarcato Enea e dove secondo il poema virgiliano fu sepolto Anchise."}
{"id": "3552315", "revid": "212348", "url": "https://it.wikipedia.org/wiki?curid=3552315", "title": "Repubblica di Moldavia", "text": ""}
{"id": "3552318", "revid": "599013", "url": "https://it.wikipedia.org/wiki?curid=3552318", "title": "Jos\u00e9 Alberto P\u00e9rez", "text": "Caratteristiche tecniche.\nPortiere, fu particolarmente noto per la sua abilit\u00e0 nel parare i calci di rigore; stabil\u00ec il primato di 14 rigori parati consecutivamente.\nCarriera.\nClub.\n\"Perico\" P\u00e9rez inizi\u00f2 la carriera professionistica nel River Plate: entr\u00f2 a far parte della prima squadra nel 1969. Divenne poi titolare, disputando gran parte degli incontri di massima serie dei campionati tra il 1969 e il 1974. Con la societ\u00e0 di N\u00fa\u00f1ez ebbe modo anche di partecipare alla Coppa Libertadores nel 1970 e nel 1973. Nel 1975 lasci\u00f2 il River per l'Independiente, e con la divisa rossa del club di Avellaneda gioc\u00f2 le due gare di Coppa Intercontinentale contro l'Atl\u00e9tico Madrid, subendo due reti (entrambe nella partita disputata a Madrid). Nello stesso anno prese parte alla Primera Divisi\u00f3n, classificandosi al 13\u00ba posto nel Metropolitano e al 3\u00ba nel girone C del Nacional, e alla Libertadores, che termin\u00f2 con la vittoria della sua squadra. Nella tripla finale con l'Uni\u00f3n Espa\u00f1ola, P\u00e9rez gioc\u00f2 sempre da titolare. Nel 1976 pass\u00f2 all'Uni\u00f3n di Santa Fe, compagine che prendeva parte alla massima serie argentina: vi rimase per due stagioni, totalizzando 90 presenze su 110 incontri. Nel 1978 fu acquistato dal Platense di Vicente L\u00f3pez, giocandovi 36 gare. Concluse poi la carriera con la maglia del Chacarita Juniors, in seconda serie."}
{"id": "3552319", "revid": "767487", "url": "https://it.wikipedia.org/wiki?curid=3552319", "title": "No\u00e9mie Wolfs", "text": "Biografia.\nScelta dal gruppo degli Hooverphonic in sostituzione della precedente Geike Arnaert, nel 2011 vince il premio \"Radio 2 Summer Hit 2011\" come miglior cantante femminile. Abbandonato il gruppo nel 2015, incomincia la carriera solista con la pubblicazione dell'album \"Hunt You\" il 22 aprile 2016.\nNel febbraio 2020 pubblica il secondo album \"Lonely\" \"Boy's Paradise\"\".\"\n\u00c8 presentatrice radiofonica di un podcast musicale su Studio Brussel, che va in onda ogni marted\u00ec sera."}
{"id": "3552320", "revid": "838137", "url": "https://it.wikipedia.org/wiki?curid=3552320", "title": "Mojca Kleva", "text": "Biografia.\nSi \u00e8 laureata in scienze politiche nel 2002 e ha conseguito un dottorato nel 2007.\n\u00c8 stata consigliere comunale di Capodistria dal 1999 al 2009 per i Socialdemocratici, consulente per l'allargamento nel Parlamento Europeo dal 2002 al 2004 e consulente nell'Assemblea nazionale slovena dal 2004 al 2008. \u00c8 stata inoltre membro del direttivo dell'organizzazione non governativa European Women`s Lobby dal 2007 al 2009.\nAlle elezioni europee del 2009 si \u00e8 candidata al Parlamento Europeo nelle file dei Socialdemocratici, senza risultare eletta. \u00c8 diventata europarlamentare nel 2011 in sostituzione del dimissionario Zoran Thaler.\n\u00c8 membro della \"Commissione per lo sviluppo regionale\", della \"Delegazione alle commissioni di cooperazione parlamentare UE-Armenia, UE-Azerbaigian e UE-Georgia\" e della \"Delegazione all'Assemblea parlamentare Euronest\", e membro sostituto della \"Commissione per i problemi economici e monetari\", della \"Commissione per i diritti della donna e l'uguaglianza di genere\" e della \"Delegazione alla commissione parlamentare mista UE-ex Repubblica iugoslava di Macedonia\"."}
{"id": "3552321", "revid": "282094", "url": "https://it.wikipedia.org/wiki?curid=3552321", "title": "Francia libera", "text": ""}
{"id": "3552333", "revid": "538762", "url": "https://it.wikipedia.org/wiki?curid=3552333", "title": "Campionato europeo lead di arrampicata", "text": ""}
{"id": "3552334", "revid": "1762097", "url": "https://it.wikipedia.org/wiki?curid=3552334", "title": "Mirna", "text": "Origine e diffusione.\nDeriva dall'elemento slavo \"mir\" che significa \"pace\" o \"mondo\", comune a molti nomi di origine slava quali Mirko, Dragomir, Miroslavo, Mircea e cos\u00ec via. Vuol dire quindi \"pacifica\", significato condisivo anche dai nomi Ireneo e Sulamita.\nNon va confuso col nome Myrna, che ha origini differenti.\nOnomastico.\nIl nome non \u00e8 portato da alcuna santa, quindi \u00e8 adespota. L'onomastico si festeggia quindi il 1\u00ba novembre, giorno di Ognissanti."}
{"id": "3552335", "revid": "322321", "url": "https://it.wikipedia.org/wiki?curid=3552335", "title": "Diocesi di Trevi", "text": "La diocesi di Trevi (in latino: \" Dioecesis Trebiana\") \u00e8 una sede soppressa e sede titolare della Chiesa cattolica.\nStoria.\nLa \"passio\" di san Feliciano, evangelizzatore del territorio umbro, scritta attorno al VI secolo, riferisce che Trevi in passato aveva un vescovo come Foligno, Spello, Bevagna, Assisi e altre localit\u00e0. Lanzoni ritiene che questa informazione sia degna di fede. Tuttavia alquanto problematica \u00e8 la definizione della serie episcopale di Trevi, per l'omonimia tra questa sede e quella di Trevi nel Lazio e perch\u00e9 nelle fonti non vi \u00e8 nulla che possa permettere di distinguere le due diocesi.\nIl primo vescovo attribuito dalla tradizione alla diocesi umbra \u00e8 sant'Emiliano. La sua \"passio\", scritta nel IX secolo, racconta che il santo venne inviato a Trevi da san Feliciano e che qui sub\u00ec il martirio all'inizio del IV secolo.\nPer i successivi vescovi invece gli autori hanno opinioni e punti di vista completamente diversi se non opposti, attribuendo tutti i vescovi noti o alla sede umbra o a quella laziale oppure distribuendo i vescovi in modo arbitrario tra le due diocesi. \nEruditi e storici locali umbri in genere attribuiscono la serie episcopale a Trevi in Umbria; lo stesso fanno Ughelli e gli autori che da lui dipendono, ad esempio Cappelletti, Moroni, Gams, Sbaraglia. Altri storici invece ritengono che solo i primi due vescovi noti, Costantino e Lorenzo, presenti rispettivamente ai sinodi romani del 487 e del 499, possano appartenere alla diocesi umbra, mentre gli altri sarebbero da attribuire a Trevi nel Lazio. Andrea Czortek, sulla scorta di quanto avvenuto per altre diocesi umbre nel corso nel VI secolo, ritiene che anche la diocesi di Trevi sia scomparsa durante la guerra greco-gotica (535-553) che devast\u00f2 la regione, e che il suo territorio fu inglobato dalla diocesi di Spoleto. Infine, Giorgio Otranto, pur ammettendo l'esistenza di una comunit\u00e0 cristiana a Trevi, solleva dubbi sulla reale esistenza di una diocesi nella citt\u00e0 umbra.\nDal 1969 Trevi \u00e8 annoverata tra le sedi vescovili titolari della Chiesa cattolica; dal 18 luglio 2002 il vescovo titolare \u00e8 Paolo Schiavon, gi\u00e0 vescovo ausiliare di Roma.\nCronotassi.\nVescovi residenziali.\nLa presente cronotassi \u00e8 quella riportata da storici ed eruditi locali e codificata da Ughelli, ma probabilmente molti di questi vescovi sono da attribuire alla diocesi di Trevi nel Lazio."}
{"id": "3552336", "revid": "329581", "url": "https://it.wikipedia.org/wiki?curid=3552336", "title": "Esperimento di Franck-Hertz", "text": "L'esperimento di Franck-Hertz \u00e8 stato un esperimento fisico condotto dagli scienziati tedeschi James Franck e Gustav Ludwig Hertz nel 1914 per verificare il modello atomico di Bohr, che teorizzava la presenza di livelli discreti di energia per le orbite degli elettroni attorno al nucleo. L'esperimento, che conferm\u00f2 il modello quantizzato dei livelli di energia atomici, valse ai due fisici il Premio Nobel per la fisica nel 1925.\nL'esperimento.\nL'apparato sperimentale utilizzato da Franck e Hertz consisteva in un tubo contenente un gas a bassa pressione della sostanza oggetto dell'esperimento (nel caso dell'esperimento originale, gas di mercurio), all'interno del quale erano posti tre elettrodi: un catodo a emissione di elettroni, una griglia di accelerazione e un anodo, posto a un potenziale leggermente inferiore rispetto a quello della griglia, ma comunque positivo rispetto a quello del catodo. Mediante opportuni strumenti potevano essere variate le differenze di potenziale tra catodo e griglia e misurata la corrente tra i due elettrodi.\nL'idea alla base dell'esperimento \u00e8 che, nell'urto tra gli elettroni accelerati e gli atomi del gas, l'energia cinetica viene assorbita dagli atomi solo se essa \u00e8 pari alla differenza di energia tra due livelli energetici che, secondo il modello di Bohr, ha un valore finito e discreto. Mediante il potenziale di accelerazione formula_1 \u00e8 possibile controllare l'energia cinetica media degli elettroni, che sar\u00e0\nSe questa energia \u00e8 inferiore all'energia di transizione tra i primi due livelli energetici formula_3 e formula_4, cio\u00e8 se\nallora gli urti con gli atomi sono prevalentemente elastici, dunque l'energia cinetica totale degli elettroni rimane costante e quindi la corrente misurata ai capi del circuito aumenta all'aumentare del potenziale.\nQuando invece\ngran parte degli urti tra elettroni e atomi diventa anelastica, in quanto l'energia cinetica media dell'elettrone \u00e8 sufficiente a eccitare l'atomo al livello energetico successivo. Conseguentemente, gli elettroni che hanno perso tutta la loro energia cinetica nell'urto non sono in grado di raggiungere l'anodo (che si trova a un potenziale minore rispetto alla griglia) e questo porta a una brusca riduzione della corrente misurata.\nAumentando ancora il potenziale gli elettroni che hanno ceduto la loro energia cinetica in un urto con un atomo di mercurio, verranno nuovamente accelerati fino ad arrivare all'anodo, quindi la corrente aumenta in funzione del potenziale, fintantoch\u00e9 l'energia fornita diventa sufficiente per un nuovo urto anelastico. In conclusione osserveremo delle cadute della corrente misurata ogni volta che\ndove \"n\" \u00e8 un numero naturale.\nI risultati dell'esperimento sono esemplificati nella figura a lato, che mostra cali della corrente misurata quando formula_1 \u00e8 un multiplo di 4.9 V, corrispondente alla differenza energetica di 4.9 eV tra i primi due livelli dell'atomo di mercurio, confermando sostanzialmente l'ipotesi di Bohr sull'assorbimento dell'energia da parte degli atomi."}
{"id": "3552337", "revid": "848247", "url": "https://it.wikipedia.org/wiki?curid=3552337", "title": "Barriera di Lanzo", "text": "Barriera di Lanzo (\"Bariera 'd Lans\" in piemontese), un tempo nota come Nuova Barriera di Lanzo (\"Neuva Bariera 'd Lans\"), \u00e8 una zona della Circoscrizione 5 di Torino, situato nell'estrema periferia nord-ovest della citt\u00e0, considerata sobborgo del quartiere Madonna di Campagna ed \u00e8 delimitata:\nNonostante la sua posizione periferica, gode di una relativa centralit\u00e0, perch\u00e9 attraversata da importanti infrastrutture come il collegamento con l'Aeroporto di Caselle e la ferrovia Torino-Ceres, pi\u00f9 diversi siti di interesse storico nelle immediate vicinanze, come la Reggia di Venaria, il Centro Conservazione e Restauro, a nord con il Parco naturale La Mandria con all'interno il Borgo Castello e il Centro Internazionale del Cavallo, pi\u00f9 a sud con il Parco della Pellerina). \nIl territorio \u00e8 attraversato dal tracciato della Spina Reale, ovvero il percorso storico della ferrovia oggi interrata, che un tempo univa Torino alla residenza reale di Venaria.\nStoria del quartiere.\nLa denominazione del quartiere trae origine, similmente alle altre borgate e barriere cittadine dalla presenza dell'antica cinta daziaria, in questo caso riguardante l'accesso dalle Valli di Lanzo perci\u00f2 altres\u00ec dalla Valle d'Aosta e la Svizzera.\nIn questo contesto \u00e8 doveroso affrontare le due denominazioni: \"Vecchia\" e \"Nuova Barriera di Lanzo\". La prima \u00e8 oggi nota anche come Borgata Tesso, posta pi\u00f9 a sud all'interno della \"Spina Reale\", la \"Nuova\" \u00e8 posta pi\u00f9 a nord-ovest rispetto alla prima. Questa distinzione fu dovuta all'ampliamento dei confini comunali, che crearono due quartieri sostanzialmente diversi, storicamente simili, a fianco a quelli di Borgata Vittoria, Madonna di Campagna e un po' pi\u00f9 ad ovest Lucento e Vallette.\nAncora oggi il quartiere \u00e8 in progressivo sviluppo urbanistico: insediamenti commerciali e di servizio terziario la fanno da padrone, nonch\u00e9 nuovi insediamenti edilizi. La sua posizione strategica fra il capoluogo piemontese e la sua dimora reale per eccellenza, la Reggia di Venaria Reale, ne fanno un centro a piena regola, un crocevia di passaggio e di sosta, servito da mezzi pubblici di ogni genere e da attivit\u00e0 commerciali per ogni esigenza per non parlare di attivit\u00e0 alberghiere presenti sul territorio.\nIl quartiere ha la sua fetta di turismo, sia grazie agli eventi concertistici e sportivi presso i palazzetti e lo stadio, che presso i centri commerciali che caratterizzano la zona e anche in occorrenza di feste di quartiere e patronali, dove vengono organizzate varie attivit\u00e0 di ritrovo e di richiamo storico.\nNei pressi del quartiere in Strada Bramafame 22 \u00e8 presente la sede della Federnautica Nazionale.\nSport nel quartiere.\nIn virt\u00f9 del suo legame con il rione Rigola, Barriera di Lanzo partecipa ogni anno al \"Palio dei Borghi\" di Venaria, in cui sono presenti i borghi storici che compongono il Comune. I borghi storici sono: \"Centro Storico (Borgo Antico) - La Mandria - Polo Nord - Siberia - Trucco - Altessano - San Marchese - Porto - La Rigola - San Giuseppe - Colomba - Savonera e Gallo.\" Sono da aggiungere poi i quartieri pi\u00f9 recenti che si aggregano agli altri durante il Palio o semplicemente fanno da spettatori, tra cui il \"Quartiere Praile\", \"Salvo D'Acquisto\", \"Ponte Stura\", \"Fiordaliso\", \"Casermette\" e \"Pre Parco\" (\"Madonnina Prima\" e \"Madonnina Seconda\"). In conclusione ci sono i territori di \"Borgo Castello\", sul colle della citt\u00e0, e \"Regia Mandria\", per un totale di circa 20 borghi cittadini.\nBarriera di Lanzo, inoltre, ha gareggiato al \"Palio dei Quartieri\" di Torino e provincia, sia sotto il nome della Venaria Reale, vincendo alcune edizioni in quanto tale, sia sotto il nome di Madonna di Campagna, il suo quartiere \"alter ego\" in citt\u00e0.\nArte nel quartiere.\nDurante le feste di quartiere \u00e8 presente la mostra di quadri e esposizioni artistiche, nonch\u00e9 l'esposizione di auto d'epoca con la premiazione della pi\u00f9 bella. Inoltre la borgata, oltre ad ospitare il discorso istituzionale, \u00e8 percorsa dalle majorettes accompagnate dalla banda musicale. Fanno da cornice stand di associazioni e onlus di quartiere. La zona organizza anche un programma ricco di eventi culturali, sportivi e momenti di animazione nonch\u00e9 concerti, musica e visite guidate sul territorio del quartiere.\n\"Street Art\" nel quartiere.\nNel mese di maggio 2016 un bando denominato \"\"PORTE AD ARTE\",\" voluto dalla Soprintendenza alle Belle Arti e Paesaggio di Torino e coordinato dalla \"Fondazione Contrada Torino Onlus\", in collaborazione con la Direzione Cultura della Citt\u00e0 di Torino \u2013 Servizio Arti Visive, Cinema e Teatro e la Consulta per la Valorizzazione dei Beni Artistici e Culturali di Torino ha selezionato una serie di proposte per realizzare un'opera di \"Street art\" sui muri dell'edificio del Dazio di Via Venaria 100.\nNel settembre 2016 una giuria mista di residenti ed esperti ha selezionato il progetto vincente presentato dal gruppo di Viola Gesmundo e di Maria Chiara Morganti, che nel mese di ottobre 2016 ha eseguito e terminato l'opera.\nInfrastrutture e trasporti.\nFerrovie.\nL'area \u00e8 servita dalle fermate ferroviarie di Rigola Stadio (nel comune di Venaria Reale) e Madonna di Campagna della tratta Ferrovia Torino-Ceres servita dalla linea SFM A del Servizio ferroviario metropolitano di Torino.\nMobilit\u00e0 urbana.\nIl quartiere \u00e8 servito dalle linee tranviarie 3 e 9 e da autoservizi urbani e interurbani.\nNel quartiere \u00e8 situato il pi\u00f9 grande deposito del GTT e presso le Officine Tram Storici (volontari dell ATTS - Associazione Torinese Tram Storici) vengono custoditi e restaurati i tram della flotta del capoluogo piemontese e di altre citt\u00e0."}
{"id": "3552338", "revid": "287204", "url": "https://it.wikipedia.org/wiki?curid=3552338", "title": "Ykk\u00f6nen 2011", "text": "La Ykk\u00f6nen 2011 fu la diciassettesima edizione della seconda serie del campionato finlandese di calcio come Ykk\u00f6nen. Il campionato, con il formato a girone unico e composto da tredici squadre, venne vinto dal Lahti, che venne promosso in Veikkausliiga.\nStagione.\nNovit\u00e0.\nDalla Ykk\u00f6nen 2010 venne promosso in Veikkausliiga il RoPS, mentre vennero retrocessi in Kakkonen il TPV, il Klubi-04 e l'MP. Dalla Veikkausliiga 2010 venne retrocesso il Lahti, mentre dal Kakkonen venne promosso l'HIFK. All'AC Oulu, a cui era stata revocata la licenza di partecipazione alla Veikkausliiga a causa di problemi finanziari, venne concessa la licenza di partecipazione al campionato di Ykk\u00f6nen.\nFormula.\nLe tredici squadre si affrontavano due volte nel corso del campionato, per un totale di 24 giornate. La prima classificata veniva promossa direttamente in Veikkausliiga. Le ultime quattro classificate venivano retrocesse direttamente in Kakkonen.\nClassifica finale.\nLegenda:\nNote:"}
{"id": "3552341", "revid": "180559", "url": "https://it.wikipedia.org/wiki?curid=3552341", "title": "Supercoppa italiana 2005 (pallacanestro maschile)", "text": "La Supercoppa italiana 2005 fu l'11\u00aa supercoppa italiana di pallacanestro maschile.\nFu vinta, per la seconda volta, dalla contro .\nIl titolo di MVP dell'incontro \u00e8 stato assegnato al fortitudino Marco Belinelli.\nFormula.\nIl trofeo \u00e8 stato assegnato in una gara unica, disputata al PalaDozza di Bologna il 5 ottobre 2005. Le squadre finaliste sono state quella dei campioni d'Italia in carica della Fortitudo, e della Pallacanestro Treviso detentrice della Coppa Italia."}
{"id": "3552355", "revid": "537927", "url": "https://it.wikipedia.org/wiki?curid=3552355", "title": "Isole Xulla", "text": ""}
{"id": "3552357", "revid": "767487", "url": "https://it.wikipedia.org/wiki?curid=3552357", "title": "Jade (X Japan)", "text": "Jade \u00e8 un singolo del gruppo musicale giapponese X Japan, uscito il 28 giugno 2011 come download digitale su iTunes."}
{"id": "3552358", "revid": "132266", "url": "https://it.wikipedia.org/wiki?curid=3552358", "title": "Sayf al-Islam Gheddafi", "text": ""}
{"id": "3552360", "revid": "132266", "url": "https://it.wikipedia.org/wiki?curid=3552360", "title": "Sayf al-'Arab Gheddafi", "text": ""}
{"id": "3552362", "revid": "16758", "url": "https://it.wikipedia.org/wiki?curid=3552362", "title": "Sabrage", "text": "Il Sabrage \u00e8 una particolare tecnica per aprire le bottiglie di champagne con una sciabola (\"sabre\" in francese), usata solitamente come cerimoniale. La sciabola viene fatta scivolare lungo il corpo della bottiglia verso il collo con un colpo secco. La forza della lama che colpisce il labbro del collo \u00e8 sufficiente per rompere il vetro e separare di netto il collo dal collare della bottiglia che, insieme con il tappo, viene sparato via dalla forza del gas contenuto nel vino. Se applicata correttamente, la tecnica \u00e8 efficace con qualunque vino spumante.\nStoria.\nQuesta pratica \u00e8 divenuta popolare nella Francia napoleonica quando l'esercito visitava i domini aristocratici appartenenti all'impero. Il periodo \u00e8 subito dopo la Rivoluzione francese e la sciabola era l'arma d'elezione della cavalleria leggera dell'esercito, gli ussari. Viste le numerose vittorie ottenute dall'esercito, vi furono molti festeggiamenti, durante i quali era prassi aprire le bottiglie con un mezzo comodo e facilmente reperibile. Pare che durante uno di questi festeggiamenti Napoleone stesso disse \"\u00abChampagne! Nella vittoria \u00e8 un merito; nella sconfitta una necessit\u00e0\u00bb\", incoraggiandone cos\u00ec l'uso e la pratica.\nSciabola da Sabrage.\nLa sciabola da sabrage (\"sabre \u00e0 champagne\") \u00e8 uno strumento appositamente creato per questo scopo. Alcune sciabole hanno lame molto corte, di 30 cm circa e somigliano pi\u00f9 a lunghi coltelli, mentre altre hanno lame pi\u00f9 lunghe. Le lame sono totalmente senza filo e spesso senza punta in quanto l'apertura della bottiglia avviene per l'impatto della lama sul labbro e non per la sua capacit\u00e0 di tagliare."}
{"id": "3552372", "revid": "1305772", "url": "https://it.wikipedia.org/wiki?curid=3552372", "title": "Davidoff Swiss Indoors 1992 - Doppio", "text": "Il doppio del torneo di tennis Davidoff Swiss Indoors 1992, facente parte dell'ATP Tour, ha avuto come vincitori Tom Nijssen e Cyril Suk che hanno battuto in finale Karel Nov\u00e1\u010dek e David Rikl 6-3, 6-4."}
{"id": "3552377", "revid": "767487", "url": "https://it.wikipedia.org/wiki?curid=3552377", "title": "Soci\u00e9t\u00e9 g\u00e9ologique de France", "text": "La Soci\u00e9t\u00e9 g\u00e9ologique de France (in italiano Societ\u00e0 geologica di Francia), anche abbreviata con la sigla SGF, \u00e8 una istituzione scientifica francese fondata il 17 marzo 1830 e riconosciuta di pubblica utilit\u00e0 il 3 aprile 1832.\nStoria.\nLo statuto fondativo del 1830 precisava che la SGF nasceva per concorrere al progresso delle scienze della Terra, sia con le proprie attivit\u00e0, sia in rapporto con altre realt\u00e0 dell'industria, dell'agricoltura, dell'ambiente e dell'educazione. In quel periodo, cio\u00e8 nella prima met\u00e0 del XIX secolo, la geologia era una scienza in Francia studiata, principalmente, sotto l'egida del Corpo delle Mine e dall'Acad\u00e9mie des sciences.\nConstant Pr\u00e9vost, nell'agosto 1830, presentava la SGF al re di Francia, Luigi Filippo, appena asceso al trono, ponendo l'accento sulla libert\u00e0 di movimento e l'indipendenza intellettuale dei soci, libert\u00e0 che non poteva essere prerogativa solo della predetta accademia delle scienze e del suo segretario generale Georges Cuvier, le cui idee avevano impedito lo studio e la diffusione delle teorie di Lamarck.\nTuttavia, i soci della SGF non erano tutti lamarckiani, giacch\u00e9 era implicito e dunque accettato l'incontro-confronto di punti di vista differenti che originava dalla presenza di personalit\u00e0 autorevoli ma culturalmente diverse, come nel caso di Alcide d'Orbigny, un catastrofista convinto, che del resto venne eletto presidente nel 1843. Il primo direttivo della Societ\u00e0 venne composto da Louis Cordier, Andr\u00e9 Brochant de Villiers, Alexandre Brongniart, Armand Dufr\u00e9noy, L\u00e9once \u00c9lie de Beaumont et Henri-Marie Ducrotay de Blainville. La societ\u00e0 si fece conoscere presto all'estero, tanto che nel 1850 il 36% dei suoi soci (186 su 513) non era francese, potendo quindi contare sulla presenza di illustri scienziati stranieri, fra i quali Charles Darwin, Charles Lyell, Roderick Murchison e Lorenzo Pareto.\nPubblicazioni scientifiche.\nLa SGF pubblica, a partire dalla fondazione, un periodico, il \"Bulletin de la soci\u00e9t\u00e9 g\u00e9ologique de France\" e, dal 1833, le \"M\u00e9moires de la soci\u00e9t\u00e9 g\u00e9ologique de France\". Dal 1890 e fino al 1923 gli atti e le ricerche di paleontologia furono separate in una serie di apposite \"M\u00e9moires de la soci\u00e9t\u00e9 g\u00e9ologique de France/Pal\u00e9ontologie\", mentre da quella data sono state raggruppate in una nuova pubblicazione dal titolo \"Les m\u00e9moires\". I rendi conto scientifici, pubblicati originariamente sul \"Bulletin\", dal 1910 sono stati inseriti nei \"Comptes rendus des s\u00e9ances\", periodico che, tra il 1912 e il 1972, era stato prima ridenominato \"Compte rendu sommaire des s\u00e9ances de la soci\u00e9t\u00e9 g\u00e9ologique de France \" e poi, dal 1972 sino al 1997, \"Bulletin de la soci\u00e9t\u00e9 g\u00e9ologique de France. Compte rendu sommaire des s\u00e9ances de la soci\u00e9t\u00e9 g\u00e9ologique de France\".. Il \"Bulletin\" \u00e8 ancora una delle principali pubblicazioni internazionali a carattere geologico."}
{"id": "3552381", "revid": "322321", "url": "https://it.wikipedia.org/wiki?curid=3552381", "title": "Diocesi di Velia", "text": "La diocesi di Velia (in latino: \" Dioecesis Veliensis\") \u00e8 una sede soppressa e sede titolare della Chiesa cattolica.\nStoria.\nNulla si conosce di questa antica sede episcopale, nemmeno il nome di un vescovo. Anche il luogo \u00e8 incerto; forse si identifica con l'antica citt\u00e0 di Elea nel Cilento, sul colle di Castellammare della Bruca, presso il paese moderno di Ascea.\nL'unica menzione riportata dalle fonti rimanda al 592, quando papa Gregorio Magno ingiunse al vescovo Felice di Paestum, rifugiatosi nella bizantina Agropoli, di fare la visita canonica alle vicine diocesi di Velia, di Bussento e di Blanda, forse perch\u00e9 rimaste prive di una guida dopo l'invasione longobarda della Campania guidata da Zottone.\nIncerta \u00e8 la data di soppressione della diocesi, il cui territorio nel X secolo \u00e8 presumibilmente incorporato in quello della diocesi di Paestum-Capaccio.\nDal 1966 Velia \u00e8 annoverata tra le sedi vescovili titolari della Chiesa cattolica; la sede \u00e8 vacante dal 6 giugno 2020."}
{"id": "3552382", "revid": "41640020", "url": "https://it.wikipedia.org/wiki?curid=3552382", "title": "Carta fisica", "text": ""}
{"id": "3552383", "revid": "1442080", "url": "https://it.wikipedia.org/wiki?curid=3552383", "title": "Athens Open 1992 - Doppio", "text": "Il doppio del torneo di tennis Athens Open 1992, facente parte dell'ATP Tour, ha avuto come vincitori Tom\u00e1s Carbonell e Francisco Roig che hanno battuto in finale Marcelo Filippini e Mark Koevermans 6-3, 6-4."}
{"id": "3552385", "revid": "1442080", "url": "https://it.wikipedia.org/wiki?curid=3552385", "title": "Grand Prix de Tennis de Toulouse 1992 - Doppio", "text": "Il doppio del torneo di tennis Grand Prix de Tennis de Toulouse 1992, facente parte dell'ATP Tour, ha avuto come vincitori Brad Pearce e Byron Talbot che hanno battuto in finale Guy Forget e Henri Leconte 6-1, 3-6, 6-3."}
{"id": "3552386", "revid": "402317", "url": "https://it.wikipedia.org/wiki?curid=3552386", "title": "SymphonyOne", "text": ""}
{"id": "3552392", "revid": "550302", "url": "https://it.wikipedia.org/wiki?curid=3552392", "title": "Mazzerismo", "text": "Il mazzerismo \u00e8 una pratica divinatoria del folklore corso, probabile retaggio sciamanico, per il quale in alcune famiglie dell'isola alcuni individui vengono considerati dei possessori di qualit\u00e0 insolite. Tra queste qualit\u00e0 vi la facolt\u00e0 di bilocarsi durante il sonno; la persona addormentata si trova contemporaneamente in una situazione di caccia dove egli stesso caccia e uccide degli animali.\nIl possessore del dono del mazzerismo viene detto mazzero. \u00c8 pure soprannominato \"Il cacciatore di anime\" e \"Il Messaggero di Morte\".\nOrigine.\nTale figura probabilmente risale ad un periodo precedente alla religione megalitica, quella del popolo di cacciatori e raccoglitori. Infatti il legame mistico tra la vittima ed il mazzero ricalca molto quello che sarebbe esistito nel pre-neolitico tra il cacciatore e la sua preda. Il mazzerismo offre anche molti spunti in comune con lo sciamanesimo. Anche in molte trib\u00f9 disperse del mondo che si sostengono con la caccia esiste uno stato mistico paragonabile al mazzerismo corso.\nEtimologia.\nMazzero evolve da \"mactator\", sostantivazione del verbo latino \"mactare\" (uccidere), donde proviene pure l'italiano \u201cammazzare\u201d. Ha sicuramente parallelismo anche con la parola spagnola \"matador\" che per l'appunto nella realt\u00e0 e non nel sogno uccide un animale.\nI mazzeri hanno vari nomi in Corsica a seconda della zona: \"culpadore\" (\"colpatori\" Figari), \"acciacatore\", \"mazzeru\" (\"mazzatori\" a Gualdariccio), \"lanceri\" a Sartene, \"nuttambuli\" o \"sunnambuli\" ad Appietto, \"murtulaghj\" a Marignana. In alcune di queste zone per\u00f2 si sostiene che i murtulaghj siano solo degli uomini che compaiano in sogno annunciando la morte.\nI Mazzeri.\nLa caccia pu\u00f2 essere individuale, o collettiva. In questo caso nel sogno partecipano pi\u00f9 mazzeri. Spesso il mazzero assume forma di animale: un cane, un gatto o un corvo. Il mazzero gode nella societ\u00e0 di una reputazione ambivalente, sebbene svolga una normale vita sociale dai concittadini viene considerato come un essere soprannaturale, in quanto tramite tra l'aldil\u00e0 ed il mondo dei vivi.\nIl mazzero si pu\u00f2 riconoscere guardandolo negli occhi che non fermano ma attraversano lo sguardo.\nAnche caratterialmente sono infidi in quanto eccellono per insinuarsi nelle grazie dell'interlocutore. Ma l'intimit\u00e0 con loro \u00e8 pericolosa perch\u00e9 attirano l'\u201damico\u201d nel loro regno di tenebre e di morte trasformandolo in una potenziale preda di caccia.\nSi racconta che il prescelto dal mazzero diventa assente, sognatore, amante della solitudine iniziando anche a manifestare visioni profetiche.\nLa sua depressione e la tristezza, probabilmente sono dovute alla consapevolezza di essere strumento di morte.\nNella vita quotidiana, i mazzeri sono esseri pacifici.\nLa caccia onirica e la profezia.\nLa loro arma preferita \u00e8 un bastone pesante, detto \"mazza\", ma, con il progresso culturale, possono usare anche la pistola, la lancia, l'ascia, il pugnale, i coltelli e anche l\u2019\"asfodelo\", l'arma utilizzata nella lotta tra due mazzeri di due diversi villaggi.\nLa caccia si svolge in zone di confine e nei luoghi pi\u00f9 selvaggi: il pi\u00f9 desolato dei passi, i guadi, fiumi. Queste sono i suoi luoghi preferiti. Essa si svolge all'agguato e segue lo stesso schema della caccia tradizionale vicino a punti d'acqua, in luoghi incolti, selvaggi e impenetrabili. I fiumi segnano il confine da un mondo all'altro. L'acqua \u00e8 anche il luogo preferito degli spiriti, dei morti che non hanno espiato i propri peccati, questi spiriti sono in relazione al Mazzero.\nA volte pu\u00f2 capitare anche di cacciare per le strade di un paese.\nUna volta che l'animale viene ucciso, questi si gira sulla schiena e si trasforma da volto animale a testa di una persona viva nel mondo reale, che in genere appartiene al contesto sociale del mazzero.\nLa persona riconosciuta, pur non potendo morire nei tre giorni successivi, verr\u00e0 a morte infallibilmente entro la conclusione di un anno dalla caccia.\nNella caccia si pu\u00f2 anche solo ferire l'animale e la persona avr\u00e0 quindi un semplice incidente o cadr\u00e0 ammalata. Le parti che sono colpite nella caccia saranno le stesse di quelle colpite dall'incidente o dalla malattia.\nTuttavia la funzione del mazzerismo pu\u00f2 anche essere utile: si pu\u00f2 agire sul corso delle cose e invertire la tendenza in favore della persona riconosciuta nella caccia.\nLa Mandrache.\nLa \"Mandrache\" \u00e8 una battaglia fantasma tra i mazzeri di due diversi villaggi.\nDi solito si svolge su una collina. Questo accade la notte del 31 luglio -1\u00ba agosto, raggruppati in milizie, combattono contro quelli della comunit\u00e0 vicina.\nQuesta guerra viene praticata con l'asfodelo. I vincitori avranno un anno di prosperit\u00e0, i perdenti uno di carestia e tra i mazzeri stessi del villaggio perdente non mancheranno i morti.\nTrasmissione del potere e taumaturgia.\nLa trasmissione del mazzerismo \u00e8 in genere ereditaria e bisogna essere membri di una famiglia di mazzeri.\n\u00c8 un dono che non si pu\u00f2 rifiutare, al limite si potr\u00e0 diventare mazzero non \u201cacciaccatore\u201d, ovvero non assassino, in tale evenienza il mazzero sar\u00e0 salvatore di anime e guaritore."}
{"id": "3552395", "revid": "1442080", "url": "https://it.wikipedia.org/wiki?curid=3552395", "title": "ATP Bolzano 1992 - Doppio", "text": "Il doppio del torneo di tennis ATP Bolzano 1992, facente parte dell'ATP Tour, ha avuto come vincitori Anders J\u00e4rryd e Bent-Ove Pedersen che hanno battuto in finale Tom Nijssen e Cyril Suk 6-1, 6-7, 6-3."}
{"id": "3552399", "revid": "1345938", "url": "https://it.wikipedia.org/wiki?curid=3552399", "title": "Chemoreceptor Trigger Zone", "text": "Il Chemioreceptor Trigger Zone (CTZ), \u00e8 una zona del midollo allungato, che riceve input da ormoni e farmaci circolanti per via ematica e comunica con il centro del vomito. Il CTZ \u00e8 posizionato in prossimit\u00e0 dell'area postrema sul pavimento del quarto ventricolo ed \u00e8 al di fuori della barriera emato-encefalica.\nI neurotrasmettitori implicati nel controllo della nausea e del vomito includono in particolare:\nNella CTZ sono stati individuati anche recettori per gli oppioidi, verosimilmente anch'essi coinvolti, tramite stimolazione da parte di sostanze oppiacee, in meccanismi che portano alla nausea ed al vomito.\nPer il fatto che la Chemioreceptor Trigger Zone \u00e8 situata in una zona esterna alla barriera emato-encefalica, e comunque in una regione ove questa barriera risulta scarsamente sviluppata, alcuni farmaci, come la dopamina, che normalmente non possono entrare nel sistema nervoso centrale, sono in grado di determinare una stimolazione del CTZ.\nSignificato evolutivo.\nIl CTZ \u00e8 posizionato nel midollo allungato, che, filogeneticamente, rappresenta la parte pi\u00f9 antica del sistema nervoso.&lt;br&gt;\nLe forme di vita primordiali sviluppano un tronco cerebrale, od un cervello interno, e nulla di pi\u00f9.\nQuesta parte del cervello \u00e8 responsabile di alcuni semplici istinti e reazioni di sopravvivenza, come ad esempio l'istinto di girare la testa e guardare in corrispondenza della provenienza di uno stimolo uditivo. Il tronco encefalico \u00e8 dove si trova il midollo, e quindi anche l'area postrema e il CTZ.&lt;br&gt;\nForme di vita pi\u00f9 evolute sviluppano un altro segmento del cervello, che include il sistema limbico. \nQuesta zona del cervello \u00e8 responsabile della produzione di emozioni e reazioni emotive a stimoli esterni, ed \u00e8 anche significativamente coinvolta nel meccanismo della memoria e dei sistemi di ricompensa.&lt;br&gt;\nLe forme di vita pi\u00f9 avanzate hanno sviluppato la corteccia cerebrale, che deve essere considerata la parte pi\u00f9 recente del sistema nervoso. Questa zona del cervello \u00e8 responsabile dell'elaborazione del pensiero critico e del ragionamento, ed \u00e8 attivamente coinvolta nei processi decisionali.&lt;br&gt;\n\u00c8 noto che una delle principali cause dell'intelligenza, in molte specie compreso l'uomo, \u00e8 l'aumento del numero dei neuroni corticali nel cervello.\nLa risposta emetica (il riflesso del vomito) \u00e8 stata selezionata nell'evoluzione a scopo protettivo, e serve come salvaguardia contro un possibile avvelenamento del corpo. \nQuesta risposta permette di veicolare tossine e molecole dannose al di fuori dell'organismo, ricorrendo al controllo ed allo stimolo dei motoneuroni che agiscono sui muscoli del torace e del diaframma toracico per determinare l'espulsione del contenuto dello stomaco."}
{"id": "3552401", "revid": "648716", "url": "https://it.wikipedia.org/wiki?curid=3552401", "title": "Carbonio-9", "text": "Il carbonio-9 o 9C \u00e8 un isotopo radioattivo del carbonio avente 6 protoni e 3 neutroni.\nNon \u00e8 presente in natura e viene prodotto negli acceleratori.\nDecadimento.\nLa tendenza dell'atomo \u00e8 di trasformare un protone in un neutrone, emettendo un positrone. L'atomo derivante, il boro-9, non \u00e8 stabile e decade, con l'emissione di un protone, in berillio-8 che a sua volta si scinde in due atomi di elio-4:\nIn alcuni casi (per il 40%) questo decadimento \u00e8 accompagnato dalla emissione di altri protoni per stabilizzare il nucleo. In particolare, nel 27% dei casi viene emesso direttamente un altro protone, senza la produzione del boro.\nTuttavia il berillio-8 risultante non \u00e8 stabile e si scinde in due atomi di elio-4:\nNel restante 17% dei casi, oltre al protone in pi\u00f9 viene anche emessa una particella alfa o nucleo di elio. L'atomo risultate, il litio-5, non \u00e8 stabile e decade in elio-4 con l'emissione di un protone:\nUtilizzi.\nLa breve emivita di questo isotopo del carbonio non ne permette nessun utilizzo pratico.\nIsotopi vicini.\nLe caselle colorate corrispondono ad isotopi stabili."}
{"id": "3552403", "revid": "466539", "url": "https://it.wikipedia.org/wiki?curid=3552403", "title": "Tel Aviv Open 1992 - Doppio", "text": "Il doppio del torneo di tennis Tel Aviv Open 1992, facente parte dell'ATP Tour, ha avuto come vincitori Mikael Bauer e Jo\u00e3o Cunha e Silva che hanno battuto in finale Mark Koevermans e Tobias Svantesson 6-3, 6-4."}
{"id": "3552409", "revid": "256896", "url": "https://it.wikipedia.org/wiki?curid=3552409", "title": "Societ\u00e0 Geologica di Francia", "text": ""}
{"id": "3552415", "revid": "287204", "url": "https://it.wikipedia.org/wiki?curid=3552415", "title": "Enel Cuore Onlus", "text": ""}
{"id": "3552419", "revid": "47767", "url": "https://it.wikipedia.org/wiki?curid=3552419", "title": "Oili", "text": ""}
{"id": "3552420", "revid": "47767", "url": "https://it.wikipedia.org/wiki?curid=3552420", "title": "O\u013ega", "text": ""}
{"id": "3552421", "revid": "47767", "url": "https://it.wikipedia.org/wiki?curid=3552421", "title": "Olya", "text": ""}
{"id": "3552422", "revid": "47767", "url": "https://it.wikipedia.org/wiki?curid=3552422", "title": "Olgica", "text": ""}
{"id": "3552423", "revid": "47767", "url": "https://it.wikipedia.org/wiki?curid=3552423", "title": "Oleg", "text": ""}
{"id": "3552431", "revid": "131358", "url": "https://it.wikipedia.org/wiki?curid=3552431", "title": "Juan Guillermo Cuadrado", "text": ""}
{"id": "3552432", "revid": "76963", "url": "https://it.wikipedia.org/wiki?curid=3552432", "title": "Bernhard Goetzke", "text": "Biografia.\nStudi\u00f2 recitazione a D\u00fcsseldorf e a Dresda, e la sua carriera teatrale ebbe inizio a Berlino nel periodo della prima guerra mondiale. Fu scoperto dal regista austriaco Joe May che lo fece debuttare nel cinema nel 1918.\nGir\u00f2 alcune pellicole sotto la direzione di altri registi, ma la sua consacrazione arriv\u00f2 nel 1921 con il film \"Il sepolcro indiano\" diretto da May. Divenuto quindi uno dei maggiori attori tedeschi del muto, nello stesso anno prese parte ad altri tre film importanti, quali \"I fratelli Karamazoff\", \"Destino\" e \"Il dottor Mabuse\".\nNoto anche a livello internazionale, gir\u00f2 film anche in Inghilterra, Francia e Italia, dove nel 1926 fu tra i principali interpreti del film \"Gli ultimi giorni di Pompei\". La sua carriera cinematografica prosegu\u00ec anche nel sonoro fino ai primi anni quaranta, e si specializz\u00f2 in ruoli impegnativi, interpretando spesso personaggi autoritari.\nGoetzke non abbandon\u00f2 mai l'attivit\u00e0 teatrale che svolse fino alla morte.\nMor\u00ec a Berlino, il 7 ottobre 1964."}
{"id": "3552436", "revid": "599013", "url": "https://it.wikipedia.org/wiki?curid=3552436", "title": "Giovanni Alberti (matematico)", "text": "Biografia.\nConsegue la laurea in Matematica nel 1988 all'Universit\u00e0 di Pisa, e successivamente segue il corso di perfezionamento presso la Scuola Normale Superiore di Pisa studiando con Ennio De Giorgi. Attualmente \u00e8 professore ordinario di Analisi Matematica presso la stessa Universit\u00e0 di Pisa. Nel 2002 l'Unione Matematica Italiana gli ha conferito il Premio Caccioppoli; nel 2004 \u00e8 stato invited speaker al quarto European Congress of Mathematics di Stoccolma. Ha vinto l'edizione 2019 del Premio Amerio. \nI principali interessi di Giovanni Alberti sono rivolti al Calcolo delle Variazioni, all'Analisi reale, e a vari aspetti dell'analisi e della formulazione di modelli matematici di fenomeni fisici.\nPrincipali risultati.\nGiovanni Alberti ha dimostrato alcuni teoremi che giocano un ruolo notevole nell'Analisi Matematica contemporanea.\nIn particolare:\nNel 1989 ha dimostrato un risultato molto sorprendente, e di sapore classico, che afferma che dato un qualsiasi campo vettoriale di Borel e una qualsiasi quantit\u00e0 positiva assegnata a priori, esiste una funzione differenziabile il cui gradiente coincide con il campo assegnato al di fuori di un insieme misurabile, la cui misura \u00e8 minore della quantit\u00e0 positiva assegnata in partenza. Questo risultato gioca un ruolo importante nella dimostrazione di vari di teoremi di rilassamento nel Calcolo delle Variazioni.\nNel 1993 ha risolto in positivo un'importante congettura di Ennio De Giorgi e Luigi Ambrosio, dimostrando che la matrice polare (di densit\u00e0) della parte singolare della derivata di una funzione a variazione limitata ha rango uno quasi ovunque, rispetto alla parte singolare stessa. La dimostrazione \u00e8 basata su alcune tecniche innovative di teoria della misura e usa a fondo il concetto di misura tangente. Questo teorema \u00e8 oggi noto come \"Teorema Rango uno di Alberti\" ed \u00e8 alla base della dimostrazione di vari delicati risultati. Ad esempio, l'esistenza di soluzioni rinormalizzate per l'equazione del trasporto con coefficienti a variazione limitata.\nSuccessivamente Giovanni Alberti si \u00e8 dedicato a varie questioni di analisi reale, di Teoria Geometrica della Misura, del calcolo delle variazioni e delle sue applicazioni, con particolare attenzione all'uso della Gamma convergenza nella costruzione di modelli variazionali per problemi di transizione di fase. Di rilievo sono i suoi lavori sul funzionale di Ginzburg-Landau e sui problemi di transizione di fase."}
{"id": "3552437", "revid": "834", "url": "https://it.wikipedia.org/wiki?curid=3552437", "title": "Museo Civico di Storia Naturale", "text": ""}
{"id": "3552440", "revid": "1305772", "url": "https://it.wikipedia.org/wiki?curid=3552440", "title": "Museo archeologico statale", "text": ""}
{"id": "3552441", "revid": "1305772", "url": "https://it.wikipedia.org/wiki?curid=3552441", "title": "Museo archeologico provinciale", "text": ""}
{"id": "3552442", "revid": "1543377", "url": "https://it.wikipedia.org/wiki?curid=3552442", "title": "Gerald J. Toomer", "text": "\u00c8 uno storico dell'astronomia e della matematica che ha scritto numerosi libri e pubblicazioni sull'astronomia dei Greci e quella islamica medioevale. \nIn particolare, ha tradotto in inglese l'Almagesto di Claudio Tolomeo.\nPrecedentemente componente del Corpus Christi College, Cambridge University, si trasfer\u00ec alla Brown University come ricercatore nel 1959 per lo studio della \"storia della matematica nell'antichit\u00e0 e la trasmissione di questi sistemi attraverso gli Arabi in Europa medievale.\" \n\u00c8 entrato nel dipartimento di storia della matematica nel 1963, divenne professore associato nel 1965, e fu preside dal 1980 al 1986."}
{"id": "3552443", "revid": "339392", "url": "https://it.wikipedia.org/wiki?curid=3552443", "title": "Museo comunale d'arte moderna (Anticoli Corrado)", "text": ""}
{"id": "3552445", "revid": "834", "url": "https://it.wikipedia.org/wiki?curid=3552445", "title": "Museo dell'arte contemporanea (Basilea)", "text": ""}
{"id": "3552446", "revid": "834", "url": "https://it.wikipedia.org/wiki?curid=3552446", "title": "Museo di Arte Islamica (Doha)", "text": ""}
{"id": "3552447", "revid": "88740", "url": "https://it.wikipedia.org/wiki?curid=3552447", "title": "Museo d'arte islamica", "text": "Il nome Museo d'arte islamica pu\u00f2 riferirsi a:"}
{"id": "3552449", "revid": "1186766", "url": "https://it.wikipedia.org/wiki?curid=3552449", "title": "Ab\u016b \u02bfUbayda al-Bansh\u012br\u012b", "text": "Quando anneg\u00f2 nell'incidente di un traghetto sul Lago Vittoria nel 1996, era alla guida di al-Q\u0101\u02bfida in Africa e secondo comandante dell'intera organizzazione, dopo Osama bin Laden.\nBiografia.\nAl-Bansh\u012br\u012b nacque nel maggio del 1950 al Cairo. Lavor\u00f2 come poliziotto in Egitto prima di unirsi alla lotta antisovietica in Afghanistan, combattendo al fianco di Ahmed Shah Massoud.\nSuo fratello aveva partecipato all'assassinio del presidente egiziano Anwar al-Sadat. Ayman al-Zawahiri, capo della Jihad islamica egiziana, present\u00f2 al-Bansh\u012br\u012b a Osama Bin Laden, che ne fu favorevolmente impressionato da nominarlo comandante militare degli arabi \"afghani\" (arabi cio\u00e8 provenienti dall'Afghanistan dopo la fine della guerra contro l'URSS). Il secondo in comando dopo al-Bansh\u012br\u012b \u00e8 stato Muhammad Atef. Fu colpito a una gamba durante la Battaglia di Jaji nel 1987.\nMentre era ancora in Afghanistan, nell'agosto del 1988, ha partecipato alla riunione di fondazione di al-Qa'ida, con Bin Laden, Mamduh Mahmud Salim, e altri.\nMentre in Kenya e Tanzania era conosciuto con diversi alias: Adel Habib, Karim e Jalal. Spos\u00f2 una donna keniota e apr\u00ec a Nairobi un'attivit\u00e0 di importazione di automobili dagli Emirati Arabi Uniti.\nAd un certo punto al-Bansh\u012br\u012b acquis\u00ec sia la cittadinanza sia documenti falsi olandesi. Prima del 1996, al-Bansh\u012br\u012b, Mohammed Atef e Yasin al-'Iraqi assistettero Enam Arnaut nell'acquisto di AK-47 e di un mortaio da una trib\u00f9 pashtun chiamata Hajji Ayyub; le armi furono successivamente consegnate in grandi camion attraverso il campo di addestramento di Jawr e quello di allenamento di Jihad Wahl.\nMorte.\nQuando fu resa nota la notizia che il traghetto MV Bukoba era affondato nel lago Vittoria, al-Q\u0101\u02bfida invi\u00f2 Fazul Abdullah Mohammed e Wadih el-Hage sulla scena, per verificare che al-Bansh\u012br\u012b fosse davvero morto, e che non avesse disertato o fosse stato catturato.\nAd al-Bansh\u012br\u012b succedette come comandante \"militare\" di al-Q\u0101\u02bfida un altro ex-poliziotto egiziano, Mohammed Atef, considerato il suo amico inseparabile. Il ruolo chiave di al-Bansh\u012br\u012b in Africa orientale \u00e8 stato assunto, almeno in parte, da 'Abd Allah Ahmad 'Abd Allah.\nMaloy Moheb al-Qandahari scrisse su al-Bansh\u012br\u012b una poesia dal titolo \"Lacrime negli occhi del tempo\" per commemorarlo tra i pi\u00f9 grandi caduti fra i \"mujaheddin\". al-Zaw\u0101hir\u012b recit\u00f2 la poesia nella sua trasmissione internet nel gennaio 2006."}
{"id": "3552450", "revid": "643494", "url": "https://it.wikipedia.org/wiki?curid=3552450", "title": "Harry Liedtke", "text": "Biografia.\nSettimo di dodici figli di un commerciante, alla morte del padre nel 1896 crebbe in un orfanotrofio. Studi\u00f2 al \"gymnasium\" e lavor\u00f2 poi come commerciante di generi alimentari coloniali.\nLiedtke conobbe il direttore del Teatro Reale di Berlino, che lo port\u00f2 a frequentare lezioni di recitazione. Debutt\u00f2 sulle scene al teatro di Freiberg e poi recit\u00f2 in altri teatri. Nel 1908 lavor\u00f2 al New German Theatre di New York, e nel 1909 al Deutsches Theater berlinese. In seguito fu attivo al Nationaltheater di Mannheim e al K\u00f6nigsst\u00e4dtisches Theater di Berlino.\nEsord\u00ec nel cinema nel 1912 con un piccolo ruolo in un film dal titolo \"Die Rache ist mein\". I suoi ruoli furono soprattutto quelli di giovane incantatore e di gentiluomo. Dal 1916 inizi\u00f2 ad interpretare ruoli di maggior rilievo, dapprima film di genere poliziesco e poi commedie, come \"L'allegra prigione\" (1917), \"Gli occhi della mummia\" (1918), \"Sangue gitano\" (1918), \"La principessa delle ostriche\" (1919), \"Madame du Barry\" (1919), \"Sumurun\" (1920), \"La donna del faraone\" (1921).\nLiedtke divenne molto popolare soprattutto nella seconda met\u00e0 degli anni venti, con pellicole di successo dell'epoca muta, come ad esempio, nel 1928 con \"Il bacillo dell'amore\" dove fu protagonista accanto a Marlene Dietrich.\nNel cinema sonoro Liedtke non ebbe le stesse fortune avute nel muto, anche a causa dell'et\u00e0 interpret\u00f2 ruoli sempre pi\u00f9 marginali. Ebbe per\u00f2 dei ruoli da protagonista nei film \"Sophienlund\" (1943) di Heinz R\u00fchmann e \"Das Konzert\" (1944) di Paul Verhoeven.\nLa sua prima moglie fu Hanne Schutt. Dal 1920 al 1928 Liedtke fu sposato con l'attrice K\u00e4the Dorsch.\nDopo l'occupazione di Bad Saarow da parte dell'Armata Rossa il 28 aprile 1945, per proteggere la terza moglie, l'attrice Christa Tordy, fronteggi\u00f2 i soldati sovietici che volevano violentarla. Il fatto cost\u00f2 la vita a Liedtke che venne ucciso da uno dei militari con una bottiglia di birra."}
{"id": "3552451", "revid": "834", "url": "https://it.wikipedia.org/wiki?curid=3552451", "title": "Museo di Arte Islamica", "text": ""}
{"id": "3552456", "revid": "834", "url": "https://it.wikipedia.org/wiki?curid=3552456", "title": "Museo d'arte moderna di Lille", "text": ""}
{"id": "3552459", "revid": "1305772", "url": "https://it.wikipedia.org/wiki?curid=3552459", "title": "Museo d'arte moderna", "text": ""}
{"id": "3552460", "revid": "834", "url": "https://it.wikipedia.org/wiki?curid=3552460", "title": "Museo d'Arte Moderna", "text": ""}
{"id": "3552462", "revid": "834", "url": "https://it.wikipedia.org/wiki?curid=3552462", "title": "Museo di Arte Moderna", "text": ""}
{"id": "3552463", "revid": "834", "url": "https://it.wikipedia.org/wiki?curid=3552463", "title": "Museo di arte moderna", "text": ""}
{"id": "3552464", "revid": "287204", "url": "https://it.wikipedia.org/wiki?curid=3552464", "title": "Heinz Graffunder", "text": "Fu uno dei maggiori architetti della Repubblica Democratica Tedesca, attivo soprattutto a Berlino Est; noto per essere il progettista del \"Palast der Republik\", collabor\u00f2 alla progettazione dei grandi quartieri residenziali di Fennpfuhl, Hellersdorf e Marzahn."}
{"id": "3552466", "revid": "1442080", "url": "https://it.wikipedia.org/wiki?curid=3552466", "title": "Grand Prix de Tennis de Lyon 1992 - Doppio", "text": "Il doppio del torneo di tennis Grand Prix de Tennis de Lyon 1992, facente parte dell'ATP Tour, ha avuto come vincitori Jakob Hlasek e Marc Rosset che hanno battuto in finale Neil Broad e Stefan Kruger 6-1, 6-3."}
{"id": "3552467", "revid": "41641293", "url": "https://it.wikipedia.org/wiki?curid=3552467", "title": "Graffunder", "text": ""}
{"id": "3552468", "revid": "339392", "url": "https://it.wikipedia.org/wiki?curid=3552468", "title": "Terminator 800/101", "text": ""}
{"id": "3552471", "revid": "339392", "url": "https://it.wikipedia.org/wiki?curid=3552471", "title": "Museo di antichit\u00e0 egiziane (Il Cairo)", "text": ""}
{"id": "3552474", "revid": "62748", "url": "https://it.wikipedia.org/wiki?curid=3552474", "title": "Museo di belle arti", "text": ""}
{"id": "3552476", "revid": "834", "url": "https://it.wikipedia.org/wiki?curid=3552476", "title": "Museo delle belle arti", "text": ""}
{"id": "3552477", "revid": "834", "url": "https://it.wikipedia.org/wiki?curid=3552477", "title": "Museo di Belle Arti", "text": ""}
{"id": "3552478", "revid": "181699", "url": "https://it.wikipedia.org/wiki?curid=3552478", "title": "Joachim N\u00e4ther", "text": "Dal 1964 al 1974 fu architetto-capo di Berlino Est; partecip\u00f2 alla costruzione di numerosi complessi urbanistici della citt\u00e0, come l'Alexanderplatz, Leipziger Stra\u00dfe e la Fischerinsel."}
{"id": "3552479", "revid": "834", "url": "https://it.wikipedia.org/wiki?curid=3552479", "title": "Museo delle Belle Arti", "text": ""}
{"id": "3552480", "revid": "41641401", "url": "https://it.wikipedia.org/wiki?curid=3552480", "title": "N\u00e4ther", "text": ""}
{"id": "3552481", "revid": "834", "url": "https://it.wikipedia.org/wiki?curid=3552481", "title": "Belle Arti", "text": ""}
{"id": "3552482", "revid": "339392", "url": "https://it.wikipedia.org/wiki?curid=3552482", "title": "Museo nazionale delle arti e tradizioni popolari (Roma)", "text": ""}
{"id": "3552484", "revid": "196390", "url": "https://it.wikipedia.org/wiki?curid=3552484", "title": "Museo regionale (Messina)", "text": ""}
{"id": "3552487", "revid": "1305772", "url": "https://it.wikipedia.org/wiki?curid=3552487", "title": "Museum", "text": ""}
{"id": "3552489", "revid": "834", "url": "https://it.wikipedia.org/wiki?curid=3552489", "title": "Mustaf\u00e0 (usurpatore)", "text": ""}
{"id": "3552495", "revid": "124123", "url": "https://it.wikipedia.org/wiki?curid=3552495", "title": "Erhardt Gi\u00dfke", "text": "Fu uno dei maggiori architetti della Repubblica Democratica Tedesca, attivo soprattutto a Berlino Est; progett\u00f2 numerosi edifici e complessi di grande importanza, fra i quali l\"'Ernst-Th\u00e4lmann-Park\"."}
{"id": "3552497", "revid": "1305772", "url": "https://it.wikipedia.org/wiki?curid=3552497", "title": "Myllypuro", "text": ""}
{"id": "3552499", "revid": "125090956", "url": "https://it.wikipedia.org/wiki?curid=3552499", "title": "Programma Fulbright", "text": "Il Programma Fulbright, che include anche il Programma Fulbright-Hays, \u00e8 uno scambio internazionale per studiosi, artisti e scienziati. Il programma \u00e8 stato creato dal senatore statunitense J. William Fulbright nel 1946. La prima universit\u00e0 a partecipare \u00e8 stata la George Washington University, di Washington.\nLa U.S.-Italy Fulbright Commission.\nIn Italia il Programma \u00e8 amministrato dalla Commissione per gli Scambi Culturali fra L'Italia e gli Stati Uniti ovvero, la , ente binazionale finanziato e gestito dal Dipartimento di Stato degli Stati Uniti d'America e dalla \nDirezione generale per la promozione del Sistema Paese del Ministero degli Affari Esteri italiano.\nPresidenti onorari sono il ministro degli Affari Esteri italiano e l'ambasciatore degli Stati Uniti in Italia.\nI borsisti Fulbright.\nPer un elenco completo dei borsisti italiani e degli americani che hanno ricevuto una borsa di studio Fulbright in Italia, si pu\u00f2 fare riferimento al sito della Commissione in Italia in lingua inglese\nCollegamenti esterni.\nThe U.S.-Italy Fulbright Commission"}
{"id": "3552500", "revid": "1442080", "url": "https://it.wikipedia.org/wiki?curid=3552500", "title": "ATP Taipei 1992 - Doppio", "text": "Il doppio del torneo di tennis ATP Taipei 1992, facente parte dell'ATP Tour, ha avuto come vincitori John Fitzgerald e Sandon Stolle che hanno battuto in finale Patrick Baur e Christo van Rensburg 7-6, 6-2."}
{"id": "3552501", "revid": "729019", "url": "https://it.wikipedia.org/wiki?curid=3552501", "title": "Little Tanaga", "text": "Little Tanaga (piccola Tanaga; in lingua aleutina \"Tanagax\") \u00e8 una piccola isola che fa parte del gruppo delle Andreanof, nell'arcipelago delle Aleutine; si trova nel mare di Bering e appartiene all'Alaska (USA). \u00c8 stata registrata come \"Tanaga\" dal capitano Teben'kov nel 1852, nome poi cambiato, nel 1855, in Little Tanaga per differenziarla dall'isola di Tanaga.\nLittle Tanaga si trova tra Kagalaska e Umak. \u00c8 lunga 16\u00a0km e ha un'altitudine massima di 121\u00a0m."}
{"id": "3552502", "revid": "1305772", "url": "https://it.wikipedia.org/wiki?curid=3552502", "title": "Mystic", "text": ""}
{"id": "3552503", "revid": "1305772", "url": "https://it.wikipedia.org/wiki?curid=3552503", "title": "M\u00e9daille comm\u00e9morative de l'exp\u00e9dition de Chine", "text": ""}
{"id": "3552505", "revid": "1305772", "url": "https://it.wikipedia.org/wiki?curid=3552505", "title": "M\u00e9daille comm\u00e9morative de la campagne d'Italie", "text": ""}
{"id": "3552507", "revid": "834", "url": "https://it.wikipedia.org/wiki?curid=3552507", "title": "M\u00e9duse (nave)", "text": ""}
{"id": "3552509", "revid": "104458", "url": "https://it.wikipedia.org/wiki?curid=3552509", "title": "Meduse", "text": ""}
{"id": "3552511", "revid": "287204", "url": "https://it.wikipedia.org/wiki?curid=3552511", "title": "Menilmontant", "text": ""}
{"id": "3552512", "revid": "1983214", "url": "https://it.wikipedia.org/wiki?curid=3552512", "title": "Sophie Gemal", "text": "Sophie Gemal, che \u00e8 alta un metro e settantadue, ha rappresentato la propria nazione al concorso di bellezza internazionale Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3552513", "revid": "834", "url": "https://it.wikipedia.org/wiki?curid=3552513", "title": "M\u00f6bius", "text": ""}
{"id": "3552515", "revid": "339392", "url": "https://it.wikipedia.org/wiki?curid=3552515", "title": "Terminator 850/101", "text": ""}
{"id": "3552517", "revid": "1543377", "url": "https://it.wikipedia.org/wiki?curid=3552517", "title": "Rune Berger", "text": "Carriera.\nGiocatore.\nClub.\nBerger inizi\u00f2 la carriera con la maglia del Troms\u00f8. Debutt\u00f2 nella Tippeligaen il 30 giugno 1996, subentrando a Stein Berg Johansen nel pareggio casalingo per 2-2 contro il Viking.\nGioc\u00f2 poi in prestito all'Alta e, nel 2000 inoltrato, ai Bristol Rovers.\nFu poi ceduto allo Aalesund. Esord\u00ec con la nuova maglia il 13 aprile 2003, nella sconfitta casalinga per 3-2 contro il Troms\u00f8. Al termine della stagione, la squadra retrocesse in Adeccoligaen.\nTorn\u00f2 in seguito al Troms\u00f8, con cui chiuse la carriera.\nAllenatore.\nDopo aver abbandonato l'attivit\u00e0 agonistica, Berger entr\u00f2 nello staff tecnico dell'Alta. Nel 2011, fu scelto come nuovo allenatore."}
{"id": "3552519", "revid": "1305772", "url": "https://it.wikipedia.org/wiki?curid=3552519", "title": "Azzoni Avogadro", "text": "Gli Azzoni Avogadro (o Azzoni Avogaro, talvolta anche Avogadro degli Azzoni) sono una famiglia nobile di Treviso.\nStoria.\nCome altre famiglie feudali gli Azzoni Avogadro dovrebbero avere origini tedesche e, secondo la tradizione, sarebbero imparentati con la dinastia ottoniana.\nLa famiglia ebbe un ruolo cruciale nel governo del comune di Treviso, in particolare con Alteniero III, ucciso da Guglielmo III da Camposampiero durante una congiura organizzata da Guecello Tempesta (5 gennaio 1327).\nCon l'avvento della Repubblica di Venezia venne istituito il Consiglio nobile trevigiano (1388) e gli Azzoni vi vennero compresi subito. Il 29 marzo del 1389 il vescovo Nicol\u00f2 Beruti, su raccomandazione del defunto doge Andrea Contarini, nomin\u00f2 Alteniero di Rizzolino e i suoi discendenti \"avogari\", cio\u00e8 amministratori dei beni diocesani. Di qui l'aggiunta dell'appellativo \"Avogadro\" o \"Avogaro\" al cognome e la concessione di un feudo esteso tra Noale, Trebaseleghe, Zeminiana, Briana, Mazzacavallo e Stigliano. Questi possedimenti furono riconosciuti, assieme al titolo comitale, anche dal governo veneziano il 4 maggio 1764.\nTutti i titoli della famiglia furono riconosciuti dal governo austriaco con le SS. RR. 1\u00ba agosto e 10 ottobre 1819 e dal governo italiano con il D. M. 8 ottobre 1897.\nAlla famiglia Azzoni Avogadro \u00e8 altres\u00ec attribuita la realizzazione del palazzo gotico che si trova nel centro storico di Treviso, denominato Ca' dei Ricchi."}
{"id": "3552520", "revid": "599013", "url": "https://it.wikipedia.org/wiki?curid=3552520", "title": "Scuola napoletana", "text": ""}
{"id": "3552522", "revid": "729019", "url": "https://it.wikipedia.org/wiki?curid=3552522", "title": "Umak", "text": "Umak (in lingua aleutina \"Uhmax\") \u00e8 una piccola isola che fa parte del gruppo delle Andreanof, nell'arcipelago delle Aleutine; si trova nel mare di Bering e appartiene all'Alaska (USA). \u00c8 stata registrata dal capitano Teben'kov nel 1852.\nUmak si trova a nord-est di Little Tanaga e, assieme a un gruppo di altre isole sta tra Adak e Atka."}
{"id": "3552524", "revid": "636174", "url": "https://it.wikipedia.org/wiki?curid=3552524", "title": "Maratonina", "text": ""}
{"id": "3552526", "revid": "287204", "url": "https://it.wikipedia.org/wiki?curid=3552526", "title": "Francis Younghusband", "text": "\u00c8 famoso soprattutto per i suoi viaggio in Estremo Oriente (Manciuria, Deserto del Gobi, Passo Mustagh) e nell'Asia Centrale (Chitral, Hunza, Turkestan e specialmente la Spedizione Inglese del 1904 in Tibet, da lui guidata, durante la quale avvenne un tristemente famoso massacro di soldati e civili tibetani) e per i suoi scritti sull'Asia e sulla politica estera dell'allora Impero britannico. Younghusband \u00e8 stato anche Commissario dell'Impero Britannico per il Tibet e Presidente della Royal Geographical Society di Londra.\nPrimi anni.\nFrancis Younghusband nacque nel 1863 a Murri, nell'India Britannica (ora Pakistan). Suo padre era il Maggior generale John W. Younghusband e sua madre Clara Jane Shaw. Il fratello della madre era Robert Shaw era un ex famoso esploratore dell'Asia Centrale.\nDa bambino, Francis fu portato in Inghilterra da sua madre. Quando Clara torn\u00f2 in India nel 1867 lasci\u00f2 suo figlio a due zie austere e strettamente religiose. Nel 1870 i genitori tornarono in Inghilterra. La famiglia cos\u00ec si riun\u00ec. Nel 1876, a tredici anni, Francis entr\u00f2 al Clifton College di Bristol. Nel 1881 entr\u00f2 alla Royal Military Academy Sandhurst e nel 1882 venne incaricato come subalterno nei Dragoni.\nCarriera militare.\nNel 1886-1887, in congedo dal suo reggimento, Younghusband comp\u00ec una spedizione attraverso la Manciuria, percorrendo il deserto del Gobi, aprendo una via da Kashgar all'India attraverso l'inesplorato Passo di Mustagh. Per questo successo divenne il pi\u00f9 giovane membro della Royal Geographical Society ed ottenne anche la medaglia d'oro della Societ\u00e0.\nNel 1889, quando venne nominato capitano, Younghusband fu inviato, con una piccola scorta di soldati Gurkha per esplorare una regione del nord del Ladakh, dove, l'anno prima, le incursioni dall'Hunza avevano interrotto il commercio tra Yarkand e l'India. Mentre era accampato nella valle del fiume Yarkand, Younghusband ricevette un invito per una cena con il capitano Bronislav Grombchevsky, la sua controparte russa nel \"Grande Gioco\". Younghusband accett\u00f2 l'invito di Grombchevsky, e dopo cena i due rivali parlarono, condividendo brandy e vodka, e discutendo la possibilit\u00e0 di una invasione russa dell'India britannica. Grombchevsky mostr\u00f2 a Younghusband la grande abilit\u00e0 della sua scorta di cosacchi, mentre Younghusband impression\u00f2 Grombchevsky con i l'esercitazioni dei suoi Gurkha. Dopo il loro incontro in questa remota regione di frontiera, Grombchevsky riprese la sua spedizione in direzione del Tibet, mentre Younghusband prosegu\u00ec la sua esplorazione del Karakoram.\nNel 1890 Younghusband fu inviato in una missione nel Turkestan Cinese, accompagnato da George Macartney come interprete. Pass\u00f2 l'inverno a Kashgar, dove lasci\u00f2 Macartney come console Britannico. Nel 1891 ritorn\u00f2 in India attraverso il Pamir. Nel Piccolo Pamir, presso Bozai Gumbaz, incontr\u00f2 i soldati russi, che lo obbligarono a lasciare l'area. Questo fu uno degli incidenti che causarono la Campagna dell'Hunza-Nagar.\nDurante il suo servizio in Kashmir, scrisse un libro, \"Kashmir\", su richiesta di Edward Molyneux, dove dichiarava la sua immensa ammirazione per le bellezze naturali del Kashmir e per la sua storia.\nNel 1890 Younghusband venne trasferito presso l'Indian Political Service. Ricopr\u00ec l'incarico di ufficiale politico distaccato.\nIl Grande Gioco, tra Londra e San Pietroburgo, continu\u00f2 anche nel nuovo secolo. Voci di una espansione russa nell'Hindu Kush e di una presenza russa in Tibet, portarono il Vicer\u00e9 d'India Lord Curzon a nominare Younghusband come commissario Britannico in Tibet dal 1902 al 1904.\nInvasione del Tibet e massacro a Guru.\nTra il 1903 e il 1904, seguendo gli ordini di Curzon, Younghusband, insieme con l'Ufficiale politico del Sikkim John Claude White, guid\u00f2 una spedizione britannica in Tibet, il cui scopo ufficiale era quello di dirimere le controversie sul confine tra Sikkim e Tibet; la spedizione divent\u00f2 (superando le istruzioni di Londra) un'invasione \"de facto\" del Tibet.\nSulla via di Gyangz\u00ea, un confronto al di fuori del borgo di Guru port\u00f2 alla strage di 600-700 miliziani tibetani, in gran parte monaci. Alcune stime indicano un numero maggiore di morti; inclusi altri conflitti, pi\u00f9 di cinquemila tibetani sarebbero morti, a fronte di cinque morti britannici\nLe forze britanniche vennero sostenute da Ugyen Wangchuck, che fu nominato cavaliere e pi\u00f9 tardi sarebbe diventato re del Bhutan.\nLa spedizione infine arriv\u00f2 a Lhasa, mentre il XIII Dalai Lama si recava in esilio in Mongolia."}
{"id": "3552538", "revid": "1043175", "url": "https://it.wikipedia.org/wiki?curid=3552538", "title": "Jun'ya Tanaka", "text": "Carriera.\nClub.\nFa il suo esordio nel calcio professionistico con la maglia dei Kashiwa Reysol. Nella partita contro l'Auckland City Football Club, valida per il play-off per i quarti di finale della Coppa del mondo per club FIFA 2011, realizza il primo dei due gol che permettono la vittoria e il passaggio del turno alla sua squadra.\nIl 29 giugno 2014 viene acquistato dallo Sporting Lisbona, che inserisce sul suo contratto di durata quinquennale una clausola rescissoria record da 60 milioni di euro.\nNazionale.\nHa esordito con la Nazionale giapponese il 24 febbraio 2012 nell'amichevole vinta per 3-1 contro l'Islanda."}
{"id": "3552541", "revid": "47767", "url": "https://it.wikipedia.org/wiki?curid=3552541", "title": "Elle (nome)", "text": "Origine e diffusione.\nSi tratta di un ipocoristico di nomi che iniziano per \"El\", come Eleonora, Elena, Elisabetta e via dicendo; diminutivi analoghi sono \"Ellie\", \"Elli\", \"Elly\" ed \"Ella\", presenti anche in diverse altre lingue. In alcuni casi, pu\u00f2 anche essere tratto da pronome francese \"elle\" (\"lei\").\nVa notato che questo nome corrisponde anche a quello italiano di Elle, una figura della mitologia greca; il suo nome proviene dal greco antico \u1f1d\u03bb\u03bb\u03b7 (\"Helle\"), il cui significato \u00e8 incerto (potrebbe essere ricollegato a \u03c3\u03ad\u03bb\u03b1\u03c2, \"selas\", \"luce\", \"splendore\", \"fiamma\", da cui anche Elena, o forse a \u03c3\u03b5\u03bb\u03ae\u03bd\u03b7m \"selene\", \"luna\", da cui il nome Selene).\nOnomastico.\nIl nome \u00e8 adespota, cio\u00e8 non \u00e8 portato da alcuna santa, quindi l'onomastico ricade il 1\u00ba novembre, per Ognissanti, oppure lo stesso giorno del nome di cui costituisce un ipocoristico."}
{"id": "3552542", "revid": "1573940", "url": "https://it.wikipedia.org/wiki?curid=3552542", "title": "Chiesa di Sant'Agostino (Cantiano)", "text": "La chiesa di Sant'Agostino \u00e8 una chiesa di Cantiano consacrata a Sant'Agostino. Ubicata poco distante dalle mura castellane, era in passato dedicata a santa Caterina d'Alessandria ed era pertinenza del Monastero di Fonte Avellana. La costruzione dell'edificio, risalente ai primi del Duecento mostra ancora la sua struttura romanica esterna con una facciata primitiva ancora intatta, un paramento murario dal sapiente contrasto cromatico dei conci policromi disposti a fasce alternate, nel quale si apre il magnifico portale romanico dai capitelli guarniti da bassorilievi fitomorfici stilizzati. Il fianco destro lungo la via Mazzini \u00e8 corso da lesene e presenta alcune monofore da fastigio trilobato. Nel 1272 fu concessa all'Ordine degli Agostiniani, per secoli affidatari dell'educazione della giovent\u00f9 di Cantiano che vi costruiscono un annesso convento, oggi sede del Museo. Centro dell'edificio conventuale \u00e8 il porticato chiostro della fine del Duecento. All'interno della chiesa, ad un'unica navata, vi si conservano importanti dipinti ed affreschi tra i quali: un affresco del secolo XV raffigurante la Madonna con Bambino tra Santa Monica e San Nicola da Tolentino riconducibile alla scuola di Gentile da Fabriano, un crocefisso ligneo del 1400, la \"Madonna della Cintura\" del XVI secolo, attribuita ad Antonio Viviani detto \"il Sordo\" allievo del Barocci; una Concezione della Beata Vergine Maria di Giovanni Dionigi da Cagli datata 1535, una Piet\u00e0 umbra del secolo XVI e Cristo con Apostoli e Pie Donne della scuola di Virgilio Nucci da Gubbio (1547-1621); inoltre nell'abside originaria sono visibili tracce di affresco raffigurante Sant'Agostino e la Vergine del Soccorso, databili al XIII secolo."}
{"id": "3552549", "revid": "767487", "url": "https://it.wikipedia.org/wiki?curid=3552549", "title": "Oratorio di San Michele Arcangelo (Castel Goffredo)", "text": "L'oratorio di San Michele Arcangelo \u00e8 situato alla periferia sud di Castel Goffredo nella frazione Zecchini. La zona circostante Castel Goffredo \u00e8 stata interessata dalla costruzione di oratori campestri e chiesette sparse nella campagna fin dal XVI secolo, che ritroviamo nelle rispettive frazioni.\nStoria.\nPrima dell'attuale edificio esisteva l'antico oratorio di San Michele del 1424, in decadimento, con annesso campanile, costruiti sulla riva del torrente Tartaro, nella zona sud-est della citt\u00e0 (localit\u00e0 Rassica) e appartenuto all'abbazia di Maguzzano, sotto la diocesi di Brescia. Si hanno testimonianze dell'edificio gi\u00e0 nel 1145 in una bolla di papa Eugenio III, dove si nomina anche la chiesa di San Michele che sorgeva vicino al torrente. Nel 1448 sub\u00ec un importante restauro. Di questo oratorio si parla diffusamente in occasioni delle visite pastorali del vescovo di Brescia nel 1568 e nel 1580. Venne dichiarato fatiscente nel 1608 ma il luogo di culto rimase ugualmente attivo grazie ai contributi di numerosi benefattori della zona. Nel 1717 venne autorizzata dal vescovo la demolizione dell'edificio che inizi\u00f2 nel 1719 e nello stesso anno prese avvio la costruzione della chiesa attuale, a poca distanza dalla precedente. Dopo un anno di alacre lavoro veniva terminata e nel 1720 benedetta al culto. Nel 1800 la chiesa venne adibita a caserma per le truppe francesi a Castel Goffredo. Nel 1944 sub\u00ec un bombardamento che fortunatamente provoc\u00f2 solo lievi danni.\nL'edificio.\nLa facciata dell'oratorio \u00e8 di impostazione neoclassica con quattro lesene che reggono il timpano.\nL'interno \u00e8 a navata unica coperta da volta a botte. Sui fianchi della chiesa si aprono due cappelle.\nL'altare maggiore \u00e8 in legno dorato e finemente lavorato, opera del castiglionese Giovanni Battista Barilli, del 1721.\nSull'altare domina la statua dall'arcangelo Michele con lancia in atto di trafiggere il diavolo. Sempre sull'altare \u00e8 collocata una statua lignea della Madonna di Caravaggio, di scuola brescia del XVIII secolo.\nNella cappella di sinistra si conserva la \"Madonna della Neve\", affresco proveniente dall'antico oratorio di san Michele. Al centro del pavimento \u00e8 ubicata la lapide sepolcrale di don Giovanni Battista Romagnoli, morto nel 1743.\nNel muro perimetrale \u00e8 stato rinvenuto un marmo lavorato con cornici e stella esagonale di epoca longobarda.\nA poca distanza dall'oratorio sorge il complesso di edifici chiamato Palazzo Riva, risalente alla met\u00e0 del XVII secolo."}
{"id": "3552558", "revid": "375960", "url": "https://it.wikipedia.org/wiki?curid=3552558", "title": "Zwinger Museum", "text": ""}
{"id": "3552565", "revid": "599013", "url": "https://it.wikipedia.org/wiki?curid=3552565", "title": "Alberto Barbieri (cestista)", "text": "Ala grande-centro di 205\u00a0cm, ha esordito in A1 con la Fortitudo Bologna, continuando poi la carriera principalmente in terza serie.\nCarriera.\nPer tre stagioni fa parte del roster della Filodoro/Teamsystem Bologna, con cui esordisce in A1 nel 1994-95 e gioca un totale di 16 partite; totalizza anche tre presenze in Coppa Kora\u0107.\nPer un biennio \u00e8 anche alla Montana Forl\u00ec, con cui disputa una cinquantina di partite in Serie A2. La sua carriera prosegue in Serie B d'Eccellenza e A Dilettanti; \u00e8 stato mvp della Coppa Italia 2002 con Ozzano."}
{"id": "3552566", "revid": "767487", "url": "https://it.wikipedia.org/wiki?curid=3552566", "title": "Vetle Andersen", "text": ""}
{"id": "3552574", "revid": "729019", "url": "https://it.wikipedia.org/wiki?curid=3552574", "title": "Sagchudak", "text": "Sagchudakh (o anche Sagtchudakh) \u00e8 una piccola isola che fa parte del gruppo delle Andreanof, nell'arcipelago delle Aleutine; si trova nel mare di Bering e appartiene all'Alaska (USA). L'isola, quasi rettangolare, misura 2,3 km di lunghezza per 1 km di larghezza e si trova a 1,5 km al largo della costa meridionale dell'isola Atka. \u00c8 stata registrata dal capitano Teben'kov nel 1852."}
{"id": "3552575", "revid": "599013", "url": "https://it.wikipedia.org/wiki?curid=3552575", "title": "John Lauridsen", "text": "Carriera.\nClub.\nLauridsen esord\u00ec con l'Esbjerg nel 1979, contribuendo con 16 presenze e due reti alla vittoria del campionato. Rimase a Esbjerg per altre due stagioni prima di trasferirsi in Spagna per giocare con l'Espanyol in Primera Divisi\u00f3n.\nRest\u00f2 a Barcellona per sette stagioni, collezionando pi\u00f9 di 200 presenze. L'Espanyol raggiunse la finale di Coppa UEFA nella stagione 1987-1988. All'andata, allo Stadio de Sarri\u00e1, gli spagnoli vinsero 3-0 e Lauridsen scese in campo nel secondo tempo al posto di Pichi Alonso.\nNella partita di ritorno invece non gioc\u00f2 e il Bayer si impose per 3-0, cos\u00ec si and\u00f2 ai rigori dove i tedeschi vinsero per la prima volta il trofeo.\nFinita quella stagione, Lauridsen pass\u00f2 al M\u00e1laga, squadra andalusa della Primera Divisi\u00f3n, dove rest\u00f2 per due stagioni giocando 58 partite e segnando tre reti.\nNel 1990 torno in patria per chiudere la carriera nell'Esbjerg. Si ritir\u00f2 nel 1993.\nNazionale.\nLauridsen esord\u00ec con la Nazionale danese il 12 agosto 1981 a Tampere contro la Finlandia.\nFu convocato da Sepp Piontek per gli Europei del 1984 che si tennero in Francia, in questa competizione gioc\u00f2 due partite, una contro i padroni di casa e una contro la Jugoslavia in cui segn\u00f2 il suo primo gol in Nazionale.\nLa Danimarca arriv\u00f2 in semifinale ma venne eliminata ai rigori dalla Spagna.\nLauridsen gioc\u00f2 29 partite con la Nazionale e segn\u00f2 3 gol. Gioc\u00f2 anche 3 partite non ufficiali nel 1979."}
{"id": "3552577", "revid": "538762", "url": "https://it.wikipedia.org/wiki?curid=3552577", "title": "Campionato del mondo lead di arrampicata", "text": ""}
{"id": "3552578", "revid": "11959", "url": "https://it.wikipedia.org/wiki?curid=3552578", "title": "Consiglio nazionale del culto musulmano", "text": ""}
{"id": "3552580", "revid": "767487", "url": "https://it.wikipedia.org/wiki?curid=3552580", "title": "A Kitchen Cinderella", "text": "A Kitchen Cinderella \u00e8 un cortometraggio muto del 1920 diretto da Malcolm St. Clair.\nProduzione.\nIl film fu prodotto dalla Mack Sennett Comedies\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 27 giugno 1920."}
{"id": "3552581", "revid": "297745", "url": "https://it.wikipedia.org/wiki?curid=3552581", "title": "Azzoni Avogaro", "text": ""}
{"id": "3552597", "revid": "1048993", "url": "https://it.wikipedia.org/wiki?curid=3552597", "title": "Gunnar Fischer", "text": "Era nipote del politico svedese Elis Fischer e per lungo tempo fu collaboratore di Ingmar Bergman con cui lavor\u00f2 come direttore della fotografia per molti film.\nOltre che nel cinema, ebbe importanti ruoli anche nella televisione del suo paese.\nMor\u00ec a Stoccolma, l'11 giugno 2011, a cento anni."}
{"id": "3552599", "revid": "290948", "url": "https://it.wikipedia.org/wiki?curid=3552599", "title": "2,2-dimetil-1,3-diossano-4,6-dione", "text": ""}
{"id": "3552604", "revid": "34392", "url": "https://it.wikipedia.org/wiki?curid=3552604", "title": "Societ\u00e0 anonime", "text": ""}
{"id": "3552607", "revid": "1714743", "url": "https://it.wikipedia.org/wiki?curid=3552607", "title": "Costanza d'Aragona (1324-1355)", "text": "Biografia.\nEra la primogenita del re Pietro II di Sicilia e di Elisabetta di Carinzia.\nNel 1342 suo padre mor\u00ec e suo fratello Ludovico d'Aragona eredit\u00f2 la corona a soli sette anni. Alla reggenza si succedettero vari personaggi i quali, in conflitto tra loro, portarono lo stato sull'orlo della guerra civile.\nNel 1352, alla morte della reggente Elisabetta, il govern\u00f2 pass\u00f2 nelle mani di Costanza che lo resse fino al 1354. Costanza eredit\u00f2 il governo di un paese dilaniato dalle rivalit\u00e0 tra i reggenti precedenti e dalla peste nera che imperversava in tutta Europa.\nIl morbo arriv\u00f2 a colpire anche la corte: Ludovico contrasse la malattia morendo il 16 ottobre 1355. Qualche giorno dopo lo raggiunse nella tomba anche Costanza.\nLa reggenza dal 1355 era intanto passata a sua sorella Eufemia che rimase al potere fino al 1357."}
{"id": "3552608", "revid": "339392", "url": "https://it.wikipedia.org/wiki?curid=3552608", "title": "DCMS", "text": ""}
{"id": "3552609", "revid": "1265762", "url": "https://it.wikipedia.org/wiki?curid=3552609", "title": "Moshe Landau", "text": "Nacque a Danzica da Isaac Landau e Betty Eisenstadt. Suo padre era un capo della Comunita Ebraica di Danzica. Nel 1930 fin\u00ec la scuola superiore e si laure\u00f2 in legge nel 1933, a Londra. Dopodich\u00e9 emigr\u00f2 con i suoi genitori in Palestina dove forn\u00ec supporto legale all'organizzazione Hagana. Nello stato di Israele, assunse il suo ruolo costituzionale e fece carriera alla Corte Suprema. Nel 1961 presiedette il processo ad Adolf Eichmann a Gerusalemme.\n\u00c8 scomparso nel 2011, pochi giorni dopo il suo 99-esimo compleanno."}
{"id": "3552610", "revid": "120894669", "url": "https://it.wikipedia.org/wiki?curid=3552610", "title": "Tito Statilio Tauro", "text": "Biografia.\nProveniente da una famiglia non nobile, fu uno dei migliori comandanti militari del suo tempo. Molto ricco, dispose una parte del personale patrimonio per la costruzione di una serie di opere pubbliche in Roma, fra cui si ricorda un anfiteatro in pietra, e nel Lazio. \nEsisteva, vicina alla Ficoncella, appunto, una cittadina denominata \"Aquae\", che gi\u00e0 all'epoca della partizione augustea aveva il diritto municipale ed alla quale forse si rifer\u00ec Scribonio Largo nel \"Compositiones medicamentorum\"; il toponimo \"Aquae\", dato in epoca imperiale ad oltre duecento centri prossimi a fenomeni di termalismo, secondo un'ipotesi prese il genitivo TAURINI per le opere realizzate dal console, ma nessuna fonte letteraria e nessun scavo archeologico ha mai suffragato tale supposizione.\nPartecip\u00f2 alle campagne militari di Ottaviano in Illirico (35-33 a.C.), portando a termine l'assedio di \"Setovia\" dei Dalmati.\nNel 16 a.C. ottenne la prefettura della citt\u00e0 di Roma."}
{"id": "3552614", "revid": "1305772", "url": "https://it.wikipedia.org/wiki?curid=3552614", "title": "Olivia Pinheiro", "text": "Carriera.\nOlivia Pinheiro inizia la sua carriera nel mondo dei concorsi di bellezza nel 1999 quando, appena sedicenne, rappresenta la propria nazione a Miss Model of the World in Turchia, e l'anno successivo partecipa a \"Queen of the World 2000\" in Germania, piazzandosi fra le prime dieci semifinaliste. In quell'occasione, l'organizzazione \"Promociones Gloria\", che annualmente si occupa di Miss Bolivia, la nomina Modelo Revelaci\u00f3n 2000. Un anno dopo, la Pinheiro partecipa ad \"International Queen of Flowers 2001\" in Colombia, nel 2002, e nel 2003 rappresenta la Bolivia a \"International Female Model 2003\" adAruba.\nIl 26 agosto 2010, Olivia Pinheiro vince il titolo di Miss Bolivia in rappresentanza del Dipartimento di Santa Cruz, battendo le altre diciotto delegate durante la finale del concorso nazionale tenuto Santa Cruz de la Sierra, ed ottiene il diritto di rappresentare la Bolivia a Miss Universo 2011. Tuttavia il 27 gennaio 2011, la modella ha dichiarato di non voler partecipare a Miss Univers, \"per motivi personali\". La dichiarazione arriva dopo una serie di insistenti voci sulla sua vera et\u00e0, che se confermate metterebbero la Pinheiro fuori dal regolamento del concorso, che richiede alle concorrenti di essere al di sotto dei ventisette anni.\nIl 24 novembre 2010 la Pinheiro rappresenta la Bolivia nel concorso Reina Hispanoamericana 2010, che si tiene presso Santa Cruz de la Sierra, dove ottiene il titolo di \"Miss Photogenic\" e \"Best Hair\", piazzandosi alla fine al terzo posto.\nA sorpresa per\u00f2 a giugno 2011 attraverso un comunicato stampa, \"Promociones Gloria\" ha fatto sapere che Olivia Pinheiro ha riconsiderato la propria decisione di non partecipare a Miss Universo 2011, e l'organizzazione di Miss Universo ha accolto favorevolmente la sua richiesta, permettendole di partecipare."}
{"id": "3552615", "revid": "287204", "url": "https://it.wikipedia.org/wiki?curid=3552615", "title": "Lobos", "text": ""}
{"id": "3552624", "revid": "889336", "url": "https://it.wikipedia.org/wiki?curid=3552624", "title": "Jorge Dominichi", "text": " \u00c8 deceduto a 51 anni a causa di un infarto.\nCaratteristiche tecniche.\nGiocava come difensore; ricopr\u00ec il ruolo di terzino destro.\nCarriera.\nClub.\nDominichi, cresciuto nelle giovanili del Defensores de Belgrano prima e del River poi, fece il suo esordio in prima squadra nel 1967, stagione in cui ebbe anche la possibilit\u00e0 di giocare in Coppa Libertadores. Prese poi parte anche alle edizioni 1970 e 1973 di tale manifestazione, assommando 21 presenze. Fu il terzino destro titolare del River per tutto il tempo in cui vi rimase, giocandovi 132 partite e andando a segno 8 volte. Si trasfer\u00ec poi al C\u00f3rdoba, in Segunda Divisi\u00f3n spagnola, dato che il River Plate non rinnov\u00f2 il suo contratto e si era pertanto ritrovato senza squadra. Arriv\u00f2 alla compagine spagnola insieme al suo ex compagno di squadra Daniel Onega, e rimase ai bianco-verdi sino all'estate del 1975, quando pass\u00f2 all'Elche. Con la nuova divisa debutt\u00f2 in Primera Divisi\u00f3n durante la stagione 1975-1976, il 26 ottobre 1975 contro il Betis. In quella annata marc\u00f2 la sua unica rete in massima serie iberica, alla 33\u00aa giornata contro il Salamanca. Dopo aver disputato un'ulteriore edizione del campionato spagnolo con l'Elche decise di fare ritorno in Argentina, firmando per il Gimnasia y Esgrima di La Plata: con tale formazione gioc\u00f2 le ultime 7 partite della sua carriera, prima di ritirarsi.\nNazionale.\nCon la propria selezione nazionale raccolse 13 presenze tra il 1971 e il 1973 durante la gestione Pizzuti. Prima di esordire in Nazionale maggiore aveva militato nella formazione Under-20, capitanandola durante il Sudamericano giovanile del 1967, tenutosi in Paraguay e vinto dall'Argentina. Giunta alla finale, la selezione \"albiceleste\" si ritrov\u00f2 di fronte i padroni di casa, e la gara termin\u00f2 2-2: si decise dunque di tirare una monetina per decretare il vincitore. Dominichi scelse il lato giusto e l'Argentina ottenne il titolo. Debutt\u00f2 in Nazionale A il 4 luglio 1971, durante l'incontro tra Argentina e , valido per la Copa Chevallier. Partecip\u00f2 poi alla Coppa d'Indipendenza Brasiliana nel 1972, giungendo al quarto posto."}
{"id": "3552626", "revid": "287204", "url": "https://it.wikipedia.org/wiki?curid=3552626", "title": "Sh2-14", "text": "Sh2-14 \u00e8 un oggetto controverso situato nella costellazione dello Scorpione.\nEssendo stato catalogato nel Catalogo Sharpless si dovrebbe trattare di una regione H II; secondo le indicazioni di questo catalogo, le sue dimensioni sarebbero pari a due minuti d'arco. Tuttavia, gli studi successivi volti a determinare la distanza delle nubi galattiche conosciute non sono riusciti a trovare, alle coordinate indicate da Sharpless, alcun oggetto; fra questi vi \u00e8 lo studio condotto nel 1982 da Blitz e altri scienziati, in cui si riporta esplicitamente la mancata individuazione dell'oggetto, che risulterebbe di fatto inesistente a quelle coordinate. Il database SIMBAD, dal canto suo, riporta per questa nebulosa delle coordinate che sembrano non coincidere in alcun modo con quelle fornite da Sharpless, puntando invece alla nebulosa Sh2-23, situata a elevate latitudini galattiche in una regione diversa di cielo; sempre il SIMBAD riporta fra gli altri nomi di questa nebulosa LBN\u00a013, le cui coordinate coincidono effettivamente con Sh2-23. Ulteriore confusione deriva dal fatto che il sito Galaxy Map, sebbene interpreti correttamente le coordinate fornite da Sharpless, colloca erroneamente l'oggetto nella costellazione del Lupo."}
{"id": "3552629", "revid": "125759574", "url": "https://it.wikipedia.org/wiki?curid=3552629", "title": "Montante (arma)", "text": "Il Montante era un tipo di spada a due mani in uso ai maestri di scherma tradizionale nel Regno di Spagna tra XVI e XVII secolo. Per ci\u00f2 che concerne la linea e l'utilizzo, l'arma si colloca a met\u00e0 strada tra la normale spada a due mani tardo medievale e lo \"Zweih\u00e4nder\" sviluppato per mercenari svizzeri e lanzichenecchi nel medesimo periodo.\nSino al XVIII secolo, il vocabolo di lingua spagnola \"Montante\" indicava genericamente tutte le spade a due mani del periodo tardo-medievale e rinascimentale: \"Long Sword\", \"Zweih\u00e4nder\", \"Claymore\" ecc. Solo nel corso del XIX secolo, i vocaboli \"Mandoble\" ed \"Espad\u00f3n\" cominciarono ad essere utilizzati per indicare le pesanti spadone a due mani rinascimentali onde distinguerle dal Montante vero e proprio.\nCostruzione.\nLa linea del Montante riprende quella della spada a due mani tardomedievale nella sua fase pi\u00f9 matura:\nStoria.\nIl Montante trov\u00f2 largo uso principalmente nelle scuole di Scherma tradizionale spagnola. Arma distintiva del maestro di scherma, il Montante veniva utilizzato per interrompere lo scontro tra due allievi/combattenti (da cui la frase spagnola \"meter el montante\", \"interporre il montante\" i.e. \"porre fine\"). Come gagliardetto, di colore rosso, il Montante veniva cucito sulla parte destra della giubba indossata dal maestro d'armi come vero e proprio distintivo.\nCome arma vera e propria, il montante non trovava applicazione diretta negli schieramenti campali della fanteria spagnola cinquecentesca, rigidamente inquadrata nei battaglioni di \"tercios\" armati di picca, archibugio e spada (la spada da lato prima e la striscia poi). Il montante era arma distintiva del maestro, dello schermidore capace di difendersi in ogni circostanza, anche nella mischia di pi\u00f9 nemici, e veniva quindi portato come arma di difesa personale o da duello.\nNel corso del XVI secolo i sempre pi\u00f9 intensi contatti tra il Regno di Spagna ed il Sacro Romano Impero Germanico nella figura del sovrano Carlo I di Spagna portarono il Montante ispanico ad incontrarsi con lo Spadone svizzero-germanico, la \"Zweih\u00e4nder\". Il miscuglio tra le due tipologie di armi port\u00f2 ad una grande confusione etimologica, ancora pesante in Spagna nel corso del XVIII secolo quando lo scrittore Gregorio Mayans liquid\u00f2 il \"Montante\" ed il \"Mandoble\" (vocabolo apparso non prima del 1569 per indicare qualunque tipo di spada da brandirsi a due mani) come semplici sinonimi del medesimo oggetto in una lingua, quella spagnola, per sua stessa natura ricca di vuote ripetizioni. Fu solo nel XIX secolo che una pi\u00f9 accurata analisi dei dati storici ricord\u00f2 alla cultura spagnola la sostanziale differenza tra la variante locale della \"Longsword\" gotica e lo spadone rinascimentale, oggi indicato come \"Espad\u00f3n\"."}
{"id": "3552631", "revid": "767487", "url": "https://it.wikipedia.org/wiki?curid=3552631", "title": "Ole Kj\u00e6r", "text": "Carriera.\nClub.\nDurante la sua carriera gioc\u00f2 nell'Esbjerg e nel N\u00e6stved.\nFirm\u00f2 con l'Esbjerg nel 1974. Nel 1978 fu nominato calciatore danese dell'anno e nel 1979 contribu\u00ec alla vittoria del campionato. Rimase a Esbjerg fino al 1985 prima di passare al N\u00e6stved. Si ritir\u00f2 nel 1989.\nNazionale.\nEsord\u00ec con la Nazionale danese il 2 febbraio 1977 a Kaolack contro il Senegal.\nFu convocato da Sepp Piontek per l'Europeo del 1984 che si tennero in Francia.\nLa Danimarca arriv\u00f2 in semifinale ma venne eliminata ai rigori dalla Spagna."}
{"id": "3552632", "revid": "287204", "url": "https://it.wikipedia.org/wiki?curid=3552632", "title": "Ole Kjaer", "text": ""}
{"id": "3552638", "revid": "785863", "url": "https://it.wikipedia.org/wiki?curid=3552638", "title": "T-800 Rip", "text": ""}
{"id": "3552644", "revid": "767487", "url": "https://it.wikipedia.org/wiki?curid=3552644", "title": "Friend Husband (film 1918 Wright)", "text": "Friend Husband \u00e8 un cortometraggio muto del 1918 diretto da Walter Wright.\nProduzione.\nIl film fu prodotto dalla Mack Sennett Comedies.\nDistribuzione.\nDistribuito dalla Paramount Pictures (con il nome Paramount Famous Lasky Corporation), il film - un cortometraggio di venti minuti - usc\u00ec nelle sale cinematografiche USA il 7 aprile 1918.\nIn agosto, usc\u00ec negli USA - distribuito dalla Goldwyn Pictures Corporation - un altro film dallo stesso titolo, \"Friend Husband\", ma completamente diverso come soggetto."}
{"id": "3552646", "revid": "1714743", "url": "https://it.wikipedia.org/wiki?curid=3552646", "title": "Beatrice d'Aragona (1326-1365)", "text": "Biografia.\nEra la primogenita del re Pietro II di Sicilia e di Elisabetta di Carinzia.\nNel 1342 suo padre mor\u00ec lasciando la corona a suo fratello Ludovico ancora infante. Tra i reggenti venne nominata sua madre che intavol\u00f2 con i propri parenti palatini trattative matrimoniali per dare la propria terzogenita in sposa a Roberto II del Palatinato, conte palatino del Reno. Per celebrare le nozze si dovette prima aspettare la dispensa papale che arriv\u00f2 il 14 maggio 1345. Nell'ottobre di quello stesso anno la coppia si spos\u00f2.\nBeatrice diede alla luce sette figli:"}
{"id": "3552660", "revid": "38120", "url": "https://it.wikipedia.org/wiki?curid=3552660", "title": "Jehan Sadat", "text": "Moglie di Anwar Sadat (il suo cognome da nubile era Raouf), fu first lady d'Egitto dal 1970 sino all'assassinio del marito nel 1981.\nBiografia.\nDi origini britanniche, Jehan (Jihan) Sadat ha conosciuto il futuro marito il giorno del suo quindicesimo compleanno, e l'ha sposato un anno dopo, il 29 maggio 1949. Dalla loro unione sono nati quattro figli: Lubna Anwar al-Sadat, Noha Anwar al-Sadat, Gamal Anwar al-Sadat e Jehan Anwar al-Sadat.\nJehan Sadat ha giocato un ruolo fondamentale nella riforma delle leggi sui diritti civili in Egitto durante la fine degli anni settanta. Spesso chiamato \"Le leggi di Jehan\", il nuovo statuto proposto dalla first lady, concesse alle donne una serie di nuovi diritti, compresi quelli per gli alimenti e la custodia dei figli in caso di divorzio.\nNel 1967 \u00e8 stata la fondatrice del centro di riabilitazione \"al-Waf\u0101\u02be wa amal\" (\"Fede e speranza\") destinato ai veterani di guerra ed ai bambini menomati. Infine \u00e8 stata una delle principali sostenitrici nella formazione di Talla Society, una cooperativa nella regione del Delta del Nilo che aiuta le donne del luogo a diventare autosufficienti.\nHa guidato la delegazione egiziana alle conferenze internazionali delle donne organizzate delle Nazioni Unite a Citt\u00e0 del Messico e Copenaghen.\nNel 1993 ha ricevuto il \"Community of Christ International Peace Award\" e nel 2001 il \"Premio Pearl S. Buck\"."}
{"id": "3552661", "revid": "1714743", "url": "https://it.wikipedia.org/wiki?curid=3552661", "title": "Eufemia d'Aragona", "text": "Era figlia del re Pietro II di Sicilia e di Elisabetta di Carinzia.\nBiografia.\nMorto il padre nel 1342, eredit\u00f2 la corona, a soli sette anni, suo fratello Ludovico d'Aragona. Vennero nominati nel corso degli anni vari reggenti tra cui sua madre Elisabetta. Tuttavia i conflitti tra i reggenti portarono lo stato sull'orlo della guerra civile.\nNel 1352, alla morte della madre Elisabetta, che nel frattempo era diventata reggente del Regno di Sicilia, il govern\u00f2 pass\u00f2 nelle mani di Costanza che lo resse fino al 1354. Eufemia si trov\u00f2 a governare un regno colpito da lotte intestine e anche dalla piaga della peste nera che inizi\u00f2 a colpire nel 1355 anche membri reali: a pochi giorni di distanza nell'ottobre del 1355 morirono sia suo fratello Ludovico sia Costanza.\nEredit\u00f2 la corona di Ludovico d'Aragona, il fratello Federico IV d'Aragona. Eufemia continu\u00f2 a mantenere la reggenza fino al 1357.\nCome accaduto anche a Costanza, il suo impegno di governo la tenne fuori da eventuali trattative matrimoniali.\nMor\u00ec nubile nel 1359, secondo la tradizione, nell'omonimo casale di Sant'Eufemia a Lascari, a quei tempi all'interno del comprensorio cefaludese, con il titolo di Signora di Gagliano. Il suo corpo venne sepolto nella Cattedrale di Cefal\u00f9."}
{"id": "3552663", "revid": "767487", "url": "https://it.wikipedia.org/wiki?curid=3552663", "title": "Richard Howard (poeta)", "text": "Biografia.\nHoward \u00e8 professore emerito all'Universit\u00e0 Colombia di New York, dove ha ricevuto la sua formazione.\nDopo i suoi studi di letteratura francese alla Sorbona nel 1952-1953, Howard si dedic\u00f2 alla lessicografia. Molto presto, per\u00f2, la sua attenzione si rivolse alla poesia e vinse il Premio Pulitzer per la poesia nel 1969 con la sua raccolta \"Untitled Sujbects\", una collezione di lettere immaginarie scritte da personaggi storici dell'800."}
{"id": "3552682", "revid": "767487", "url": "https://it.wikipedia.org/wiki?curid=3552682", "title": "Friend Husband (film 1918 Badger)", "text": "Friend Husband \u00e8 un film muto del 1918 diretto da Clarence G. Badger.\nProduzione.\nIl film fu prodotto dalla Goldwyn Pictures Corporation. Venne girato nel New Jersey.\nDistribuzione.\nDistribuito dalla Goldwyn Distributing Company, il film usc\u00ec nelle sale cinematografiche USA il 4 agosto 1918.\nIn aprile era gi\u00e0 uscito un altro \"Friend Husband\", un cortometraggio comico prodotto da Mack Sennett, dal soggetto completamente diverso."}
{"id": "3552686", "revid": "767487", "url": "https://it.wikipedia.org/wiki?curid=3552686", "title": "Jean Morin (teologo)", "text": " \nFu membro della Confederazione dell'Oratorio. Si trova anche il suo nome nella forma latinizzata : \"Johannes Morinus\".\nBiografia.\nJean Morin \u00e8 nato a Blois, Loir-et-Cher, nella regione del Centro, da genitori calvinisti. Questi gli trasmisero un interesse per la Bibbia che ha marcato tutta la sua vita.\nCurioso di tutto, studia a Leida (nei Paesi Bassi) filosofia, matematica, diritto, prima di rivolgersi verso la teologia e le lingue orientali. Scosso dalle divisioni del protestantesimo, torn\u00f2 in Francia. Nel 1615, sotto l'influenza del cardinale Jacques du Perron, si convert\u00ec al cattolicesimo.\nEntra nella Congregazione dell'Oratorio nel 1618. Nei primi tempi era superiore nelle case della sua congregazione a Orl\u00e9ans e Angers.\nBiblista rinomato, fu una delle fonti di ispirazione dell'esegeta Richard Simon, \u00e8 stato anche un grande storico della liturgia. Dom Martene (1654-1739) si \u00e8 basato sui suoi studi, in particolare sul suo libro del 1655, gli \"Ordini\" latini e orientali.\nNel 1625 era testimone di nozze della regina Enrichetta di Francia in Inghilterra; nel 1628 torn\u00f2 a Parigi, dove rimase fino alla sua morte, eccetto la breve parentesi romana.\nQualche tempo dopo fu chiamato nel 1640 a Roma dal Papa Urbano VIII, in ragione della sua vasta conoscenza sulla storia e la liturgia della Chiesa d'Oriente. Un ordine di Richelieu lo richiam\u00f2 a Parigi, dove continu\u00f2 la pubblicazione delle sue opere dotte, allo stesso tempo lavorando per convertire gli eretici e gli ebrei.\nPubblicazioni.\nLe due opere precedenti sono molto importanti per la storia dei sacramenti. Morin inoltre pubblic\u00f2: \nBibliografia.\nQuesta pagina incorpora testo da una pubblicazione ora di pubblico dominio:"}
{"id": "3552687", "revid": "1543377", "url": "https://it.wikipedia.org/wiki?curid=3552687", "title": "Bovill", "text": "Bovill \u00e8 una citt\u00e0 (\"city\") degli Stati Uniti d'America, situata nella contea di Latah, nello Stato dell'Idaho."}
{"id": "3552695", "revid": "547034", "url": "https://it.wikipedia.org/wiki?curid=3552695", "title": "Kelly Ayotte", "text": "Biografia.\nStudi e formazione.\nNata e cresciuta in New Hampshire, la Ayotte consegu\u00ec un bachelor in scienze politiche e nel 1993 si laure\u00f2 in legge alla Villanova University.\nDal 1994 al 1998 lavor\u00f2 come avvocato in uno studio legale privato. Nel 1998 and\u00f2 a lavorare nell'ufficio del \"Procuratore Generale del New Hampshire\". Nel 2003 l'allora governatore Craig Benson la assunse come consulente legale.\nQualche mese dopo la Ayotte torn\u00f2 all'impiego precedente e venne promossa vice-procuratore generale. A giugno del 2004, quando il procuratore dovette dimettersi per uno scandalo sessuale, il governatore scelse la Ayotte per prendere il suo posto.\nNel 2010 il senatore repubblicano Judd Gregg, in carica dal 1993, decise di non cercare la rielezione e cos\u00ec la Ayotte si candid\u00f2 per succedergli.\nDopo aver ottenuto diversi appoggi all'interno del partito, fra cui quello di Sarah Palin, la Ayotte riusc\u00ec a vincere le primarie (battendo fra gli altri il candidato dei Tea Party) e affront\u00f2 le elezioni generali, sconfiggendo anche l'avversario democratico, il deputato Paul Hodes.\nNel 2016 si ricandid\u00f2 per un secondo mandato, ma perse contro la governatrice uscente dello Stato del New Hampshire, Maggie Hassan, per poche centinaia di voti.\nPosizioni politiche.\nPer quanto riguarda l'ideologia, la Ayotte \u00e8 una fervente conservatrice. Si oppone all'aborto, giustificandolo solo in condizioni estreme come lo stupro, l'incesto e il pericolo di vita della madre.\nInoltre \u00e8 contraria ai matrimoni omosessuali e alle adozioni da parte dei gay.\nIn materia di salario minimo, la Ayotte \u00e8 contro qualunque legge che garantisca un suo incremento. Si \u00e8 inoltre opposta alla legge che obbliga i datori di lavoro a concedere ai dipendenti la retribuzione durante il congedo per malattia.\n\u00c8 una grande sostenitrice del diritto di possedere ed utilizzare delle armi, previsto e regolamentato dal secondo emendamento della Costituzione.\n\u00c8 altres\u00ec favorevole all\u2019\"Arizona SB 1070\", un disegno di legge approvato dallo stato dell'Arizona che propone un approccio molto aggressivo nei confronti dell'immigrazione clandestina.\nNel campo dell'assistenza sanitaria, la Ayotte \u00e8 contraria alla riforma ideata dal Presidente Obama e propone l'introduzione di crediti d'imposta federali per ridurre il numero di cittadini non assicurati.\nLa Ayotte non ha approvato l'American Recovery and Reinvestment Act del 2009 e per quanto riguarda il debito del governo propone dei tagli al budget per tutti i dipartimenti governativi federali.\nSul piano finanziario, la Ayotte sostiene i tagli alle tasse e favorisce l'estensione delle aliquote fiscali.\nRiguardo al dibattito su al-Qaida, la Ayotte propone un duro contrattacco verso questo movimento e verso tutti i suoi affiliati. In occasione dell'assassinio di Osama bin Laden, la Ayotte \u00e8 stata fra coloro che approvavano la diffusione delle immagini del cadavere del terrorista.\nKelly Ayotte \u00e8 favorevole a porre un limite di mandati per i membri del Congresso; lei stessa ha promesso di non servire pi\u00f9 di due mandati (cio\u00e8 dodici anni).\nSposata con Joseph Daley dal 2001, la Ayotte ha due figli: Katherine e Jacob."}
{"id": "3552703", "revid": "287204", "url": "https://it.wikipedia.org/wiki?curid=3552703", "title": "Gran Premio motociclistico di Cecoslovacchia 1969", "text": "Il Gran Premio motociclistico di Cecoslovacchia 1969 fu l'ottavo appuntamento del motomondiale 1969.\nSi svolse il 20 luglio 1969 sul circuito di Brno e vide la vittoria di Giacomo Agostini nelle classi 500 e 350, di Renzo Pasolini nella Classe 250, di Dave Simmonds nella Classe 125 e di Paul Lodewijkx nella Classe 50.\nDurante la gara della 350, Franti\u0161ek Bo\u010dek si scontra con J\u00e1nos Drap\u00e1l e Herbert Denzler. Tutti finiscono in ospedale a Brno, con Bo\u010dek che muore a causa di un grave trauma cranico subito a seguito dell'urto del pilota contro un muro."}
{"id": "3552706", "revid": "123307531", "url": "https://it.wikipedia.org/wiki?curid=3552706", "title": "Free-to-play", "text": "I videogiochi free-to-play (dall\u2019inglese \u201cgiocabile gratuitamente\u201d), o free-to-start (avviabile gratuitamente), sono videogiochi che permettono ai giocatori di fruire gratuitamente dei prodotti base, o comunque di buona parte di essi, con la possibilit\u00e0 di sbloccare contenuti e funzionalit\u00e0 extra a pagamento.\nI videogiochi \"free-to-play\" basano spesso il guadagno su un sistema \"freemium\", che consiste nell'offrire agli utenti una versione limitata del prodotto, che pu\u00f2 essere modificata per comprendere tutti i contenuti attraverso pagamenti. Altri \"free-to-play\", invece, offrono oggetti decorativi tramite microtransazioni oppure contenuti extra scaricabili.\nAnche se i primi \"free-to-play\" sono stati principalmente giochi online multigiocatore di massa, il modello \u00e8 spesso adottato da giochi inizialmente pubblicati a pagamento ma che dopo la distribuzione iniziale hanno introdotto microtransazioni: \u00e8 questo il caso di prodotti come \"Team Fortress 2\", \"H1Z1\" e .\nCaratteristiche.\nSolitamente, i giochi \"free-to-play\" includono alcuni contenuti (quali mappe, dungeon o vere e proprie espansioni) nonch\u00e9 funzionalit\u00e0 riservate agli utenti paganti, quali la possibilit\u00e0 di automatizzare operazioni ripetitive; si parla in questo caso di utenti con account \"premium\".\nUn altro metodo di monetizzazione adottato dagli sviluppatori consiste nella vendita di oggetti \"in-game\", acquistabili tramite microtransazioni con denaro reale. Tali oggetti possono rappresentare articoli cosmetici, cio\u00e8 che consentono al giocatore di personalizzare la propria apparenza senza ripercussioni sul gameplay, oppure potenziamenti, con una serie di vantaggi utili a migliorare l'esperienza di gioco. In alcuni casi tali acquisti risultano temporanei e dovranno esser riacquistati alla scadenza.\nCi sono particolari giochi tra i free to play, chiamati \"Pay-to-Connect\", che richiedono un pagamento per l'accesso a determinati server, lasciandone per\u00f2 alcuni gratuiti.\nSottocategorie.\nI \"free-to-play\" sono genericamente suddivisi in \"puri\", \"ibridi\" e \"impuri\" \nI \"free-to-play\" \"puri\" sono i giochi rilasciati in maniera totalmente gratuita per il pubblico, e su cui, in genere, lo sviluppatore ha deciso di non investire pi\u00f9. Uno degli esempi migliori di questo genere pu\u00f2 essere \"\" della Splash Damage, spin-off del pi\u00f9 noto \"Return to Castle Wolfenstein\", pubblicato nel 2003 come gioco gratuito giocabile esclusivamente in modalit\u00e0 multiplayer. I pregi dei \"free-to-play\" \"puri\", sono che si tratta di giochi in cui l'esperienza ludica non \u00e8 limitata ed \u00e8 uguale per tutti i giocatori, che cos\u00ec possono esprimere al meglio e in concreto le loro abilit\u00e0 e potenzialit\u00e0. Inoltre accade spesso che subito, o pochi anni dopo l'uscita del gioco gratuito, la casa produttrice rilasci anche i codici di programmazione per il libero \"editing\", cos\u00ec che i giocatori stessi possono creare nuove \"features\", mappe, \"item\" o \"skin\" di gioco, di modo da aumentare il livello di agonismo globale. I difetti di questa categoria di \"free-to-play\" non mancano: trattandosi di giochi abbandonati, soffrono di una obsolescenza relativamente rapida, poich\u00e9 non beneficiano del rilascio di \"patch\" ufficiali aggiornate, n\u00e9 di migliorie tecniche o ludiche di qualche tipo. Anche i server su cui poggiano questi giochi non sono affatto garantiti dalla casa produttrice, e spesso i giocatori devono ricorrere a server autofinanziati. Infine, oltre a spesso sortire problemi tecnici con l'avanzare della tecnologia e dei nuovi sistemi operativi, dato che non vengono rilasciati aggiornamenti di compatibilit\u00e0, questi giochi soffrono molto anche il ricambio generazionale dei giocatori, laddove quelli di vecchia data lasciano per motivi di et\u00e0, e quelli pi\u00f9 giovani vengono abituati subito ad altri tipi di gameplay e anche qualit\u00e0 grafica.\nI \"free-to-play\" \"ibridi\" sono giochi pubblicati gratis, ma con alcuni piccoli contenuti a pagamento che per\u00f2 non rilevano n\u00e9 influiscono sull'esperienza ludica dei videogiocatori. Esempio ne \u00e8 il gioco del 2013 \"Dota 2\", della Valve Corporation, spin-off della mappa amatoriale \"DotA\" di \"Warcraft 3\". I contenuti acquistabili sono spesso di carattere puramente estetico, o riguardano partecipazioni a tornei ed eventi legati al gioco, ma comunque non si tratta mai di modificatori di esperienza o \"item\" aggiuntivi che rendono un giocatore pi\u00f9 forte di un altro."}
{"id": "3552721", "revid": "287204", "url": "https://it.wikipedia.org/wiki?curid=3552721", "title": "Stojan Zupljanin", "text": ""}
{"id": "3552727", "revid": "436907", "url": "https://it.wikipedia.org/wiki?curid=3552727", "title": "Motherland (Arsonists Get All the Girls)", "text": "Motherland \u00e8 il quarto album in studio del gruppo musicale statunitense Arsonists Get All the Girls, pubblicato il 17 maggio 2011 dalla Century Media Records."}
{"id": "3552730", "revid": "729019", "url": "https://it.wikipedia.org/wiki?curid=3552730", "title": "Gilles-Fran\u00e7ois Closson", "text": "Biografia.\nLa formazione artistica di Fran\u00e7ois Closson inizi\u00f2 nel 1815 presso lo studio di Philippe-Auguste Hennequin nella citt\u00e0 di Tournai. Nel 1817 egli si trasfer\u00ec a Parigi, nell'atelier di Antoine-Jean Gros. Qualche anno dopo (1824) ottenne una borsa di studio dalla Fondazione Lambert Darchis per un soggiorno a Roma, dove rimase dal 1825 al 1829.\nNel 1837 fu nominato professore all'\"Accademia di Belle arti di Liegi\", che era stata fondata solo due anni prima, e dove Closson insegn\u00f2 per tutta la vita. \nMor\u00ec prematuramente a Liegi nel 1842, all'et\u00e0 di 46 anni.\nFra i suoi allievi dell'Accademia spiccano \u00c9douard van Marcke (1815-1884) e Charles Soubre (1821-1895)."}
{"id": "3552745", "revid": "466539", "url": "https://it.wikipedia.org/wiki?curid=3552745", "title": "Albi di Mickey Mouse Mystery Magazine", "text": "Questo \u00e8 un elenco degli albi di Mickey Mouse Mystery Magazine, usciti tra il maggio 1999 e il marzo 2001.\n\"Lost &amp; Found\".\n\"True stories, real life: Lo scoop\".\nRimproverato dal direttore perch\u00e9, pur essendo presente sul luogo di uno spettacolare incidente aereo, non ha dato la notizia del disastro al giornale, Chester Soup cerca di riscattarsi con un articolo sulla sagra del bullone. Finisce per errore dall'altra parte della citt\u00e0, nel quartiere di Snob Hill e, mentre \u00e8 impegnato a intervistare un passante, non si accorge che a pochi passi da lui il gatto randagio sta sgominando una banda di terroristi internazionali. Alla fine, \u00e8 comunque soddisfatto perch\u00e9 il suo reportage sulla sagra del bullone \u00e8 pubblicato a pagina 45.\n\"Mousetrap\".\n\"True stories, real life: Corsa semplice\".\nChester Soup convince un tassista ind\u00f9 a cedergli il veicolo per una giornata; sul suo mezzo, salgono un rapinatore in fuga (che Chester scambia per un cliente) e un certo Miguel che deve andare all'ospedale per farsi togliere un dente. Lo sfortunato rapinatore viene prima ricoverato e operato al posto di Miguel, e poi aggredito dal gatto quando cerca di recuperare sul taxi il bottino, ma, come al solito, Chester non si accorge di nulla e pubblica un articolo in chiave intimista sulle sue esperienze di tassista. \n\"Firestorm\".\n\"True stories, real life: Una questione di principio\".\nChester si infiltra, travestito da cameriere, alla festa di Arthur Penniless, il proprietario del rivale Anderville News Pioneer. L\u00ec incontra Penny , una giornalista di cui si \u00e8 innamorato quando entrambi facevano praticantato in un foglio di provincia, e che in realt\u00e0 \u00e8 la figlia di Arthur Penniless. Emozionato per aver rivisto il suo amore, Chester non si accorge che intanto la sua presenza e quella del gatto hanno provocato una gigantesca rissa fra gli invitati alla festa, che culmina con l'incendio di Villa Penniless.\n\"Calypso\".\n\"True stories, real life: Spy story\".\nMentre sta facendo un servizio fotografico al parco, Chester vede Penny a passeggio col padre e le scatta una serie di foto; senza accorgersene, riprende anche due spie che si scambiano dei documenti. Recatosi dal fotografo per sviluppare il rullino, viene preso in ostaggio e portato alla stazione da una delle due spie; una volta sul treno, il rapitore viene disarmato dal gatto e dal controllore, e quindi arrestato. Totalmente preso dai suoi problemi sentimentali, Chester non capisce cosa gli \u00e8 successo e resta convinto che la spia volesse proteggerlo dalla reazione di Arthur Penniless.\n\"Black Mask\".\n\"True stories, real life: Prima pagina\".\nChester Soup viene inviato dal direttore a visitare la serra del miliardario Elmer Gifford. Costui, insoddisfatto del figlio, ha deciso di lasciare la sua fortuna alla prima persona che suoner\u00e0 alla sua porta, e il caso vuole che questa sia Chester. Il giornalista sfugge al tentativo da parte del figlio di Gifford di farlo divorare da una pianta carnivora, sempre grazie all'intervento del gatto; di l\u00ec a poco, per\u00f2, si inimica il miliardario strappando una preziosa orchidea per offrirla a Penny, venuta anche lei in visita alla serra. Gifford, esasperato, preferisce nominare erede il gatto ma Chester, l'unico in grado di tenere buono l'animale, ne diventa il tutore. Ormai ricco, il giornalista pu\u00f2 permettersi di chiedere in moglie Penny e raggiunge finalmente la prima pagina di entrambi i giornali cittadini con la notizia del suo matrimonio. \n\"Victoria\".\n\"Anderville confidential: Patty chiari\".\nUna Patty Ballestreros alle prime armi come detective, ma gi\u00e0 tosta, arresta per ben tre volte J. J. Hollywood, un ladruncolo di bella presenza e dai modi insolenti, che a ogni arresto cerca di corteggiarla. Patty respinge ogni volta le avance, anche menando le mani, ma non pu\u00f2 negare di provare una certa attrazione per l'uomo, ed \u00e8 amareggiata sapendolo condannato a quindici anni come membro della banda del Granchio. Clayton e Little Caesar allora, fanno in modo che Patty incontri J. J. una quarta volta, e possa scoprire che il criminale in realt\u00e0 era sempre stato un agente di polizia sotto copertura. \n\"Run Run Run\".\n\"Anderville confidential: Maryam + Jan\".\nDurante una manifestazione di protesta, Jan Clayton, ancora un semplice agente scelto, invita una giovane contestatrice di colore, Maryam, a scendere dal cofano di un'auto della polizia. La richiesta, fatta senza intenzioni ostili, provoca un tafferuglio e l'arresto di Maryam; Clayton \u00e8 incaricato di riportare la ragazza alla casa dei genitori in Virginia. Il lungo viaggio in auto \u00e8 agitato da battibecchi e tentativi di fuga, ma all'arrivo i due sono ormai amici e Clayton acconsente a tenere nascosto al padre di Maryam l'arresto della ragazza. Accolto calorosamente dalla famiglia della giovane ribelle, Clayton finir\u00e0 per innamorarsi di lei e sposarla. "}
{"id": "3552750", "revid": "290948", "url": "https://it.wikipedia.org/wiki?curid=3552750", "title": "Entropia di ebollizione", "text": ""}
{"id": "3552752", "revid": "439868", "url": "https://it.wikipedia.org/wiki?curid=3552752", "title": "Grisoni", "text": "I Grisoni furono una famiglia patrizia veneziana, annoverata fra le cosiddette \"Case Nuove\".\nStoria.\nDiscordi sono le tradizioni riguardo all'origine di questo nobile casato, proveniente da Garda o dalla penisola ellenica, o forse, pi\u00f9 probabilmente, da Jesolo. Tutte le fonti paiono concordi, tuttavia, nel farlo molto antico in Venezia. Alcune cronache azzardano l'ipotesi che i Grisoni si denominassero originariamente \"Gransoni\" o \"Gransona\", o che fossero in realt\u00e0 della medesima casa dei \"Grioni\" patrizi veneti e che, come tali, provenissero dalla Grecia.\nSembra che i Grisoni fossero presenti in seno all'antico \"Consilium\" cittadino gi\u00e0 prima della serrata, al verificarsi della quale furono ritenuti nel novero del corpo patrizio (qualche fonte antica, tuttavia, li vorrebbe esclusi nel 1297 e riassunti poco dopo). \nNel 1378, o forse subito prima di tale anno, tuttavia, un membro di questa casa, Lorenzo Grisoni, fu processato dal Consiglio dei Dieci \u00abper avere pi\u00f9 volte nascosa, la palla d'oro, fr\u00e0 le dita nell'andar a Capello\u00bb. Ritenuto colpevole, il Grisoni fu cacciato dalla citt\u00e0 lagunare con tutta la sua famiglia, trovando rifugio a Capodistria, e il suo casato fu bandito dal patriziato veneziano. \nSuccessivamente, nel 1431, un discendente del detto Lorenzo, tal Nicol\u00f2 Grisoni, riusc\u00ec a ottenere l'aggregazione all'Ordine nobile della citt\u00e0 di Capodistria. Al 1650, i Grisoni erano importanti feudatari dei vescovi giustinopolitani, uno dei quali, Bartolomeo da Sonica, concesse nel 1505 ai tre fratelli Giovanni Battista, Daniele e Nicol\u00f2 di Francesco i feudi di Valmorasa e Trebesse, mentre nel 1736 la famiglia eredit\u00f2 dai conti Sabini la contea di San Giovanni in Daila, presso Cittanova. Un altro Grisoni, invece, possedeva nel 1715 un feudo appartenente alla diocesi di Pola, conferito alla sua famiglia dal vescovo Matteo Barbabianca, nel XVI secolo. Altri possedimenti si trovavano presso Sant'Onofrio, San Michele e Punta Grossa.\nQuesto casato ricevette conferma della propria nobilt\u00e0 e del rango comitale dall'Imperatore Francesco I. La famiglia si estinse nel 1841, anno di morte del conte Francesco di Santo: l'ultimo rampollo di questa antica casata, Pompeo di Francesco, infatti, era morto in duello a Milano nel 1833. Di conseguenza, la contea di San Giovanni in Daila pass\u00f2 ai Benedettini dell'abbazia di Praglia, in osservanza di un'antica disposizione testamentaria risalente addirittura al primo possessore del feudo, il cavaliere Almerico Sabini, che, nel 1273, l'aveva ottenuta sotto tale condizione dal vescovo di Capodistria. Il Grisoni lasci\u00f2 anche in beneficenza oltre un milione di fiorini: la di lui moglie, contessa Marianna Grisoni Pola, fece costruire con parte di tale somma l'orfanotrofio \"Pio Istituto Grisoni\".\nLuoghi e architetture.\nSi ricorda, inoltre, una \"Calle Francesco Grisoni\", a Capodistria."}
{"id": "3552753", "revid": "287204", "url": "https://it.wikipedia.org/wiki?curid=3552753", "title": "Grande Uia di Ciardonei", "text": "La Grande Uia di Ciardonei (3.325 ) \u00e8 una montagna del Massiccio del Gran Paradiso che si trova in Piemonte.\nToponimo.\nIl toponimo \u00e8 reso in diverse forme: Uja di Chardonney, Uia di Chardonnay, Uia di Chardoney, ecc.. L'appellativo \"Uia\", a volte reso come \"Uja\", significa \"ago\" o \"punta aguzza\" nel patois delle vallate canavesane e delle Valli di Lanzo.\nCaratteristiche.\nLa montagna non si trova sullo spartiacque tra il Piemonte e la Valle d'Aosta ma a sud di questo. Domina particolarmente con la sua forma il \"Vallone di Ciardonei\", vallone laterale della Val Soana. Oltre al Grande Uia di Ciardonei poco ad ovest si trova la Piccola Uia di Ciardonei (3.328\u00a0m) che \u00e8 pi\u00f9 alta ma meno appariscente.\nSalita alla vetta.\nSi pu\u00f2 salire sulla vetta partendo dal Bivacco Gino Revelli."}
{"id": "3552756", "revid": "93556", "url": "https://it.wikipedia.org/wiki?curid=3552756", "title": "Trinity Western Spartans", "text": "Il Trinity Western Spartans \u00e8 una societ\u00e0 polisportiva di Vancouver, in Canada. Fondato nel 1962, \u00e8 il gruppo sportivo della Trinity Western University (TWU).\nDiscipline.\nGli \"Spartans\" vantano 2.700 atleti, distribuiti in 6 discipline e quasi tutti con la rappresentanza di entrambi i sessi:\nCampionati.\nNonostante la fondazione della sezione sportiva dell'universit\u00e0 risalga al 1962, la TWU prese parte al CIS, il campionato inter-universitario canadese (en: Canadian Interuniversity Sport) solamente dal 2001. Le squadre partecipano anche al campionato riservato alle universit\u00e0 del Canada occidentale, il CWUAA (en: Canada West Universities Athletic Association), sezione regionale del CIS.\nLa formazione pallavolistica maschile, in virt\u00f9 della vittoria del campionato CIS del 2011, \u00e8 stata scelta dalla NORCECA (la federazione pallavolistica del Nord e Centro America) quale rappresentante del continente nordamericano alla Coppa del Mondo per club 2011.\nPalmar\u00e8s.\nCalcio.\nFemminile\nMaschile\nPallavolo.\nFemminile\nMaschile"}
{"id": "3552759", "revid": "122346921", "url": "https://it.wikipedia.org/wiki?curid=3552759", "title": "Faccendiere", "text": "Un faccendiere \u00e8 un soggetto che compie affari, traffici, condotte, o manovre - all'occorrenza nascoste e illegali.\nOrigine e uso del termine.\nOriginariamente il termine indicava un generico affarista o amministratore, ma ha poi assunto una connotazione negativa. In particolare il moderno linguaggio giornalistico utilizza questo termine per indicare una persona che compie affari ad alto livello, per lo pi\u00f9 illeciti, con la pubblica amministrazione o sui mercati finanziari, per conto di uno o pi\u00f9 imprenditori o a vantaggio di un gruppo di pressione. Fra le attivit\u00e0 di un faccendiere possono rientrare la corruzione, l'insider trading, l'aggiotaggio.\nNell'uso tradizionale della lingua italiana l'uso del termine \"faccendiere\" e quello di lobbista si sovrapponevano e venivano considerati sinonimi. Ci\u00f2 \u00e8 per\u00f2 improprio poich\u00e9, a differenza del faccendiere, il lobbista rappresenta un gruppo di interessi in modo esplicito, si muove nell'ambito della legalit\u00e0 e la sua attivit\u00e0 \u00e8 spesso regolamentata in modo ufficiale. Presso il parlamento europeo, ad esempio, la figura del lobbista \u00e8 ufficialmente riconosciuta, ed esiste presso la Commissione Europea un \"registro per la trasparenza\" pubblicamente consultabile su Internet."}
{"id": "3552764", "revid": "24443", "url": "https://it.wikipedia.org/wiki?curid=3552764", "title": "Grande Uia di Chardonney", "text": ""}
{"id": "3552773", "revid": "1543377", "url": "https://it.wikipedia.org/wiki?curid=3552773", "title": "Peltoniemen Hintrikin surumarssi", "text": " (anche ', in italiano Marcia funebre di Hintrikki Peltoniemi\"\"') \u00e8 un canto popolare finlandese, proveniente dalla citt\u00e0 di Kaustinen, nell'Ostrobotnia centrale. La musica \u00e8 stata composta da Reino Helismaa e il testo da Tapio Rautavaara. Nel testo originale non viene menzionata la citt\u00e0 d'origine, dato che esso ponemaggior enfasi sulla povert\u00e0 e la miseria.\nIl titolo della canzone rende omaggio a Hintrikki Peltoniemi (1854 - 1936), \"pelimanni\" (cantante folk) della citt\u00e0 di Kaustinen.\nL'Helsingin Sanomat, nell'estate del 2006, organizz\u00f2 un concorso e la canzone \u00e8 stata votata dai lettori come la canzone pi\u00f9 cupa finlandese di tutti i tempi."}
{"id": "3552775", "revid": "158913", "url": "https://it.wikipedia.org/wiki?curid=3552775", "title": "A Murder of Crows", "text": ""}
{"id": "3552778", "revid": "188402", "url": "https://it.wikipedia.org/wiki?curid=3552778", "title": "Marcia funebre di Hintrikki Peltoniemi", "text": ""}
{"id": "3552780", "revid": "290948", "url": "https://it.wikipedia.org/wiki?curid=3552780", "title": "Estere malonico", "text": ""}
{"id": "3552783", "revid": "1543377", "url": "https://it.wikipedia.org/wiki?curid=3552783", "title": "Carne con gli occhi", "text": "Carne con gli occhi \u00e8 il quarto album della band Marta sui Tubi, pubblicato il 15 marzo 2011.\nIl disco.\nL'album \u00e8 anticipato dal singolo \"Al guinzaglio\". L'etichetta discografica \u00e8 la Tamburi Usati (fondata dalla stessa band), mentre la distribuzione \u00e8 stata affidata alla Venus. Il disco segna l'ingresso in pianta stabile nel gruppo del violoncellista Mattia Boschi.\nCromatica edition.\nIl 19 giugno 2012 \u00e8 stata pubblicata la ristampa di \"Carne con gli occhi\" in versione deluxe chiamata \"Cromatica edition\". Si tratta di un doppio CD contenente alcuni contenuti extra, ossia il brano \"Cromatica\" registrato con Lucio Dalla, il singolo \"Senza rete\" uscito nel 2010 solo su formato digitale, il brano \"Coda di lucertola\" gi\u00e0 inserito nella compilation \"Materiali resistenti\" (2010) e altre 6 canzoni registrate live durante il tour. Inoltre il booklet \u00e8 arricchito di contenuti fotografici. L'album \u00e8 stato diffuso dall'etichetta della band Tamburi Usati, e distribuito da Venus."}
{"id": "3552785", "revid": "767487", "url": "https://it.wikipedia.org/wiki?curid=3552785", "title": "Charles Berstad", "text": "Carriera.\nGiocatore.\nClub.\nGioc\u00f2, a livello giovanile, per Disen\u00e5 e Skarnes. Vest\u00ec poi la maglia del Kongsvinger dal 1983 al 1992. Successivamente milit\u00f2 nel Bod\u00f8/Glimt e nuovamente al Kongsvinger. Totalizz\u00f2 303 presenze nella massima divisione norvegese. Emigr\u00f2 poi in Danimarca, per giocare nel Midtjylland (precedentemente noto come Ikast). Dall'estate 1999 al 2000, fu un calciatore dello HamKam.\nIl 2002 fu l'ultimo anno che lo vide in campo, con la casacca dello Hamar.\nAllenatore.\nNel 2001 fu nominato allenatore dello HamKam, mentre nel 2002 torn\u00f2 anche al calcio attivo ricoprendo il ruolo di player-manager allo Hamar. Nei due anni seguenti, fu il tecnico del Fauske/Sprint. Allen\u00f2 in seguito Nybergsund-Trysil e Mo."}
{"id": "3552791", "revid": "767487", "url": "https://it.wikipedia.org/wiki?curid=3552791", "title": "La vecchia legge del West", "text": "La vecchia legge del West (\"Waterhole 3\") \u00e8 un film western del 1967 diretto da William A. Graham, con James Coburn, Carroll O'Connor e Margaret Blye.\nIl film \u00e8 basato su un soggetto scritto e sceneggiato da Joseph T. Steck e R. R. Young, prodotto dal regista statunitense Blake Edwards, per conto della casa di produzione Paramount Pictures.\nTrama.\nNel West, in una cittadina dell'Arizona, un soldato dell'Unione e due banditi decidono di compiere un furto ai danni dell'esercito nordista, derubandoli di un grosso contingente d'oro, nascosto ben al sicuro in un magazzino del paese.\nScavando un passaggio dal negozio adiacente di un povero ciabattino, i tre riescono a compiere il furto. Uno del gruppo, a questo punto, decide di nascondere l'oro in mezzo alla prateria, verso il confine, per poi lasciar che si calmino le acque, aspettando l'occasione propizia per andar a riprendere il bottino, senza i compagni.\nDurante il soggiorno in citt\u00e0, questi incontra un suo vecchio \"amico\", un certo Lewton Cole, che non tarda a venir a sapere dell'oro. Dopo un duello, Lewton ha la meglio sul bandito, e, messosi sulle tracce dell'oro, va alla ricerca del bottino, rincorso, nel frattempo, dallo sceriffo del paese, a cui ha rubato il cavallo, e da sua figlia Billee."}
{"id": "3552817", "revid": "158913", "url": "https://it.wikipedia.org/wiki?curid=3552817", "title": "Ast\u00e0povo", "text": ""}
{"id": "3552819", "revid": "287204", "url": "https://it.wikipedia.org/wiki?curid=3552819", "title": "Arne Dokken", "text": "Carriera.\nGiocatore.\nClub.\nDokken inizi\u00f2 la carriera nelle giovanili dell'\u00c5ssiden e si trasfer\u00ec allo Str\u00f8msgodset da diciannovenne. Nel 1975 divent\u00f2 capocannonniere della 1. divisjon e continu\u00f2 poi la carriera con il Lillestr\u00f8m, con cui vinse la Coppa di Norvegia 1978 e il campionato 1981. Divent\u00f2 professionista con la maglia del Panathinaikos e gioc\u00f2 anche in prestito all'Apollon Smyrnis. Termin\u00f2 la carriera in patria, vestendo la maglia del Rosenborg.\nNazionale.\nDokken gioc\u00f2 24 partite per la , con 2 reti all'attivo. Esord\u00ec il 28 agosto 1975, nella sconfitta per 3-1 contro l'. Il 21 agosto 1980 sigl\u00f2 la prima rete, nel 6-1 imposto alla .\nDopo il ritiro.\nAl termine dell'attivit\u00e0 agonistica, Dokken fu direttore sportivo al Rosenborg e al Lyn Oslo. Dal 1996 al 1998, guid\u00f2 l'\u00c5ssiden. Fu poi allenatore dello Str\u00f8msgodset e nuovamente direttore sportivo, ma al Sandefjord. Guid\u00f2 lo stesso Sandefjord come allenatore nel 2004, prima di tornare a fare il dirigente allo H\u00f8nefoss e nuovamente al Sandefjord. Il 6 agosto 2014, divent\u00f2 il nuovo allenatore dell'Asker."}
{"id": "3552822", "revid": "287204", "url": "https://it.wikipedia.org/wiki?curid=3552822", "title": "Natalie Perez", "text": ""}
{"id": "3552828", "revid": "124340904", "url": "https://it.wikipedia.org/wiki?curid=3552828", "title": "Strade gestite da Veneto Strade", "text": "Grazie al decreto legislativo n. 112 del 1998 \u00e8 stata resa la possibilit\u00e0 di passare la gestione delle strade statali agli enti locali. La regione Veneto, per la gestione delle strade statali dismesse, ha creato la societ\u00e0 Veneto Strade, che oltre a gestire le ex strade statali, gestisce alcune strade provinciali della regione.\nStrade statali.\nAlle strade statali cedute a Veneto Strade \u00e8 stata assegnata la sigla SR (strada regionale) a quelle di maggiore importanza, mentre a quelle di minore importanza \u00e8 stata assegnata la sigla SP (strada provinciale). Alcune strade statali sono state rinumerate. In alcune strade statali solo un tratto \u00e8 stato ceduto a Veneto Strade.\nStrade statali rinumerate.\nStrade regionali\nStrade provinciali\nStrade provinciali.\nVeneto Strade gestisce alcune strade provinciali della regione, tra cui tutte le strade provinciali della provincia di Belluno. Alcune strade provinciali passate a Veneto Strade hanno cambiato denominazione da SP a SR."}
{"id": "3552833", "revid": "287204", "url": "https://it.wikipedia.org/wiki?curid=3552833", "title": "Nardini Editore", "text": "Nardini Editore \u00e8 una casa editrice che ha sede a Firenze.\nStoria.\nLa casa editrice prende il nome dal fondatore Bruno Nardini, poeta e scrittore che, dopo una prolifica esperienza editoriale come direttore di collane e responsabile di settori presso la Mondadori, volle aprire una propria casa editrice. Nel 1970, il 22 maggio, a Firenze diede ufficialmente vita al \"Centro internazionale del libro\" (CIL), nome successivamente modificato in \"Nardini Editore-Centro Internazionale del Libro\" e poi in \"Nardini Editore\".\nLa nuova casa editrice si distinse rapidamente nella produzione per ragazzi (parzialmente in coedizione con l'editore Giunti). Ma Bruno Nardini, grazie all'ampio raggio dei propri interessi culturali e al coinvolgimento della fitta rete di relazioni che intratteneva con molte significative personalit\u00e0 del mondo della cultura, diede vita anche ad altri settori, con pubblicazioni contraddistinte anche dalla particolare cura nella progettazione e fabbricazione editoriale. Esemplari in questo senso sono state le collane \"Le Grandi Biblioteche d'Italia\", \"Tesori degli archivi\" sugli archivi di Stato, e \"Chiese e palazzi d'Italia\"..\nDopo l'alluvione di Firenze del 1966, si ebbe un significativo fiorire di nuovi studi e ricerche dedicati al restauro: con la pubblicazione, nel 1978, del volume \"Teoria del restauro e unit\u00e0 di metodologia\" di Umberto Baldini quale primo titolo della collana Arte e Restauro, che oggi continua con oltre 70 titoli (anche in spagnolo e russo), Nardini Editore divenne presto riferimento nazionale e internazionale per lo studio del nascente restauro moderno.\nNel 1988 inizi\u00f2 anche la pubblicazione del periodico \"Kermes. Arte Conservazione Restauro\" (successivamente rinominato \"Kermes. La rivista del restauro\") il periodico editoriale del settore pi\u00f9 diffuso sul mercato italiano. L'editoriale del primo numero \u00e8 firmato da Giovanni Urbani.\nNel 1990 venne realizzata la prima edizione di una serie, durata 17 anni, dell\"'Annuario del Turismo\", una completa raccolta di anagrafiche e altri dati sugli operatori turistici italiani, leader del settore fino all'ultima edizione, datata 2007.\nIn quegli anni nacquero altre collane commerciali dedicate soprattutto alla cultura dell'alimentazione. Nel 1991 la Franco Cosimo Panini di Modena la rilev\u00f2, trasformandola in un ramo d'azienda nel luglio 2000, quando erano trascorsi dieci anni dalla morte del fondatore. Nel novembre del 2002 la casa editrice fu acquistata da alcuni collaboratori interni che per l'occasione si unirono ad alcuni imprenditori nel settore editoriale fondando la societ\u00e0 Piazza della Signoria srl. Solo due mesi dopo l'acquisto, alla fine del gennaio 2003, un incendio distrusse completamente il magazzino del libri che la nuova societ\u00e0 aveva appena acquistato da Franco Panini: oltre 140.000 volumi, gran parte dei quali di notevole valore. L'azzeramento del catalogo, pur in un momento di crescita che arriv\u00f2 fino al 2005, produsse alla lunga un'assenza di liquidit\u00e0 che non poteva essere ripagata dall'intenso lavoro svolto per ricostruire il catalogo in una versione pi\u00f9 aggiornata e moderna: con l'esclusione dal catalogo di tutti i titoli di cultura esoterica, massonica, patristica (questi ultimi gi\u00e0 ceduti anni prima ad altro editore) e l'ampliamento di una produzione legata ai temi della Conservazione e del Restauro che gi\u00e0 da oltre 10 anni stavano diventando il riferimento internazionale per la cultura della Conservazione, Nardini Editore indirizz\u00f2 il suo lavoro verso argomenti pi\u00f9 tecnici e pratici, legati al mondo universitario in varie modalit\u00e0. La Storia, la Musica del Novecento, la cultura del Viaggio letterario e nei luoghi dell'arte sono ambiti di lavoro ormai consolidati alla fine del secondo decennio del nuovo millennio.\nNel 2007, dopo il fallimento (conseguenza soprattutto dell'incendio del magazzino e dei danni economici collegati) della precedente azienda che deteneva il marchio Nardini Editore, una nuova societ\u00e0, \"Nardini Press srl\", gest\u00ec l'attivit\u00e0 e nel 2010 acquist\u00f2 il marchio Nardini Editore.\nAllo storico marchio Nardini Editore \u00e8 oggi affiancato il nuovo marchio \"Iena Reader\", dedicato a collane innovative di narrativa, saggistica, poesia.\nLa casa editrice oggi.\nL'attuale composizione societaria \u00e8 un mix fra esperti di editoria, autori, imprenditori tipografici.\nL'8 dicembre 2010 ha aperto a Firenze, negli spazi restaurati e riqualificati dell'ex carcere delle Murate, Nardini Bookstore, prima libreria italiana specializzata nei Beni Culturali. La nuova libreria si \u00e8 specializzata sui temi dell'architettura, della conservazione e del restauro dei beni culturali. \u00c8 nota anche per le frequenti iniziative culturali.\nNardini Editore \u00e8 un marchio attivo, oggi, soprattutto nelle pubblicazioni inerenti al restauro e la conservazione dei Beni Culturali. Pubblica anche testi d'arte, architettura, letteratura, enogastronomia, musica del Novecento, viaggio, storia locale.\nIl sito internet \u00e8 www.nardinieditore.it. Altro sito \u00e8 www.ienareader.it\nAlcune collane:\nArte e restauro - Arte e restauro/strumenti - Arte e restauro/manuali - Arte e restauro/stucchi e gessi - Arte e restauro/fonti - Architettura e restauro - Restauro Quaderni - Atlanti della conservazione e del restauro - Heritage Maintenance Innovation - Restauratori e restauri in archivio - Conservation Notebooks - Citt\u00e0 Mai Viste (viaggi letterari immaginari) - Connessioni (il romanzo italiano) - Sottotesto (teatro) - Grandi Opere - Dizionari Enogastronomici Regionali - Cucina delle Religioni - Ricette Senza - Iena Reader/Dark Side - Iena Reader/Fiction - Iena Reader/Papers - Iena Reader/Real - L'Arte e la Storia - Musica d'Arte a Firenze - La Scena fiorentina - Quaderni d'Europa - PerLeRime (poesia) - Blow-Up (cinema) - Mediazioni musicali - Enoteca - Il Quadrifoglio - Le Coccinelle."}
{"id": "3552839", "revid": "125440331", "url": "https://it.wikipedia.org/wiki?curid=3552839", "title": "Cima del Monte", "text": "La Cima del Monte \u00e8 un rilievo elbano che domina tutta la parte orientale dell'isola. \u00c8 situato alla convergenza dei comuni di Portoferraio, Rio e Porto Azzurro e raggiunge un'altezza di 516 metri sul livello del mare.\nFa parte del Parco nazionale dell'Arcipelago Toscano.\nDescrizione.\nDalla \"Cima del Monte\" si originano tre creste principali: la prima si dirige verso nord e, dopo aver perso quota fino alla localit\u00e0 \"Le Panche\", risale al Monte Capannello. La seconda punta invece verso sud e collega la Cima del Monte con il Monte Castello, mentre la terza scende verso il mare in direzione sud-est.\nLe acque che scendono verso est sono raccolte dal Fosso Reale (che sfocia sull'omonima spiaggia, nei pressi del Laghetto di Terra Nera) e dal Rio Ortano, che raggiunge il mare a Ortano. Il versante occidentale del monte \u00e8 drenato dal Fosso di Acquacavalla, che sfocia presso l'abitato di Schiopparello (Portoferraio).\nIl versante occidentale della montagna \u00e8 boscoso mentre quello esposto ad est \u00e8 pi\u00f9 brullo e arido; nei pressi del punto culminante si trovano alcune antenne e apparecchiature per telecomunicazioni. Sulla montagna pascolano abitualmente greggi di capre.\nDato l'isolamento del rilievo il panorama \u00e8 vastissimo, limitato solo in direzione ovest dal Monte Capanne; a breve distanza dalla cima \u00e8 situato lo sperone roccioso che ospita la fortezza del Volterraio.\nAccesso alla cima.\nLa montagna \u00e8 percorsa in senso nord-sud dall'itinerario escursionistico della \"Grande Traversata Elbana\" (GTE), che ne tocca il punto culminante. In questa zona l'itinerario \u00e8 percorribile, con la dovuta attenzione, anche in mountain bike o a cavallo.\nInsediamento protostorico.\nIn un pianoro della montagna si trovano i resti di un insediamento dell'Et\u00e0 del Bronzo (\"Cultura subappenninica\") in contatto diretto con quello a valle del Volterraio, la cui presenza \u00e8 stata accertata dalla presenza di vasellame frammentario ad impasto grossolano.\nEsercitazioni militari.\nNel 1936 sul pianoro di Cima del Monte si recavano da Portoferraio i militari dell'88\u00ba Reggimento fanteria \"Friuli\" per compiere esercitazioni militari, sparando con fucili mitragliatori Breda Mod. 30 a sagome umane poste sui soprastanti rilievi."}
{"id": "3552842", "revid": "118111943", "url": "https://it.wikipedia.org/wiki?curid=3552842", "title": "Villa San Fermo", "text": "La villa San Fermo (o villa Giovanelli) si trova nel comune di Lonigo (provincia di Vicenza), su un colle a circa 500 metri dal centro cittadino. Superata una breve salita, si trova l'ingresso della villa, ora Istituto dei padri Pavoniani. Attualmente il complesso comprende vari edifici: l'Ingresso dei Fiumi, la Cavallerizza, il teatro, la chiesa con il suo chiostro e la villa.\nStoria.\nL'origine risale al X secolo, epoca in cui una comunit\u00e0 di monaci di San Benedetto di Polirone (Mantova) si insedi\u00f2 in questo luogo, edificandovi un'abbazia e la chiesa di San Fermo e Rustico.\nL'abbazia pass\u00f2 poi sotto la giurisdizione dei monaci di San Giorgio in Alga. Il monastero venne soppresso nel 1668 da Clemente IX e nel 1670 venne acquistato da Nicol\u00f2 Venier, procuratore di San Marco. \nIn seguito l'abbazia pass\u00f2 ai Contarini per eredit\u00e0 e nel 1834 venne acquistata dai Giovanelli. Nel 1838 Andrea Giovanelli, dopo aver ricevuto il titolo di principe dall'imperatore d'Austria, fiss\u00f2 la sua dimora di campagna a Lonigo, nel cuore delle sue grandi propriet\u00e0 terriere. I principi Giovanelli trasformarono, con lunghi lavori di abbellimento, il convento in una villa-palazzo in grado di simboleggiare la loro potenza economica.\nAi Giovanelli subentr\u00f2 nel 1933 l'Ordine dei Gesuiti, ci\u00f2 per donazione da parte di Ambrogio Vigan\u00f2, industriale brianzolo,in occasione della consacrazione all'Ordine del figlio Mario e infine, nel 1968, l'Ordine dei Pavoniani, che ne sono gli attuali proprietari. \nL'Ingresso dei Fiumi.\nL'entrata d'onore della villa \u00e8 il monumentale Ingresso dei Fiumi, progettato dallo scenografo di teatro Francesco Bagnara.\nL'opera si compone di due padiglioni, casette a due piani che fungevano da dimora per i portinai, giardinieri ed altri servitori. L'architettura \u00e8 eclettica con inserimenti di qualche motivo che diverr\u00e0 consueto nell'architettura liberty.\nBagnara riusc\u00ec a creare un'impressione di grande ampiezza in uno spazio piuttosto angusto e delimitato dalla strada e dal colle incombente. L'effetto \u00e8 dato da due semicerchi che congiungono i padiglioni: sul davanti l'alta cancellata in ferro battuto e sullo sfondo le possenti arcate in muratura.\nL'opera prende il suo nome dalle statue poste sopra gli archi, che rappresentano in modo allegorico i principali fiumi italiani. Al centro si trova la statua dell'Italia, assisa sul trono con la corona turrita e lo scettro in mano. Su questa statua compare lo stemma dei Giovanelli con la data 1868, che indica l'anno in cui \u00e8 stata completata l'opera. Non si conosce il nome dell'autore delle statue.\nLa scena ricreata da Bagnara \u00e8 la cavea di un teatro dove sul declivio della collinetta, al posto delle gradinate, c'\u00e8 la scritta in siepe di bosso \"San Fermo\". Lo sfondo \u00e8 reso scenografico da un complesso gioco di grotte romantiche.\nLa Cavallerizza.\nLa Cavallerizza, o maneggio coperto, \u00e8 stata trasformata in una palestra. Si tratta di un edificio semplice e funzionale, ma comunque in tono con lo stile della villa. L'involucro esterno, con i suoi archetti ciechi e la fila di finestroni, a cornici dentate, \u00e8 rimasto intatto. Una nuova ala unisce la Cavallerizza e adiacenze allo stabile del teatro.\nIl teatro.\nEra tradizione che le ville di campagna del Settecento avessero un loro teatro, che per\u00f2 spesso si traduceva in una grande stanza dove venivano costruiti solo un palco e, eventualmente, una loggia. I Giovanelli invece vollero avere un vero e proprio teatro, dotato del palcoscenico, della fossa per l'orchestra e della loggia per gli spettatori. L'elegante decorazione pittorica, completamente perduta, era stata eseguita da Luigi Scrosati. Sotto il teatro vi era un ripostiglio per le carrozze.\nIl teatro, intitolato a Carlo Goldoni, ha subito nel tempo molte trasformazioni: i Gesuiti lo adibirono ad officina meccanica, venne poi restaurato e alterato, cos\u00ec sparirono logge, pitture e tutta la suppellettile lignea. L'esterno \u00e8 invece restaurato e intatto, la facciata che si vede dal cortile \u00e8 scandita da lesene.\nIl pavimento murario esterno permette ancora di intravedere qualche traccia gotica dell'antica abbazia di San Fermo.\nLa chiesa.\nLa chiesa ha origini antichissime, probabilmente attorno all'anno Mille. Andrea Giovanelli, dopo aver acquistato la propriet\u00e0, volle compiere un restauro della chiesa, che in sostanza si tradusse in una completa ricostruzione. A rimanere immutata fu solo l'area consacrata, scomparvero le cappellette e il coro pensile, caratteristico delle chiese dei Canonici di San Giorgio in Alga.\nL'opera di rinnovo fu affidata all'architetto leoniceno Antonio Zanella, che volle dare alla chiesa un carattere di edificio tardo-quattrocentesco. L'interno della chiesa si presenta a pianta a croce latina con tre cappelle absidiali. L'architetto decise di conservare l'abside rotonda che si addossa all'alto campanile, mentre le altre due vennero ricostruite.\nZanella introdusse lesene, festoni di fiori, disegni geometrici e altre decorazioni, cercando di dare alla chiesa uno stile primo rinascimento. L'acquasantiera vicino alla porta proviene invece dall'antica abbazia. Lungo la navata i padri Pavoniani hanno fatto porre alcune tele, tra cui la \"Vocazione dei figli di Zebedeo\" e una \"Sacra famiglia con san Giovannino\".\nLa porta maggiore era tenuta dai Giovanelli costantemente chiusa perch\u00e9 dava sul giardino privato. I principi assistevano alle funzioni da una loggia interna, comunicante con la villa.\nLa cappella di Sant'Orsola conserva l\u2019\"Imbarco di Orsola con le sue Vergini\", un quadro risalente probabilmente al Quattrocento e recentemente restaurato. La cappella dell'Immacolata \u00e8 dedicata alla memoria del principe Andrea, che qui \u00e8 sepolto. Nella cappella si possono ammirare la statua che rappresenta l'Immacolata, nell'altare, la statua allegorica della Religione, o della Fede, nella parete di sinistra, e il busto del papa Pio IX, nella parete opposta.\nIl chiostro cinquecentesco \u00e8 situato lungo il fianco della chiesa ed \u00e8 l'unico elemento dell'antica abbazia ad esserci giunto quasi integro. Al centro del cortile si trova un pozzo.\nLa villa.\nLa facciata della villa domina la pianura. Il settore centrale \u00e8 racchiuso da due torrette piuttosto basse. All'interno i due grandi locali a fianco dell'ingresso, illuminati da vetrate, erano usati come serra per fiori e piante. Salendo lo scalone si giunge al piano nobile, dove un ballatoio separa le due ali della villa.\nA sinistra si trova la sala della musica o sala della principessa. Nel soffitto \u00e8 presente un affresco eseguito da Mos\u00e8 Bianchi, che raffigura Flora sorretta da una densa nube e circondata da amorini.\nIl salone d'onore o salone da ballo \u00e8 considerato il cuore della villa perch\u00e9 qui si svolgevano i ricevimenti organizzati dai principi. Mos\u00e8 Bianchi divise il soffitto in tre ovati: nel primo viene rappresentato il \"Trionfo della Pace\", nel secondo il \"Trionfo della Gloria\" e nel terzo l\u2019\"Allegoria della Guerra\". Un elemento di spicco del salone \u00e8 il monumentale caminetto, proveniente da un palazzo Contarini di Venezia e risalente al Cinquecento.\nNella biblioteca del principe a capeggiare sul soffitto \u00e8 il dipinto di Bianchi che raffigura i due personaggi danteschi Paolo e Francesca. Nella stanza \u00e8 rimasta al suo posto la libreria in legno di ciliegio che conteneva i libri dei principi.\nAltri ambienti di rappresentanza sono la sala da pranzo, o sala delle sei porte, la sala degli stucchi, la sala di conversazione e la sala da fumo.\nLa maestosa scalea \u00e8 opera di Gaetano Balzaretti, cos\u00ec come il parco e il giardino che circondano la villa."}
{"id": "3552843", "revid": "729019", "url": "https://it.wikipedia.org/wiki?curid=3552843", "title": "Isola Poa", "text": "Poa (in lingua aleutina \"Saduu\u011dinax\"), chiamata anche \"Tumannoi\", \u00e8 una piccola isola del gruppo delle Fox, nell'arcipelago delle Aleutine e appartiene all'Alaska (USA). L'isola si trova a 1,5\u00a0km al largo della costa meridionale di Akun, \u00e8 lunga 1\u00a0km e raggiunge un'altitudine massima di 61\u00a0m.\nDenominata \"Tumannoi\" (che significa \"nebbiosa\") dal capitano Teben'kov nel 1852, fu poi rinominata Poa nel 1888 dall'allora \"U.S. Bureau of Fisheries\" (il Servizio della pesca e della fauna selvatica degli Stati Uniti). Poa \u00e8 il nome di una pianta erbacea."}
{"id": "3552845", "revid": "547992", "url": "https://it.wikipedia.org/wiki?curid=3552845", "title": "Maria Rosaria Riuzzi", "text": "Dopo aver ricoperto parti secondarie principalmente in film poliziotteschi italiani anni settanta (\"Roma violenta\", \"Roma a mano armata\"), ricopre il ruolo di protagonista nel film \"Sorbole... che romagnola\", commedia sexy diretta da Alfredo Rizzo nel 1976. Appare anche in due film diretti da Joe D'Amato nella seconda met\u00e0 del decennio ed in \"Salon Kitty\" di Tinto Brass. Abbandona la scena cinematografica nel 1980."}
{"id": "3552850", "revid": "3808", "url": "https://it.wikipedia.org/wiki?curid=3552850", "title": "X-38", "text": ""}
{"id": "3552861", "revid": "125872751", "url": "https://it.wikipedia.org/wiki?curid=3552861", "title": "Maurizio Capone", "text": "Biografia.\nNato a Napoli, incomincia la sua attivit\u00e0 artistica nell'ambito del jazz grazie ad alcune collaborazioni con musicisti afroamericani come Ivory Davis e Jennifer Brown. Nel 1982 incontra la cultura rock ed entra a far parte dei \"666\" come percussionista, formazione con la quale condivider\u00e0 otto anni di carriera durante i quali non mancheranno scambi ed esperienze con altri musicisti. Il primo singolo dei \"666\" esce nel 1983 (\"I've got too much\" / \"La chiave\"), con il gruppo fa tour insieme con Avion Travel e Denovo, apre i concerti di Level 42, Fela Kuti, Aswad e Sergio Caputo.\nNel 1984 Capone \u00e8 tra gli attori protagonisti del film Blues metropolitano di S. Piscicelli, di cui i \"666\" compongono due brani per la colonna sonora.\nNel 1987 ha una nuova esperienza cinematografica nel film Scugnizzi di Nanni Loy per il quale canta due brani della colonna sonora \"Zoccole\" e \"Perzone perz\u00f2\". Ed \u00e8 proprio questa esperienza come interprete vocale a dare il definitivo avvio all'attivit\u00e0 di Capone come cantante. Dopo lo scioglimento dei \"666\" nel 1990 Capone incomincia la sua carriera da solista mantenendo sempre aperte collaborazioni con altri artisti, tra cui quelle con Phil Manzanera, Eugenio Bennato, e Alan Sorrenti.\nAl suo stile musicale dar\u00e0 il nome di \"Sciarap (\"\"sciroppo\" in napoletano\")\", la cui caratteristica principale sar\u00e0 l'equilibrio tra ritmo e melodia, con approfondita ricerca all'interno delle culture africane, tenendo sempre ben presente le origini e i ritmi della propria terra. Nel 1993 esce il primo album di Capone dal titolo \"Capone\". L'antirazzismo, la solidariet\u00e0, l'ecologismo militante sono i principali temi trattati nei testi. Pi\u00f9 volte partecipa a iniziative organizzate da Greenpeace e d\u00e0 concerti nei principali centri sociali italiani.\nNella prima met\u00e0 degli anni novanta apre il concerto dei giamaicani Third World, suona insieme con Almamegretta, 99 Posse e Frankie hi-nrg mc; un tour radiofonico lo porta nelle principali citt\u00e0 italiane. Viene invitato alla trasmissione Per voi giovani a tenere un concerto in diretta radiofonica. Partecipa alla compilation \"Canta Napoli Antifascista\" e viene prodotto un remix di \"'O Boss\" dai Kwanzaa Posse. \u00c8 ospite dei 99 Posse in Curre curre guagli\u00f2, di Daniele Sepe, e dei King Chang\u00f2, una ska-band newyorkese prodotta da David Byrne. Nel 1995 arriva il secondo album, \"La Foresta\", che sancisce anche la nascita della label Sciarap Autoproduzioni. StereoDue Time dedica due monografie a Capone, invitandolo per un concerto in diretta RAI. \"Acito\" viene inserito nella compilation \"Sotto Tiro\" a favore di Amnesty International e in quella de L'Unit\u00e0 dedicata alla musica napoletana. Il tour de \"La Foresta\" tocca i templi della musica italiana (Tenax, Fuori Orario, Live Link, Babylonia, ecc.). A maggio 1997 esce \"Sciarap 002\" il terzo album di Capone prodotto da CNI e Sciarap Autoproduzioni. A novembre 1997 partecipa al programma di Red Ronnie, Help! su Videomusic.\nNel 1999 esce \"Murmurii\" che promuove in tv nel corso dei programmi Taratat\u00e0 (Rai Uno) condotto da Enrico Silvestrin e Marco Morandi, ancora a Help!, stavolta su Tmc2 e a Com'\u00e8 (Tele+). Caterpillar il programma di Radio2 diffonde quotidianamente \"Core\", uno dei brani di punta dell'album. RAI International dedica pi\u00f9 di un'ora a Capone in Notturno Italiano.\nNel 1999 il produttore cinematografico Umberto Massa (La Capa Gira, Pater Familias) affida a Maurizio Capone la creazione dello spettacolo teatrale Bungt &amp; Bangt incentrato su strumenti nati da materiali riciclati ed oggetti d'uso comune per la regia di Raffaele Di Florio. Il debutto avviene il 31 marzo 2000 al csoa Officina 99. Il set \u00e8 composto da bidoni della spazzatura, lattine, vecchie pentole, secchi di metallo di varie grandezze, tubi di plastica e di metallo, utensili da lavoro, bombole del gas, bottiglie, lamine di metallo. Il cast \u00e8 composto da undici musicisti, percussionisti, performer.\nNei mesi successivi Maurizio Capone fonda Capone &amp; BungtBangt che da quel momento diventer\u00e0 il laboratorio creativo dove esprimere le sue esigenze di solista come cantante, compositore, e creatore di strumenti. Indirizzando i contenuti del progetto musicale anche verso la tutela dell'ambiente e delle aree disagiate.\nNel 2003 Capone &amp; BungtBangt realizzano il primo album ufficiale, \"Junk!\" (ed. Rai Trade) Capone crea i Bongattoli, lo Scatolophon, lo Yozoo, il Cazzuoton, la Mazzimba chew sono gli strumenti con i quali vengono suonati i brani di questo e dei futuri dischi.\nAd oggi sono pi\u00f9 di ventisei gli strumenti creati da Maurizio Capone con materiali riciclati.\nNel 2004 \u00e8 l'anno del primo video ufficiale della band: Uai\u00f2 per la regia di Francesco Patierno\nIl brano Bungt &amp; Bangt \u00e8 la sigla del programma 28 Minuti condotto da Barbara Palombelli su Radio Rai 2\nNel 2005 esce l'album \"Lisca di Pesce\", la produzione artistica \u00e8 di Gigi De Rienzo bassista e produttore di Nero a Met\u00e0 di Pino Daniele. Il primo singolo e video \u00e8 la title track dell'album Lisca di pesce\nNel 2005 esce il film ad episodi All The Invisible Children prodotto da Maria Grazia Cucinotta per l'Unicef con la partecipazione di 7 tra i pi\u00f9 validi registi del panorama internazionale (Spike Lee, Emir Custurica, John Woo, Jordan e Ridley Scott, K\u00e1tia Lund, Stefano Veneruso, Mehdi Charef) Capone firma le musiche del segmento italiano, la band appare anche nel corso del film.\nNel 2007 Capone &amp; BungtBangt partecipano al Festival di Sanremo come ospiti ne La Paranza di Daniele Silvestri durante la serata che la manifestazione dedica ai duetti\nNel 2008 Capone scrive il sequel di \"Su di Noi\" di Pupo a cui viene dato un nuovo titolo \"Su di Noi...c'era una volta\" e che raggiunge anche gli USA ed il Canada.\nSempre nel 2008 viene pubblicato un nuovo album: \"Dura Lex\". Il singolo e video che lo lancia \u00e8 Bello che raggiunge anche la vetta dell'Indie Music Like, la classifica italiana della musica indipendente\nIl 2009 \u00e8 l'anno di Come Suona il Caos il video corso on line condotto da Maurizio Capone che comprende 26 lezioni e si concluder\u00e0 con un concerto all'Arenile di Bagnoli con 6000 partecipanti ed una premiazione dei migliori tra i partecipanti al corso che riceve due milioni di visite e diversi web award (TP Comunicare la Sostenibilit\u00e0, PWI Italian Web Award, Interactive Key Award).\nNel 2010 per il decennale della band viene pubblicato Bio Logic, una raccolta di 21 brani con un inedito. Il video che lancia l'album \u00e8 Un'Altra Canzone D'Amore\nNel maggio 2011 viene pubblicato Il Ballo del Por Pon Pof, un eco ballo nel cui video c'\u00e8 Germano Bellavia il \"Guido\" di Un Posto al Sole\nNel 2012 esce un nuovo singolo e video: Tu Come Lo Fai (ft. Nigga Thieuf)\nAncora 2012 un nuovo singolo e video la cover Around The World dei Daft Punk\nNel 2013 Capone &amp; BungtBangt vengono invitati dai Negramaro come loro ospiti nei due concerti che la band salentina tengono negli stadi San Siro ed Olimpico\nNel 2014 un nuovo singolo Napule Simme Nuje (ft. James Senese), il video del brano viene realizzato dagli studenti dell'Accademia di Belle Arti di Napoli.\nNel 2015 pubblica il cd live Spazza Music Live tratto dall'omonimo festival tenutosi l'estate alla Mostra D'oltremare di Napoli, ospiti del disco Lucariello, Mariano Caiano dell'Orchestra Italiana, Bisca ed il rapper senegalese Nigga Thieuf\nNel 2016 esce il sesto album di Capone &amp; BungtBangt Mozzarella Nigga ospiti del disco: Famoudou Don Moye ( batterista dell'Art Ensamble of Chicago), James Senese, Solis String Quartet, Nero Nelson, Daniele Sepe, Shaone, Dario Sansone (Foja), Elio 100gr (Bisca), Claudio Gnut, Oyoshe, Mc Mariotto, Matto Mc\nIl disco nasce anche grazie ad un contributo popolare, un crowdfunding che in parte ne finanzia le spese di produzione.\nNel corso del 2016 Maurizio Capone \u00e8 attivamente parte di Capitan Capitone ed i Fratelli della Costa, un collettivo di artisti napoletani.\nNel 2016 pubblica il video di Si Te Ne Vaje primo singolo estratto da Mozzarella Nigga\n2017\n- entra a far parte dei Terroni Uniti un nuovo collettivo con oltre trenta musicisti e cantanti del nuova e vecchia scena napoletana.\n- pubblica il video Case Fracassate secondo singolo da Mozzarella Nigga per la regia di Demetrio Salvi\n- Legambiente lo premia come Campione di Economia Circolare\n- viene presentato in anteprima al festival cinematografico Laceno D'Oro \"A Mozzarella Nigga\" il docufilm dedicato a Maurizio Capone per la regia di Demetrio Salvi\n2018\n- Viene nominato socio onorario di Musica Contro le mafie di Libera di Don Ciotti\n- da dicembre \u00e8 partito il tour di Gli Ultimi Saranno, un concerto che toccher\u00e0 decine di carceri italiane\n2019\n- A Maggio 2019 riceve il Premio Musica e Cultura Peppino Impastato insieme al sindaco di Riace Domenico Lucano\n- Maurizio Capone &amp; BungtBangt pubblicano White Black il nuovo singolo antirazzista che mette in relazione gli emigranti italiani ai nuovi migranti extracomunitari.\n- Va in scena per il Napoli Teatro Festival Italia 2019 \"Strativari\" spettacolo di Capone &amp; BungtBangt, Solis String Quartet con Iaia Forte. Regia di Raffaele Di Florio, soggetto di Stefano Valanzuolo\nWorkshop, corsi e conferenze.\nOltre che cantautore, musicista e fondatore dei Capone &amp; BungtBangt, Capone si \u00e8 reso noto come costruttore ed ideatore di strumenti musicali ricavati da materiali riciclati o d'uso comune, e ha voluto dare a questa esperienza un raggio d'azione estremamente ampio. Capone \u00e8 capace di far suonare una quantit\u00e0 di oggetti come veri e propri strumenti musicali. Questa capacit\u00e0 oltre a sfociare nel progetto BungtBangt, ha dato a Capone la possibilit\u00e0 di entrare nel mondo della didattica.\nLe esperienze pratiche partono dalla met\u00e0 dagli anni ottanta quando capisce il valore della musica e l'importanza di comunicare la positivit\u00e0 della propria esperienza a giovani meno fortunati. Nel 1985 si esibisce nei carceri minorili di Nisida, Filangieri ed Airola per proseguire nei primi novanta con iniziative a sfondo sociale nei centri di recupero per tossicodipendenti ed ottenere la qualifica di \"operatore sociale onorario\" dalla comunit\u00e0 \"Il Pioppo\". Negli anni che seguono di particolare importanza \u00e8 l'esperienza all'interno del carcere di Secondigliano dove Capone insegna musica ai detenuti permanenti, persone con condanne fino a quindici anni di reclusione.\nLa fondazione dei BungtBangt nel 2000 \u00e8 il concretizzarsi di un laboratorio permanente che d\u00e0 la possibilit\u00e0 a Capone di mostrare pubblicamente la sua idea della musica. Nel 2001 viene chiamato dal Comune di Pomigliano d'Arco a condurre un laboratorio musicale nella scuola elementare statale \"Buon Pensiero\" all'interno del quartiere popolare della 219. Quello che Capone intende insegnare ai bambini \u00e8 quello che lui stesso ha imparato con lo studio di uno strumento musicale, l'autodisciplina, attraverso la quale i risultati sono superiori alle aspettative. Questo laboratorio \u00e8 al tempo stesso un'orchestra permanente che suona e si esibisce in contesti di qualit\u00e0. I \u201cpiccoli BungtBangt\u201d si sono esibiti durante il premio Carosone 2003 davanti a cinquemila persone. Sono stati protagonisti del \"Trash Day\", una giornata dedicata al riciclo, organizzata nell'anfiteatro di Sant'Anastasia con un pubblico di millecinquecento bambini e al teatro Gloria di Pomigliano suonano per Telethon.\nNel 2003 si attua il workshop di Capone riservato al \"Consiglio Comunale dei Ragazzi\" del comune di Pertosa, sull'utilizzo di rifiuti solidi urbani per la creazione di strumenti musicali; dal 2004 il laboratorio di Pomigliano D'Arco si avvale anche del patrocinio della Fondazione De Andr\u00e8. A tutto ci\u00f2 vanno aggiunti i preziosi contributi dati da grandi maestri internazionali come Don Moye (batterista dell'Art Ensemble di Chicago) e Baba Sissoko che ormai ogni anno dal 2002 si uniscono a Capone per una settimana di seminari intensivi. Ed anche gli incontri con un maestro della tammorra, Vincenzo Ciccarelli, che ha dato modo ai bambini di conoscere uno strumento della loro cultura tradizionale. Il laboratorio di Pomigliano \u00e8 stato oggetto di interesse da parte dei media, in particolare RaiSat e RaiEdu che hanno dedicato intere trasmissioni a Capone ed ai bambini della scuola Buonpensiero.\nNel 2004 Capone si \u00e8 recato per due volte a Cuba dove ha avviato un laboratorio permanente con i bambini della Escuela de Arte nella citt\u00e0 di Bayamo, fondando un gruppo di BungtBangt cubani per poi fonderli con i BungtBangt italiani in un unico grande gruppo e fare concerti in Italia e a Cuba.\nSulla base di queste esperienze nel 2005 Capone decide di racchiudere il suo pensiero in un Manifesto al quale dar\u00e0 il nome di \"Musicalismo\", una vera e propria dichiarazione di intenti in quattordici punti, che chiarisce sinteticamente la filosofia che sottende la sua opera. Lo stesso anno \u00e8 a Firenze per \"Nuovo e Utile\", il festival della creativit\u00e0 ed innovazione, promosso dalla Regione Toscana con la direzione scientifica di Annamaria Testa.\nCapone tiene anche diversi seminari e dibattiti all'interno dei circuiti universitari. Nel 2006 l'Universit\u00e0 Federico II lo ospita nel seminario \"Educazione all'Ambiente ed alla Legalit\u00e0\" diretto dalla Prof. Strollo all'interno delle attivit\u00e0 della S.I.C.S.I. (la Scuola Interuniversitaria Campana di Specializzazione all'Insegnamento). L'intervento di Capone \u00e8 presente anche nel saggio \"Traghettare il pensiero\" (Franco Angeli Edizioni). Nello stesso anno Capone d\u00e0 vita ad un nuovo laboratorio nella scuola elementare e materna di Sant'Antimo dove fonda un'orchestra permanente, i \"Bum Bum Track\", che si esibisce in manifestazioni a sostegno della legalit\u00e0 come ad esempio l'inaugurazione di Villa Bamb\u00f9, edificio confiscato al boss Brancaccio, nel Quartiere Arenaccia di Napoli, ed affidato alla Fondazione \"a voce d'e creature\" di Don Luigi Merola. Nel 2007 partecipa al progetto \"Scuole Aperte\" organizzato dalla Regione Campania contro la dispersione scolastica nelle scuole medie e superiori.\nAncora nel 2007 in collaborazione con i gruppi territoriali \"Chanse\", \"Manitese\" ed \"Assistenza e territorio\" partecipa al progetto \"Todos n\u00f2s - Tutti noi\", per uno scambio interculturale tra il \"Grupo Pe No Chao\" proveniente dalle favelas della citt\u00e0 di Recife in Brasile ed i ragazzi delle zone a rischio di Napoli, realizzando uno spettacolo teatrale e musicale tenutosi al Teatro Nuovo ed al Palasport di Ponticelli. Nel 2008 \u00e8 vincitore di un PON in qualit\u00e0 di esperto esterno nella scuola elementare e materna \"Don Milani\" di Sant'Antimo, occupandosi della formazione delle insegnanti, dei genitori e di oltre quaranta bambini. A gennaio 2008 Capone viene di nuovo invitato dall'Universit\u00e0 Federico II per tenere un seminario dal titolo \"Musica &amp; Educazione\" nell'ambito delle attivit\u00e0 della S.I.C.S.I. In aprile 2008 ancora coinvolto da Manitese nel Corso di Intercultura del ITC \"Mario Pagano\"."}
{"id": "3552880", "revid": "729019", "url": "https://it.wikipedia.org/wiki?curid=3552880", "title": "Adugak", "text": "Adugak \u00e8 una piccola isola del gruppo delle Fox, nell'arcipelago delle Aleutine e appartiene all'Alaska (USA). Il suo nome deriva probabilmente dalla parola aleutina \"adudak\" che significa \"un po' lungo\". Il nome \u00e8 stato riportato da padre Veniaminov nel 1840.\nAdugak si trova a 8\u00a0km al largo della costa nord-occidentale di Umnak, \u00e8 lunga circa 2\u00a0km e raggiunge un'altitudine massima di 31\u00a0m. L'isola \u00e8 una zona protetta e ospita una colonia di leoni marini di Steller in via di estinzione."}
{"id": "3552881", "revid": "290948", "url": "https://it.wikipedia.org/wiki?curid=3552881", "title": "Plasmoni", "text": ""}
{"id": "3552896", "revid": "287204", "url": "https://it.wikipedia.org/wiki?curid=3552896", "title": "Giovanni Di Stefano (geologo)", "text": "Biografia.\nLaureatosi in scienze naturali all'Universit\u00e0 di Palermo nel 1882, Di Stefano \u00e8 stato prima allievo e poi assistente di Gaetano Giorgio Gemmellaro, presso la cattedra di geologia e mineralogia, dove sarebbe rimasto fino al 1890. Nel frattempo, per\u00f2, una volta conseguita la laurea, aveva trascorso un anno a Vienna, dove si era perfezionato in paleontologia con i professori Melchior Neumayr e Eduard Suess.\nDal 1890 al 1913 ha lavorato nel Regio Ufficio geologico, dedicandosi in modo particolare alle rilevazioni stratigrafiche funzionali alla stesura della Carta geologica del Regno d'Italia e alla catalogazione delle collezioni dei fossili, peraltro dirigendo, dal 1896, il neo-istituito Gabinetto paleontologico nel Museo Agrario Geologico. Nel 1913, vincendo il relativo concorso, ha ottenuto la cattedra di geologia presso l'ateneo di Catania, per poi passare, nel 1914, alla scomparsa di Gemmellaro, alla pari cattedra dell'Universit\u00e0 di Palermo. \nAutore di oltre sessanta pubblicazioni scientifiche, Di Stefano si \u00e8 occupato di diversi periodi geologici, con particolare riferimento alle evidenze perpetuatesi in Sicilia. I suoi studi sul Triassico siciliano hanno offerto una visione d'insieme lineare, in grado di dare un'attenta lettura della questione dei presunti carreggiamenti, tanto da confutare e quindi rettificare gli esiti degli studi compiuti da Maurice Lugeon e \u00c9mile Argand. Per il periodo Giurassico, si \u00e8 occupato di fauna fossile, e segnatamente di coralli, cefalopodi e gasteropodi, in particolare provenienti da Palazzo Adriano, nonch\u00e9 delle strutture relative ai calcari peculiari di Termini Imerese. Ha chiarito il valore cronologico delle lucine (grossi bivalvi), dando il la ai successivi sviluppi nelle osservazioni scientifiche sul \"Lepidocyclina\". Studiandone, infine, le cospicue collezioni di rocce e di fossili, ha permesso l'appronfondimento delle fasi e vicende, in Egitto e in Medio Oriente, del cretaceo e dell'eocene. \nSocio, fra le altre, dell'Accademia dei Lincei, dell'Accademia delle Scienze di Torino e dell'Accademia Gioenia di Catania, Di Stefano \u00e8 stato presidente sia della Societ\u00e0 di scienze naturali ed economiche di Palermo sia, nel 1908, della Societ\u00e0 Geologica Italiana."}
{"id": "3552898", "revid": "74415", "url": "https://it.wikipedia.org/wiki?curid=3552898", "title": "Locomotiva Gruppo 552", "text": ""}
{"id": "3552912", "revid": "306856", "url": "https://it.wikipedia.org/wiki?curid=3552912", "title": "Ordoviciano medio", "text": "Nella scala dei tempi geologici, l'Ordoviciano medio rappresenta la seconda delle tre epoche o serie stratigrafiche in cui \u00e8 suddiviso l'Ordoviciano, che a sua volta \u00e8 il secondo dei sei periodi in cui \u00e8 suddivisa l'era del Paleozoico.\nL'Ordoviciano medio \u00e8 compreso tra 471,8 \u00b1 1,6 e 460,9 \u00b1 1,6 milioni di anni fa (Ma), preceduto dall'Ordoviciano inferiore e seguito dall'Ordoviciano superiore.\nSuddivisioni.\nLa Commissione Internazionale di Stratigrafia riconosce per l'Ordoviciano medio la suddivisione in due stadi stratigrafici:\nDefinizioni stratigrafiche e GSSP.\nIl limite inferiore dell'Ordoviciano medio coincide con quello del suo primo stadio, il Dapingiano, ed \u00e8 definito dalla prima comparsa negli orizzonti stratigrafici dei conodonti della specie \"Baltoniodus triangularis\". \nIl limite superiore \u00e8 fissato dalla prima comparsa dei graptoliti della specie \"Nemagraptus gracilis\".\nGSSP.\nCome GSSP, il profilo stratigrafico di riferimento della Commissione Internazionale di Stratigrafia, \u00e8 stata scelta nel 2007 la sezione Huanghuachang, nella provincia cinese dell'Hubei, 22\u00a0km a nordovest di Yichang, sulla strada che porta alla contea di Xinshan."}
{"id": "3552913", "revid": "287204", "url": "https://it.wikipedia.org/wiki?curid=3552913", "title": "Nazionale Under-17 di calcio della Costa d'Avorio", "text": "La nazionale di calcio ivoriana Under-17 \u00e8 la rappresentativa calcistica Under-17 della Costa d'Avorio. La squadra partecipa al campionato africano di categoria, che si tiene ogni 2 anni.\nL'attuale selezionatore della nazionale Under-17 \u00e8 Alain Gouam\u00e9n\u00e9"}
{"id": "3552917", "revid": "1543377", "url": "https://it.wikipedia.org/wiki?curid=3552917", "title": "Fotbal Club Costuleni", "text": "Il Fotbal Club Costuleni \u00e8 una societ\u00e0 calcistica moldava con sede nella citt\u00e0 di Costuleni, fondata nel 1983. Nella stagione 2012-13 milita nella Divizia Na\u021bional\u0103.\nStoria.\nFondato nel 1983, il club ha sempre disputato i campionati delle serie inferiori. Nella stagione 2008-2009 si iscrive nel girone nord della Divizia B (con uno score di 20 vittorie, 2 pareggi e 0 sconfitte) ottenendo la promozione in Divizia A. Nella stagione successiva viene conquistata un'altra promozione e il diritto a partecipare alla Divizia Na\u021bional\u0103. L'esordio nel massimo campionato moldavo si conclude con un decimo posto, ma nella stagione successiva termina il campionato all'ultimo posto e non retrocede poich\u00e9 il Fotbal Club Sf\u00eentul Gheorghe non ottiene la licenza per giocare in massima serie e solo una squadra della Divizia A viene promossa.\nStadio.\nIl club gioca le partite interne nello Stadionul Costuleni, con una capacit\u00e0 di 1.000 posti.\nOrganico 2014-2015.\nRosa.\nRosa aggiornata il 15 settembre 2014\nStaff tecnico.\nDal sito internet ufficiale della societ\u00e0:"}
{"id": "3552929", "revid": "767487", "url": "https://it.wikipedia.org/wiki?curid=3552929", "title": "Le due... grandi labbra", "text": "Le due... grandi labbra \u00e8 un film pornografico del 1984 diretto da Luca Damiano.\nTrama.\nDue signore amano intrattenersi in rapporti omosessuali presso un locale alla moda, durante l'ora di chiusura. Un giorno, due violentatori, pedinano le donne e si introducono nel locale minacciandole armati di pistola. I due violentano le signore, che non riescono ad opporsi. Allertata dai rumori, la figlia di una delle due signore, che si trovava in una stanza al piano superiore del locale, sopraggiunge nella sala preoccupata. Anche lei, nonostante l'opposizione della madre, verr\u00e0 violentata dai due malfattori. Ma alla fine le tre donne avranno la meglio e riusciranno a liberarsi degli aguzzini uccidendoli con le loro stesse armi.\nScene cult.\nCelebre la scena in cui la figlia viene violentata da uno dei due aguzzini. La ragazza viene brutalmente sodomizzata e al termine del rapporto sanguina in abbondanza, piangendo disperatamente."}
{"id": "3552931", "revid": "29125", "url": "https://it.wikipedia.org/wiki?curid=3552931", "title": "Le due grandi labbra", "text": ""}
{"id": "3552936", "revid": "124123", "url": "https://it.wikipedia.org/wiki?curid=3552936", "title": "Yutaka Yamamoto", "text": "Biografia.\nDopo essersi laureato alla facolt\u00e0 di lettere dell'universit\u00e0 di Kyoto entra a far parte di Kyoto Animation dove collabora in serie come Air, Full Metal Panic? Fumoffu, Full Metal Panic! The Second Raid e Munto 2 (nel quale lavora come assistente alla direzione). Nel 2006 \u00e8 direttore di produzione in La malinconia di Haruhi Suzumiya, ruolo che lo render\u00e0 conosciuto ai fan, in particolare per la coreografia da lui ideata del balletto della sigla finale.\nL'anno successivo esordisce come direttore con Lucky Star: dopo 4 episodi Yamamoto fu sostituito da Yasuhiro Takemoto in quanto KyoAni non lo riteneva ancora sufficientemente esperto per un ruolo simile. In un'intervista successiva Yamamoto ha rivelato di essere stato licenziato da Kyoto Animation e di non essere riuscito a riavere il suo lavoro. In seguito al licenziamento ha fondato lo studio Ordet, assieme ad alcuni suoi ex colleghi di Kyoto Animation.\nNel 2008 dirige l'anime di , co-prodotto dal suo studio e da A-1 Pictures. Nel 2009 dirige un corto di 90 secondi di Tonari no 801-chan. Nel 2010 dirige il suo primo film live action, Watashi no Yasashikunai Sempai e supervisiona l'OVA di Black Rock Shooter.\nNel 2011 dirige Fractale. Lo scarso successo della serie lo ha portato ad annunciare un ritiro momentaneo dal mondo dell'animazione.\nRitorna nel 2013 dirigendo Miyakawake no kuufuku e Seny\u016b.\nNel 2014 produce con la casa discografica Avex e la societ\u00e0 di doppiaggio 81 Produce e dirige un nuovo anime, Wake Up, Girls!.\nTra i fan viene soprannominato \"Yamakan\".\nCritiche.\nNel corso degli anni Yamamoto ha pi\u00f9 volte criticato l'industria odierna degli anime. In particolare critic\u00f2 i produttori rei, a suo avviso, di evitare i rischi derivanti dal creare prodotti originali e che possano piacere a tutti i fan e di concentrarsi invece su anime fotocopia simili fra loro e finalizzati agli otaku. Altre critiche sono state fatte verso gli adattamenti di manga o novel, realizzati al solo scopo di far aumentare le vendite e la popolarit\u00e0 di queste.\nHa annunciato quindi l'intenzione di intervenire in prima persona per salvare gli anime.\nHa lamentato anche la mancanza di personalit\u00e0 forti fra le nuove leve della direzione, portando come esempi la mancanza di Hideaki Anno, Hayao Miyazaki e Yoshiyuki Tomino moderni.\nDiversi sono stati i commenti fatti verso Kyoto Animation, suoi ex-datori di lavoro: ospite di Otakon 2009, si scus\u00f2 con i fan a nome del \"Comitato di Produzione della SOS-dan\" per l'Endless Eight (8 episodi uguali, con alcune minime differenze) di La malinconia di Haruhi Suzumiya. Yamamoto disse che l'idea era saltata fuori gi\u00e0 quando lavorava ancora in KyoAni ma di essere contrario alla cosa e di essere a conoscenza della direzione ripetitiva dell'arco narrativo un anno prima della messa in onda. Si \u00e8 scusato con i fan, in quanto si \u00e8 sentito in parte responsabile della cosa per aver abbandonato lo studio.\nSul suo blog corresse poi il suo intervento come \"Ex-membro del Comitato di Produzione della SOS-dan\", in quanto non era pi\u00f9 coinvolto con la produzione dell'anime. Kyoto Animation rispose che Yamamoto non aveva nulla a che fare con la vicenda.\nSempre sul suo blog descrisse il suo corto di Tonari no 801-chan come \"l'occasione di vendicarsi\": KyoAni aveva infatti annunciato in precedenza la produzione di una serie del manga per poi cancellarla due settimane dopo l'annuncio.\nAnche la sua opera pi\u00f9 recente, Fractale, ha attirato nuovamente l'attenzione su di lui: durante la conferenza stampa di presentazione dell'anime ha annunciato di essere pronto a ritirarsi dal mondo degli anime qualora il progetto fosse fallito.\nAl termine della messa in onda ha confermato in un'intervista alla rivista Otona Anime il suo ritiro a tempo indefinito dichiarando, dopo aver constatato lo scarso successo di pubblico di Fractale, di non riuscire a capire se \u00e8 impazzito lui o tutto il mondo attorno a lui.\nA giugno 2011 Yamamoto scrisse sul suo account Twitter di aver chiesto a Square Enix di interrompere la pubblicazione del manga di Fractale dopo che la disegnatrice di questi, Mutsumi Akazaki, aveva scritto in un post (poi cancellato) sul suo blog di provare disinteresse verso l'opera, augurandosi di lavorare su progetti pi\u00f9 affascinanti. Yamamoto rispose alla mangaka invitatola a disegnare un manga in cui crede piuttosto che \"cavalcare il successo altrui\". Square Enix ha comunque continuato a pubblicare il manga.\nCuriosit\u00e0.\nYamamoto compare (e viene doppiato da s\u00e9 stesso) nel quinto episodio di Kannagi nei panni di uno studente che ringrazia la protagonista Nagi per essere diventato finalmente qualificato come direttore e di aiutarlo per gli episodi successivi, in chiaro riferimento al suo licenziamento dopo 4 episodi di Lucky Star.\nCompare sempre come cameo anche nel manga di Kannagi."}
{"id": "3552937", "revid": "205197", "url": "https://it.wikipedia.org/wiki?curid=3552937", "title": "FC Costuleni", "text": ""}
{"id": "3552938", "revid": "1573940", "url": "https://it.wikipedia.org/wiki?curid=3552938", "title": "Dobsonia magna", "text": "Il pipistrello della frutta dal dorso nudo maggiore (Dobsonia magna ) \u00e8 un pipistrello appartenente alla famiglia degli Pteropodidi, endemico della Nuova Guinea e dell'Australia nord-orientale.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 192 e 254\u00a0mm, la lunghezza dell'avambraccio tra 140 e 162\u00a0mm, la lunghezza della coda tra 26,8 e 42\u00a0mm, la lunghezza del piede tra 30 e 47\u00a0mm, la lunghezza delle orecchie tra 28 e 41\u00a0mm e un peso fino a 600\u00a0g.\nAspetto.\nLa pelliccia \u00e8 corta. La testa \u00e8 nerastra, le spalle sono bruno-nerastre, mentre le parti ventrali sono bruno-grigiastre chiare, cosparse di peli rossicci. Il muso \u00e8 relativamente corto e largo, le narici sono leggermente tubulari, gli occhi sono grandi con l'iride marrone scura. Nei maschi sono presenti delle ghiandole sui lati del collo, mentre le femmine sviluppano delle pieghe carnose nella zona anale durante i periodi riproduttivi, la cui funzione \u00e8 sconosciuta. Le orecchie sono lunghe e appuntite. Le membrane alari sono nerastre e attaccate lungo la spina dorsale, dando l'impressione di una schiena priva di peli. Gli artigli sono bianchi. La coda \u00e8 ben sviluppata, mentre l'uropatagio \u00e8 ridotto ad una sottile membrana che si estende lungo la parte interna degli arti inferiori.\nBiologia.\nComportamento.\nSi rifugia in colonie numerose e rumorose all'interno di grotte, miniere abbandonate, fessure rocciose, e pi\u00f9 raramente nelle cavit\u00e0 degli alberi. In Australia le colonie sono molto pi\u00f9 piccole, inferiori a cento individui. \u00c8 un abile volatore e pu\u00f2 volare anche all'indietro, il battito delle ali produce un caratteristico suono simile ad un sillabico \"pok-pok\".\nAlimentazione.\nSi nutre di frutti di specie native di \"Ficus\", \"Terminalia\", \"Callophyllum\", \"Eucalyptus\" e frutta coltivata come Banane, Papaya e \"Pangium edule\".\nRiproduzione.\nLe femmine partoriscono un piccolo all'anno dopo una gestazione di circa 5 mesi tra settembre e novembre ma comunque in periodi che variano in funzioni delle condizioni locali. Vengono svezzati dopo 4-5 mesi. Diventano maturi sessualmente a due anni di vita.\nDistribuzione e habitat.\nQuesta specie \u00e8 diffusa in Nuova Guinea e nelle vicine isole di Admosin, Bagabag, Daru, Kairiru, Yapen, Batanta, Misool e Waigeo; Penisola di Capo York nel Queensland settentrionale e nell'isola di Moa, nello Stretto di Torres.\nVive nelle foreste pluviali tropicali, foreste umide di Sclerofille, in giardini e piantagioni di frutta fino a 2.700 metri di altitudine. \u00c8 apparentemente assente dalle Savane.\nTassonomia.\nQuesta specie \u00e8 spesso considerata sinonimo di \"D. moluccensis\".\nAltre specie simpatriche dello stesso genere: \"D. minor\", \"D. beauforti\" e \"D. emersa\".\nStato di conservazione.\nLa IUCN Red List, considerato il vasto Areale e la popolazione numerosa, classifica \"D. magna\" come specie con rischio minimo (LC)."}
{"id": "3552942", "revid": "647919", "url": "https://it.wikipedia.org/wiki?curid=3552942", "title": "Impossibilia nemo tenetur", "text": ""}
{"id": "3552946", "revid": "419370", "url": "https://it.wikipedia.org/wiki?curid=3552946", "title": "Camillo Paolucci", "text": "Biografia.\nEra figlio del marchese Pietro Martire Merlini e di Angiola Guerriera Paolucci. Fu chiamato a Roma dallo zio Fabrizio Paolucci, segretario di Stato di Clemente XI.\nEntrato nella Pontificia Accademia Ecclesiastica di Roma all'et\u00e0 di 16 anni, divenne nel 1714 canonico del capitolo della Basilica di San Giovanni in Laterano. Prosegu\u00ec gli studi alla Sapienza di Roma, ove si laure\u00f2 \"in utroque jure\" nel 1718.\nNel 1719 fu ordinato prete. Nel 1724 fu consacrato vescovo e divenne arcivescovo titolare d'Iconio. Fu nunzio apostolico straordinario in Polonia dall'agosto 1728 al maggio 1738, quindi nunzio apostolico in Austria dal 1738 al 1745.\nPer il suo rientro in Italia da Vienna, Pier Maria Ghini scrisse le \"Rime per l'arrivo del Cardinale Camillo Paolucci in Forl\u00ec sua patria nel ritorno dalla Corte di Vienna a Roma\" (Forl\u00ec, 1745).\nFu creato cardinale nel concistoro del 9 settembre 1743 da papa Benedetto XIV, e tre anni dopo ricevette il titolo cardinalizio dei Santi Giovanni e Paolo. Nel febbraio del 1751 divenne camerlengo del Sacro Collegio, carica che tenne per circa un anno. Nel 1756 opt\u00f2 per il titolo di Santa Maria in Trastevere, pur mantenendo quello dei Santi Giovanni e Paolo \"in commendam\" fino al 1763. Nel 1758 opt\u00f2 per la sede suburbicaria di Frascati, e nel 1761 per quella di Porto e Santa Rufina.\nAlla sua morte fu sepolto nella chiesa romana di San Marcello al Corso (il monumento \u00e8 opera di Tommaso Righi).\nConclavi.\nDurante il suo cardinalato Camillo Paolucci partecip\u00f2 a un unico conclave, quello del 1758, che elesse papa Clemente XIII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3552947", "revid": "599013", "url": "https://it.wikipedia.org/wiki?curid=3552947", "title": "Ismael Kirui", "text": ""}
{"id": "3552952", "revid": "287204", "url": "https://it.wikipedia.org/wiki?curid=3552952", "title": "C\u00e9sar Laraign\u00e9e", "text": "Caratteristiche tecniche.\nGiocava come difensore; ricopr\u00ec il ruolo di centrale difensivo.\nCarriera.\nClub.\nNel 1968, a diciannove anni, debutt\u00f2 in prima squadra nel River Plate. Si afferm\u00f2 come difensore centrale titolare, assommando svariate presenze in Primera Divisi\u00f3n argentina. Al termine delle cinque stagioni al River aveva assommato 109 gare, con 14 reti all'attivo. Nel 1972 venne acquistato dalla societ\u00e0 francese dello Stade de Reims, che aveva gi\u00e0 attinto al calcio argentino, dato che annoverava nelle sue file Delio Onnis, Carlos Bianchi e Santiago Santamar\u00eda. Debutt\u00f2 nella stagione 1972-1973, e divenne subito titolare, disputando 36 gare e segnando 2 gol. Le annate seguenti furono caratterizzate dalla continuit\u00e0, e videro Laraign\u00e9e presenziare in quasi tutte le partite. Nel 1977 sub\u00ec un infortunio al ginocchio; nello stesso anno era passato al Laval, altra compagine di massima serie. Nel 1978 firm\u00f2 per l'Olympique di Avignone, formazione di Division 2, e vi gioc\u00f2 23 incontri. L'anno seguente lasci\u00f2 Avignone per Rouen: in tale citt\u00e0 chiuse la sua carriera, dopo 42 gare di seconda divisione.\nNazionale.\nCon la propria selezione nazionale raccolse 11 presenze tra il 1970 e il 1973 durante la gestione Pizzuti. Debutt\u00f2 il 22 ottobre 1970, durante l'incontro amichevole tra Argentina e . Nel 1971 prese parte alla Copa Lipton e alla Copa Rosa Chevallier Boutell, vincendole entrambe; fu inoltre convocato nelle formazioni che parteciparono alla Copa Roca, alla Copa Newton e alla Copa Carlos Dittborn."}
{"id": "3552954", "revid": "298229", "url": "https://it.wikipedia.org/wiki?curid=3552954", "title": "Sigrun Wodars-Grau", "text": ""}
{"id": "3552961", "revid": "124254888", "url": "https://it.wikipedia.org/wiki?curid=3552961", "title": "John Hooper", "text": "Attualmente lavora come corrispondente della rivista internazionale \"The Economist\".\nGli inizi.\nFiglio di William John \"\"Bill\" Hooper, famoso artista e scrittore inglese, John Hooper ha studiato alla \u201cSt Benedict's School\u201d di Londra e al St Catharine's College di Cambridge.\nNel primo anno di college si \u00e8 recato nello stato secessionista del Biafra, per contribuire alla realizzazione di un documentario televisivo sulla guerra civile nigeriana.\nCarriera.\nDopo la laurea, John Hooper ha lavorato per la \"BBC\" come reporter di attualit\u00e0. Nel 1973 \u00e8 diventato corrispondente diplomatico dell'allora neo-costituita \"Independent Radio News\". L'anno successivo, dopo l'invasione turca dell'isola di Cipro, si \u00e8 recato \"in loco\" come corrispondente \"freelance\" per diverse testate giornalistiche tra cui la \"BBC\", il quotidiano \"The Guardian\" e il periodico \"The Economist\".\nNel 1976, dopo la morte del dittatore spagnolo Francisco Franco, gli \u00e8 stato offerto dal quotidiano britannico \"The Guardian\" di diventare corrispondente da Madrid. Nei tre anni successivi ha seguito la transizione della Spagna dalla dittatura alla democrazia.\nDal 1979 al 1988, ha lavorato nello staff di Londra del \"Guardian\" e per quattro anni \u00e8 stato anche presentatore del programma \u201c\"Twenty Four Hours\"\u201d realizzato dalla emittente \"BBC World Service\". \nNel 1988 \u00e8 tornato a Madrid come corrispondente per i periodici \"The Observer\" e \"The Economist\" e per il quotidiano \"The Guardian\", ed \u00e8 rimasto fino al 1994. Tra il 1994 e il 1999 ha lavorato come corrispondente per il Sud Europa sia per il \"Guardian\" che per l\u2019\"Observer\".\nHa portato alla luce la \u201c\"Strage di Natale\"\u201d - tragedia navale nel Mediterraneo avvenuta nella notte tra il 25 e il 26 dicembre 1996 a poche miglia dalla localit\u00e0 siciliana di Portopalo di Capo Passero, in provincia di Siracusa \u2013 e fatto parte del team dell\u2019\"Observer\" che \u00e8 stato premiato per aver condotto tale inchiesta e per aver approfondito le sue conseguenze.\nHooper \u00e8 stato, quindi, corrispondente a Berlino per il centro Europa sempre per il \"Guardian\" e per l\u2019\"Observer\" fino al 2003.\nHa seguito la guerra in Kosovo ed \u00e8 stato in Afghanistan nel 2001, durante la battaglia di Tora Bora, in cui le Forze alleate erano impegnate nella ricerca di Osama bin Laden.\nDal 2016, oltre a svolgere l'attivit\u00e0 di giornalista, Hooper insegna storia italiana contemporanea presso il campus fiorentino della Stanford University. Nel 2021 \u00e8 stato nominato membro onorario del St Catharine's College, all\u2019Universit\u00e0 di Cambridge.\nPubblicazioni.\nIl libro di Hooper \u201c\"The Spaniards: A portrait of the new Spain\"\u201d (it. \u201c\"Gli Spagnoli: un ritratto della nuova Spagna\"\u201d) ha vinto l'edizione del 1987 del premio \u201c\"Allen Lane\"\u201d, come migliore opera prima di storia o letteratura.\nNel 1995 e poi nel 2006 John Hooper ha pubblicato due versioni ampliate e rivisitate dello stesso libro, dal titolo \u201c\"The New Spaniards\"\u201d (it. \u201c\"I nuovi spagnoli\"\u201d).\nL'edizione del 2006 \u00e8 stata descritta dal periodico settimanale \"The Spectator\" come \"una lettura essenziale per tutti coloro che vogliono capire la nuova Spagna\". \nNel 2015 Hooper ha pubblicato \"The Italians\",\" un ritratto degli Italiani e della loro cultura.\nNel 2021, in collaborazione con Anna Kraczyna, ha pubblicato una traduzione in inglese ampiamente commentata di Le Avventure di Pinocchio."}
{"id": "3552964", "revid": "71433", "url": "https://it.wikipedia.org/wiki?curid=3552964", "title": "The Magical Legend of the Leprechauns", "text": ""}
{"id": "3552969", "revid": "767487", "url": "https://it.wikipedia.org/wiki?curid=3552969", "title": "Locomotiva FS 900", "text": "La locomotiva FS gruppo 900 era un tipo di locotender a vapore saturo e a semplice espansione che le Ferrovie dello Stato ereditarono dopo il 1905 dal riscatto della Rete Adriatica, ove erano immatricolate come gruppo RA 260, incorporandole nel proprio parco rotabili dopo averle rinumerate.\nStoria.\nLe locomotive, progettate dall'Ufficio d'Arte di Firenze della Rete Adriatica, vennero ordinate dall'\"Adriatica\" alla Henschel di Cassel in numero di 18 unit\u00e0 per l'esercizio sulle linee facenti capo al nodo di Lecco; immatricolate come RA 260 vennero poi assegnate ai propri depositi locomotive di Lecco e Brescia per il servizio sulle linee afferenti e in particolare sulla linea Lecco-Brescia della stessa compagnia. Vennero consegnate a partire dal 1889 ed utilizzate principalmente al servizio merci dimostrandosi di buone dote \"trazioniste\" sulle rampe tra Como e Lecco anche in virt\u00f9 del loro elevato peso aderente. Dopo il riscatto delle linee della rete passarono a far parte del parco locomotive delle FS che le utilizzarono, successivamente, al servizio di manovra negli stessi impianti. Risultano ancora in carico alle FS nel secondo volume dell'\"Album dei tipi\" edito nel 1915.\nCaratteristiche.\nLa locomotiva era del tipo locotender a 3 assi accoppiati di piccolo diametro con asse posteriore portante, soluzione questa piuttosto insolita nelle ferrovie italiane. Si trattava di un modello dalla classica \"linea italiana\" con casse d'acqua laterali alla caldaia e contenitore della sabbia posto tra fumaiolo e duomo. La locomotiva era di concezione semplice e affidabile; a vapore saturo e semplice espansione, a 2 cilindri esterni e con distribuzione a cassetto piano. Aveva elevate scorte d'acqua, per complessivi 5,5\u00a0m\u00b3, e di carbone per 5,2\u00a0t che le conferivano una buona autonomia e un notevole peso aderente, 42,5 tonnellate con scorte al massimo. Raggiungevano la velocit\u00e0 di 60\u00a0km/h, notevole per una macchina merci, ma risentivano della mancanza di impianto frenante ad aria compressa o a vapore affidandosi al solo freno a mano della macchina. Per tale motivo, in seguito all'immissione in servizio di macchine pi\u00f9 moderne le FS relegarono il gruppo quasi esclusivamente alla manovra."}
{"id": "3552973", "revid": "1573940", "url": "https://it.wikipedia.org/wiki?curid=3552973", "title": "Aillutticus", "text": "Aillutticus \u00e8 un genere di ragni appartenente alla famiglia Salticidae.\nDistribuzione.\nLe 8 specie oggi note di questo genere sono state rinvenute in America meridionale: 6 sono endemismi del Brasile e uno dell'Argentina; solo la \"A. nitens\" \u00e8 stata ritrovata in entrambe le nazioni.\nTassonomia.\nA dicembre 2010, si compone di otto specie:"}
{"id": "3552978", "revid": "986213", "url": "https://it.wikipedia.org/wiki?curid=3552978", "title": "Camerlenghi del Collegio cardinalizio", "text": "L'elenco dei camerlenghi del Collegio cardinalizio procede fino al 1997, anno dal quale l'Annuario pontificio non riporta pi\u00f9 questa carica."}
{"id": "3553002", "revid": "287204", "url": "https://it.wikipedia.org/wiki?curid=3553002", "title": "Campionati del mondo di corsa campestre 1995", "text": "Il XXIII Campionato mondiale di corsa campestre si \u00e8 disputato a Durham, in Inghilterra, il 25 marzo 1995 all'Universit\u00e0 di Durham. Vi hanno preso parte 619 atleti in rappresentanza di 58 nazioni. Il titolo maschile \u00e8 stato vinto da Paul Tergat mentre quello femminile da Derartu Tulu.\nNazioni partecipanti.\nQui sotto sono elencate le nazioni che hanno partecipato a questi campionati (tra parentesi il numero degli atleti per ciascuna nazione):"}
{"id": "3553003", "revid": "438678", "url": "https://it.wikipedia.org/wiki?curid=3553003", "title": "The Tallest Man on Earth", "text": "Biografia.\nCompone e canta le sue canzoni in inglese. A partire dal 2006 ha pubblicato quattro album e due EP.\nLa critica ha paragonato The Tallest Man on Earth a Bob Dylan; la loro abilit\u00e0 nel comporre ed il loro stile vocale sono infatti assai compatibili.\nThe Tallest Man on Earth \u00e8 ben noto per la sua presenza scenica e per la sua voce particolare. Ha inoltre effettuato alcuni tour in compagnia di artisti come John Vanderslice e Bon Iver.\nIl suo album \"The Wild Hunt\" ha raggiunto la posizione numero 180 della UK Chart."}
{"id": "3553011", "revid": "124808679", "url": "https://it.wikipedia.org/wiki?curid=3553011", "title": "Paris Saint-Germain Football Club 1997-1998", "text": "Questa voce raccoglie le informazioni riguardanti il Paris Saint-Germain Football Club nelle competizioni ufficiali della stagione 1996-1997\nOrganigramma societario.\nArea direttiva\nArea tecnica\nMaglie e sponsor.\nSponsor (Nike come fornitore tecnico e Opel come sponsor ufficiale) e motivi delle divise (questi ultimi introdotti nel corso della stagione precedente) vengono confermati."}
{"id": "3553013", "revid": "41649075", "url": "https://it.wikipedia.org/wiki?curid=3553013", "title": "Seconda repubblica", "text": ""}
{"id": "3553015", "revid": "31886", "url": "https://it.wikipedia.org/wiki?curid=3553015", "title": "Amatorculus", "text": "Amatorculus \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono state rinvenute in Brasile: A. cristinae nello Stato di Minas Gerais e la A. stygius nel Distretto Federale e nel San Paolo.\nTassonomia.\nA dicembre 2010, si compone di due specie:"}
{"id": "3553017", "revid": "62221", "url": "https://it.wikipedia.org/wiki?curid=3553017", "title": "Paesaggio rurale", "text": ""}
{"id": "3553020", "revid": "72431", "url": "https://it.wikipedia.org/wiki?curid=3553020", "title": "Donostia-San Sebasti\u00e1n", "text": ""}
{"id": "3553032", "revid": "1458600", "url": "https://it.wikipedia.org/wiki?curid=3553032", "title": "Un'estate al mare/Bing Bang Being", "text": "Un'estate al mare / Bing bang being \u00e8 il 9\u00b0 singolo della cantautrice Giuni Russo, pubblicato nell'aprile del 1982, per la casa discografica CGD.\nIl singolo trainato dallo straordinario successo di \"Un'estate al mare\", giunse dal 7 agosto 1982 ai vertici della classifica, rimanendoci fino al 20 novembre 1982.\nIl 45 giri, venne distribuito oltre che in Italia, anche sul mercato estero, come Germania (CGD ARIOLA 104 397-100), mentre l'edizione destinata al mercato della Francia, non contiene il brano \"Bing bang being\" ma il brano \"Good Good Bye\" e la sua copertina, mostra un'immagine della Russo e una grafia, diversa, rispetto all'edizione italiana e tedesca.\nUn'estate al mare.\n\"Un'estate al mare\" \u00e8 la canzone pubblicata sul lato \"a\" del singolo.\nIl brano dallo stile \"marittimo-vacanziero\", da richiamo alle vacanze estive, ma mai banale, riusc\u00ec ad ottenere uno straordinario successo di vendite e di critica, divenendo il brano di maggior popolarit\u00e0 e di vendite di Giuni Russo.\nIl testo fu scritto da Franco Battiato, mentre la musica, sempre da Battiato e dal violinista Giusto Pio.\nBing bang being.\n\"Bing bang being\" \u00e8 la canzone pubblicata come lato \"b\" del singolo.\nIl brano racchiude delle personali riflessioni, ironiche, astratte, sulla forma del verbo essere, in lingua inglese. Nel testo, viene citato il Kyrie Eleison, una preghiera liturgica.\nIl testo fu scritto da Tommaso Tramonti, pseudonimo di Henri Thomasson, allievo diretto di Georges Ivanovi\u010d Gurdjieff e maestro spirituale di Franco Battiato, mentre la musica da Giuni Russo e da Maria Antonietta Sisini.\nEdizione su CD del 1990.\nIl numero del catalogo \u00e8: CGD 3984 23892-9."}
{"id": "3553033", "revid": "61051", "url": "https://it.wikipedia.org/wiki?curid=3553033", "title": "Madonna di Casalmaggiore", "text": "La Madonna di Casalmaggiore \u00e8 un perduto dipinto a olio su tela (28x24 cm) di Correggio, databile al 1522 circa.\nStoria e descrizione.\nUna copia, appartenente alla collezione dello St\u00e4delsches Kunstinstitut, a Francoforte sul Meno, che non versa in un ottimo stato di conservazione e che fu probabilmente trasferita dalla tavola alla tela, \u00e8 l'unica testimonianza visiva di un'opera perduta ma altrimenti documentata da un disegno preparatorio. Poich\u00e9 questo studio si trova sul verso di un foglio che contiene progetti per il fregio della chiesa di San Giovanni Evangelista a Parma, anche la commissione per la \"Madonna di Casalmaggiore\" viene datato a partire dal novembre 1522.\nIl soggetto riprende un tema, quello dell'incontro fra il Bambino e san Giovannino, pi\u00f9 volte trattato dal Correggio giovane ma qui rivisitato con una rinnovata e fresca semplicit\u00e0. Dai modelli giovanili, quali la \"Madonna col Bambino e san Giovannino\" di Chicago deriva l'idea di una figura della Vergine piramidale che accoglie i due bambini abbracciandoli, ma si distanzia nella capacit\u00e0 di rompere quel senso di cauta staticit\u00e0 che caratterizzava molte delle prime opere. \u00c8 la volont\u00e0 di \"creare un'istoria\", fotografando i personaggi mentre stanno compiendo un'azione, a donare a quest'immagine una vivacit\u00e0 briosa e spensierata emblematicamente espressa dal taglio obliquo del vestito della Vergine a cui si aggrappa, quasi per gioco, il piccolo Bambin Ges\u00f9.\nQualit\u00e0 come queste non mancarono, mezzo secolo pi\u00f9 tardi, di affascinare il giovane Federico Barocci nella sua aspirazione a ritrovare un linguaggio pi\u00f9 sincero e suasivo per raccontare la storia sacra. In un suo studio grafico sembra che l'artista urbinate si fosse soffermato a studiare proprio l'invenzione della \"Madonna di Casalmaggiore\" forse conosciuta tramite una copia o una derivazione grafica.\nIl dipinto a Francoforte ha diviso la critica, incline a vedervi ora una copia di un originale perduto, ora un originale in cattivo stato di conservazione che sarebbe passato nella Galleria Estense quando Francesco I occup\u00f2 Casalmaggiore nel 1646."}
{"id": "3553036", "revid": "1086846", "url": "https://it.wikipedia.org/wiki?curid=3553036", "title": "Societ\u00e0 Sportiva Juve Stabia 2009-2010", "text": "Questa voce raccoglie le informazioni riguardanti la Societ\u00e0 Sportiva Juve Stabia nelle competizioni ufficiali della stagione 2009-2010.\nStagione.\nNella stagione 2009-2010 la Juve Stabia partecipa al campionato di Lega Pro Seconda Divisione girone C. Durante la sessione di calciomercato, viene allestita una vera corazzata da parte del Direttore Sportivo Luigi Pavarese, guidata in panchina da Massimo Rastelli. I risultati arrivano, e i giallobl\u00f9 concludono la prima parte del torneo 2009-2010 in cima alla classifica. Alla penultima giornata, grazie al successo ai danni del Cassino per 2-0 ed al contemporaneo pareggio per 1-1 fra e , la conquista nuovamente la promozione diretta in Lega Pro Prima Divisione.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nRosa.\n \"*\"\n \n\"Con il simbolo \"*\" sono contrassegnati i calciatori acquistati e venduti nella stagione calcistica 2009-2010.\""}
{"id": "3553059", "revid": "767487", "url": "https://it.wikipedia.org/wiki?curid=3553059", "title": "13 assassini", "text": " \u00e8 un film del 2010 diretto da Takashi Miike, \"remake\" del film omonimo del 1963 diretto da Eiichi Kudo.\nTrama.\nShinzaemon Shimada \u00e8 un nobile samurai che riceve l'ordine di uccidere Naritsugu, lo spietato fratello minore dell'attuale Shogun. Assieme ad altri guerrieri il samurai organizza una trappola per catturare il ricco feudatario. Naritsugu \u00e8 protetto da un temibile esercito comandato da Hanbei, che si scoprir\u00e0 essere un grande nemico di Shimada. Costui assieme ai suoi samurai si trover\u00e0 ad affrontare una complicata missione suicida, servendosi di svariate trappole e contando sulle incredibili capacit\u00e0 dei suoi uomini per contrastare un'armata immensamente superiore alla sua.\nDistribuzione.\n\u00c8 stato presentato il 3 settembre 2010 in concorso alla 67\u00aa Mostra internazionale d'arte cinematografica di Venezia."}
{"id": "3553060", "revid": "599013", "url": "https://it.wikipedia.org/wiki?curid=3553060", "title": "Holmenkollen (trampolino)", "text": "Holmenkollen (nome ufficiale in norvegese: Holmenkollbakken, \"trampolino di Holmenkollen\") \u00e8 un trampolino situato a Holmenkollen, presso Oslo, in Norvegia.\nStoria.\nSi tratta del pi\u00f9 antico trampolino per il salto con gli sci esistente al mondo. Fu inaugurato il 31 gennaio 1892 come salto naturale sulla collina di Holmenkollen, ma nel tempo \u00e8 stato via via modificato per migliorare le prestazioni dei saltatori, la capienza di pubblico e la sicurezza. Ospita il Trofeo Holmenkollen, una delle massime competizioni di sci nordico esistenti al mondo.\nL'impianto ha ospitato le gare di salto con gli sci e di combinata nordica dei VI Giochi olimpici invernali e dei Campionati mondiali di sci nordico del 1930, del 1966, del 1966, del 1982 e del 2011, oltre a numerose tappe della Coppa del Mondo di combinata nordica e della Coppa del Mondo di salto con gli sci.\nCaratteristiche.\nDopo la ristrutturazione del 2009 il trampolino ha un punto K 120 (trampolino lungo HS 134); il primato ufficiale di distanza, 144,0\u00a0m, \u00e8 stato stabilito dal norvegese Robert Johansson nel 2019 . Il primato femminile appartiene alla giapponese Sara Takanashi (134\u00a0m nel 2013).\nLa torre del trampolino \u00e8 alta 60 metri e si trova a 417 metri sopra il livello del mare. Quando non \u00e8 utilizzata per gare sportive, la struttura \u00e8 aperta ai visitatori, che dalla sua cima possono ammirare il panorama della citt\u00e0 di Oslo e del suo arcipelago. La base del trampolino ospita il Museo dello Sci, che illustra l'evoluzione dello sci dalla preistoria ai tempi moderni e dedica ampio spazio alle due edizioni dei Giochi olimpici invernali ospitate dalla Norvegia, nel 1952 a Oslo e nel 1994 a Lillehammer."}
{"id": "3553061", "revid": "610351", "url": "https://it.wikipedia.org/wiki?curid=3553061", "title": "Fly World Tour", "text": "Il Fly World Tour \u00e8 l'undicesima tourn\u00e9e del cantante Zucchero Fornaciari, collegata all'album \"Fly\" del 2006.\nIl tour.\nLa tourn\u00e9e \u00e8 iniziata il 1\u00ba maggio 2007 a Parigi e terminata l'8 dicembre 2007 a Padova. Nel periodo che \u00e8 andato da fine settembre a inizio novembre 2007 il tour \u00e8 stato svolto nel continente americano, mentre nei rimanenti periodi \u00e8 stato toccato il continente europeo, Italia compresa. La tourn\u00e9e e le due successive, \"All the Best World Tour\" e \"Live in Italy Tour\", hanno rappresentato un unico tour di circa un anno e mezzo, e di oltre duecento concerti. La tourn\u00e9e ha avuto moltissimi sold out.\nLe tappe.\nIl concerto del 23 settembre 2007 del \"Fly World Tour\" presso l'Arena di Verona, cos\u00ec come quello del 14 giugno 2008 del tour successivo, presso lo Stadio Giuseppe Meazza di San Siro a Milano, \u00e8 stato registrato e incluso nell'album \"Live in Italy\".\nAlcune delle date sono state aperte da Irene Fornaciari.\nLe tappe sono state le seguenti:"}
{"id": "3553063", "revid": "640469", "url": "https://it.wikipedia.org/wiki?curid=3553063", "title": "Sanremo 1997", "text": ""}
{"id": "3553064", "revid": "31886", "url": "https://it.wikipedia.org/wiki?curid=3553064", "title": "Giovane in fuga dalla cattura di Cristo", "text": "Il Giovane in fuga dalla cattura di Cristo \u00e8 un dipinto a olio su tela (67x54 cm) copiato da un perduto originale di Correggio, databile al 1522 circa e conservato nella Galleria nazionale di Parma.\nStoria e descrizione.\nL'opera proviene dalla collezione parmense Dalla Rosa-Prati ed \u00e8 una copia cinquecentesca di un originale perduto del Correggio eseguita probabilmente da un artista emiliano. La prima citazione di una piccola copia da Correggio rappresentante questo soggetto si trova nell'inventario, steso nel 1569 a Roma, della collezione di Girolamo Garimberti da Parma, vescovo di Gallese (\"Un altro quadretto in tela, poco maggiore, d'un san Giovanni che fugge quando Cristo vien preso nell'orto, cavato dal Correggio\"). Il soggetto \u00e8 decisamente insolito nella tradizione iconografica italiana. Si tratta di un episodio che \u00e8 narrato solo nel Vangelo di Marco: nel momento della cattura nell'orto del Getsemani, una volta che tutti i discepoli hanno abbandonato Cristo, l'evangelista specifica che \"Dietro a Ges\u00f9 veniva un ragazzo, coperto soltanto da un lenzuolo. Le guardie cercarono di prenderlo, ma egli lasci\u00f2 cadere il lenzuolo e scapp\u00f2 via nudo\" (Mc 14, 51-52). Questo passo del Vangelo ha rappresentato da sempre un difficile problema esegetico per l'identit\u00e0 del giovane fuggitivo e per il significato del suo gesto. Una delle letture voleva che il \"neaniskos\" fosse Giovanni, il pi\u00f9 giovane dei discepoli e quello prediletto da Cristo colui che, quindi, lo avrebbe abbandonato per ultimo nel momento drammatico della cattura. Secondo un'altra lettura il giovane era lo stesso Marco, figlio della vedova benestante Maria, che metteva a disposizione del Maestro la sua casa in Gerusalemme e l'annesso orto degli ulivi. Tale passo del Vangelo secondo Marco \u00e8 stato comunque oggetto di speculazioni di ogni genere, pur senza alcuna prova al riguardo, e si \u00e8 anche supposto che il giovane fuggito nudo potesse essere - tra gli altri, oltre a Marco e Giovanni di Zebedeo - Giacomo il fratello di Ges\u00f9 o un angelo o Ges\u00f9 stesso o \"un omosessuale che era venuto per un incontro privato con Ges\u00f9 [e per questo era seminudo]\". Il teologo Raymond Brown, ritiene che \"queste ipotesi siano null'altro che immaginativi voli di fantasia\" e osserva altres\u00ec, oltre alla mancanza di alcuna prova in merito, come sia improbabile che il fuggitivo fosse uno dei Dodici (come Marco o Giovanni) sia perch\u00e9 \"il versetto precedente indica che tutti i discepoli erano gi\u00e0 fuggiti\", sia perch\u00e9 \"nella logica della narrativa sicuramente egli non avrebbe potuto andare all'Ultima Cena con gli altri discepoli di Ges\u00f9, indossando solo un lenzuolo [\"sind\u014dn\"] per coprire la propria nudit\u00e0\"; l'episodio, come precisa Brown, \u00e8 probabilmente simbolico, introdotto nel Vangelo di Marco per sottolineare che \"il tentativo del giovane [come nuovo discepolo] di seguire Ges\u00f9 nella sua prova [\"peirasmos\"] \u00e8 un misero fallimento; quando Ges\u00f9 \u00e8 arrestato, egli \u00e8 cos\u00ec ansioso di scappare che lascia nelle mani dei suoi rapitori l'unico abito che indossa e sceglie il totale disonore di fuggire nudo, una fuga anche pi\u00f9 disperata di quella scelta dagli altri discepoli. La nudit\u00e0 non \u00e8 qualcosa di positivo, come interpretazione simbolica; \u00e8 qualcosa da evitare, come in Mt25,36; Gv21,7; Giac2,15; Ap3,17 e Ap16,15 \".\nSe la copia della Galleria Nazionale \u00e8 fedele all'originale, sembra che il Correggio accogliesse la prima linea interpretativa. Il lenzuolo rosso che vola via dalla figura del ragazzo in fuga sta infatti a suggerire la sua identificazione con san Giovanni.\nLa figura del fuggitivo si trova in altre rappresentazioni della Cattura di Cristo, quali la miniatura di Jean Fouquet nel libro d'ore di \u00c9tienne Chevalier (), l'incisione della \"Bibbia Malermi\" e le incisioni di D\u00fcrer (\"Grande Passione\") e Cranach. Tuttavia \u00e8 il Correggio il primo artista in assoluto a fare di questo episodio il soggetto principale della scena della \"Cattura\".\nQuesto dipinto godette di grande fortuna critica e figurativa, come attestano le numerose copie che si registrano negli inventari (solo a Roma se ne trovavano entro la met\u00e0 del Seicento tre: una fra i beni del Cardinal Sforza, un'altra nella collezione Barberini e una presso Pietro da Cortona). Per il critico francese Andr\u00e9e F\u00e9libien la copia Barberini sarebbe stata un originale del Correggio e \"la plus finie que j'aie vue de lui... si belle que je ne me souvens pas d'avoir rien vu de pareil\"."}
{"id": "3553066", "revid": "36426", "url": "https://it.wikipedia.org/wiki?curid=3553066", "title": "Libro d'ore di \u00c9tienne Chevalier", "text": ""}
{"id": "3553067", "revid": "287204", "url": "https://it.wikipedia.org/wiki?curid=3553067", "title": "Libro d'Ore di Etienne Chevalier", "text": ""}
{"id": "3553069", "revid": "1793900", "url": "https://it.wikipedia.org/wiki?curid=3553069", "title": "Red Bull Arena (Harrison)", "text": "Red Bull Arena \u00e8 un impianto sportivo multifunzione statunitense che si trova ad Harrison, in New Jersey; si tratta dell'impianto interno del , \"franchise\" calcistica professionistica che partecipa alla Major League Soccer.\nCostruzione.\nIl progetto di un nuovo stadio di propriet\u00e0 dei Metro Stars (poi chiamati New York Red Bulls) \u00e8 stato pianificato nel 2004. A causa delle lunghe trattative con lo stato del New Jersey, le autorizzazioni arrivarono nel 2005. L'apertura era stata programmata nel 2007 ma dopo il rilevamento della squadra da parte della Red Bull l'apertura \u00e8 stata ritardata fino al 2010. Inizialmente il vero nome dell'impianto era Red Bull Park ma il nome venne cambiato nel 2008. Il disegno venne radicalmente cambiato dopo l'acquisto effettuato dalla multinazionale austriaca, lo stadio venne equiparato per il suo design alla Hypo-Arena a Klagenfurt, in Austria. La costruzione del Red Bull Park \u00e8 iniziata il 3 gennaio 2008, l'impianto \u00e8 stato inaugurato il 20 marzo 2010 con un'amichevole tra i Red Bulls e la squadra brasiliana Santos FC."}
{"id": "3553070", "revid": "36426", "url": "https://it.wikipedia.org/wiki?curid=3553070", "title": "Matrimonio mistico di santa Caterina d'Alessandria (Correggio Detroit)", "text": ""}
{"id": "3553072", "revid": "684696", "url": "https://it.wikipedia.org/wiki?curid=3553072", "title": "HMS Charybdis (88)", "text": "La HMS \"Charybdis\" (Pennant number 88), quinta nave da guerra della Royal Navy britannica a portare questo nome, \u00e8 stata un incrociatore leggero classe Dido. Costruita nei cantieri Cammell Laird di Birkenhead, venne impostata il 9 novembre 1939, varata il 17 settembre 1940 ed entr\u00f2 in servizio il 3 dicembre 1941, in piena seconda guerra mondiale.\nServizio.\nLa \"Charybdis\" venne assegnata, al momento dell'ingresso in servizio, alla \"Home Fleet\", continuando il periodo di addestramento e prove in mare fino al gennaio 1942. Il 15 dicembre partecip\u00f2 alla prima missione operativa, scortando una forza di posamine nel Mare del Nord. Dopo una simile operazione nel mese di marzo 1942, nei primi giorni di aprile venne deciso il trasferimento dell'unit\u00e0 presso la Forza H, di base a Gibilterra. Il 13 aprile, scort\u00f2 durante la traversata la portaerei USS \"Wasp\", l'incrociatore da battaglia \"Renown\" insieme all'incrociatore \"Cairo\". Dal 19 seguente fu impiegata in una missione di lancio di aerei da combattimento verso l'isola di Malta, scortando la portaerei insieme a sei cacciatorpediniere e alle due navi trasferite insieme nella zona, tornando quindi alla base il 23 aprile.\nIn maggio partecip\u00f2 a due missioni simili, scortando nel Mediterraneo la \"Wasp\" e la \"Eagle\" l'8 maggio e la \"Eagle\" stessa a la \"Argus\" il 17 seguente. In giugno vennero effettuate due missioni dello stesso tipo, l'11 salp\u00f2 invece con la Forza W per scortare un convoglio di rifornimento per Malta denominato Operazione Harpoon. Lo scontro con le forze aeronavali dell'asse che ne scatur\u00ec \u00e8 noto con il nome di battaglia di mezzo giugno.\nTornata a Gibilterra senza essere stata danneggiata, rimase con la Forza W nel Mediterraneo, svolgendo nel mese di luglio due nuovi missioni di lancio di aerei verso Malta. In agosto, dopo aver partecipato ad un'esercitazione in Atlantico con le portaerei \"Victorious\", \"Indomitable\", \"Eagle\" e \"Argus\", venne impiegata nel nuovo tentativo di rifornire l'isola via mare, denominato Operazione Pedestal. Il 9 agosto salp\u00f2 da Gibilterra per scortare il convoglio WS21S attraverso il canale di Sicilia insieme alle navi da battaglia \"Nelson\" e \"Rodney\", le portaerei \"Indomitable\", \"Victorious\" e \"Eagle\" e agli incrociatori \"Sirius\" e \"Phoebe\", oltre ad una scorta di 12 cacciatorpediniere. Il 12 agosto, in seguito al danneggiamento della \"Indomitable\", rimase nei pressi dell'unit\u00e0 in difficolt\u00e0 per offrirle copertura antiaerea. Il giorno successivo venne trasferita nella Forza X per sostituire la \"Manchester\", gravemente danneggiata e autoaffondata. Due giorni dopo, a battaglia conclusa, fece ritorno a Gibilterra.\nNei mesi di settembre e ottobre venne impiegata in missioni di pattugliamento tra le Azzorre e Cabo Fisterra, tornando nel Mediterraneo il 28 ottobre per scortare le portaerei \"Furious\" in una missione di lancio di aerei verso Malta. In novembre venne scelta per partecipare alla Operazione Torch, nome in codice degli sbarchi alleati in nord-Africa. Dall'8 novembre copr\u00ec gli sbarchi a Bijaya e Annaba, venendo fatta oggetto di diversi attacchi aerei. Tre giorni dopo prese parte alla scorta ad un convoglio di navi trasporto truppe dirette a Gibilterra per imbarcare militari britannici e americani e quindi ad Algeri. In dicembre, dopo aver partecipato ad una esercitazione nel Mediterraneo occidentale, venne richiamata in patria per essere sottoposta a lavori di ammodernamento a Barrow-in-Furness, che durarono fino al febbraio 1943.\nTornata in servizio il mese successivo, venne assegnata alla Home Fleet, venendo quindi trasferita a Plymouth dopo una missione di scorta ad una flottiglia di posamine. Nei primi giorni di maggio scort\u00f2 insieme all'incrociatore \"Uganda\" la \"Queen Mary\" in viaggio verso gli Stati Uniti con a bordo il Primo Ministro Winston Churchill. Dal 12 maggio venne assegnata a compiti di protezione dei numerosi convogli in transito nella baia di Biscaglia in preparazione dell'operazione Husky, ovvero lo sbarco alleato in Sicilia. La \"Charybdis\" rimase quindi nella zona fino alla fine di agosto, quando venne trasferita a Biserta per appoggiare le operazioni militari in corso. Dopo gli sbarchi a Salerno, (operazione Avalanche) imbarc\u00f2 il generale Eisenhower a Palermo per una visita alla testa di ponte.\nNei giorni successivi trasfer\u00ec insieme agli incrociatori \"Euryalus\" e \"Scylla\" soldati e rifornimenti da Tripoli a Salerno. Il 18 settembre torn\u00f2 quindi ai normali compiti di pattugliamento della baia di Biscaglia, scortando convogli da e per Gibilterra. Il 22 ottobre salp\u00f2 insieme a una scorta di cacciatorpediniere per intercettare il mercantile tedesco \"Munsterland\" segnalato nella zona in navigazione tra Brest e Cherbourg, incontrandolo il giorno successivo in navigazione sotto costa scortato da torpediniere tedesche. Durante lo scontro notturno venne colpita da due siluri lanciati dalla T23 che causarono danni irreparabili e l'affondamento della nave in 30 minuti. 426 uomini dell'equipaggio persero la vita, mentre 107 vennero recuperati dalle altre unit\u00e0 britanniche. Anche il cacciatorpediniere \"Limbourne\" venne affondato nel breve scontro."}
{"id": "3553073", "revid": "1543377", "url": "https://it.wikipedia.org/wiki?curid=3553073", "title": "Modello TLK", "text": "Il modello TLK (dall'inglese \"Terrace Ledge Kink\"), anche chiamato modello TSK (dall'inglese \"Terrace Step Kink\") \u00e8 un modello teorico, sviluppato negli anni venti dai tedeschi Kossel e Stranski, utilizzato nella scienza delle superfici per studiare i fenomeni di formazione e trasformazione della superficie di un cristallo.\nIl modello TLK parte dal presupposto che l'energia di un atomo sulla superficie del cristallo sia associata ai legami che intercorrono tra tale atomo e gli atomi vicini, per cui per stimare l'energia scambiata con l'esterno durante una trasformazione della superficie del cristallo \u00e8 sufficiente tenere conto dei legami chimici che si rompono e si formano durante tale trasformazione.\nPosizioni sulla superficie del cristallo.\nPer semplicit\u00e0 di esposizione, di seguito si assume che il cristallo sia formato da tanti atomi aventi forma di piccoli cubetti aventi tutti la stessa dimensione. Ogni atomo in quanto cubetto \u00e8 quindi dotato di 6 facce, lungo le quali scambia le proprie interazioni con gli altri atomi vicini. Quindi maggiore \u00e8 il numero di facce occupate da altri atomi, maggiore \u00e8 il numero di coordinazione. Tale esemplificazione corrisponde alla realt\u00e0 nel caso in cui il cristallo abbia un reticolo cubico semplice.\nNel modello TLK si suppone che la superficie di un cristallo sia caratterizzata da tali elementi geometrici:\nInoltre sulla superficie di un cristallo possono essere presenti i seguenti difetti cristallini (oltre a ledge e kink):"}
{"id": "3553074", "revid": "77594", "url": "https://it.wikipedia.org/wiki?curid=3553074", "title": "HMS Charybdis (C88)", "text": ""}
{"id": "3553075", "revid": "290948", "url": "https://it.wikipedia.org/wiki?curid=3553075", "title": "Modello TSK", "text": ""}
{"id": "3553076", "revid": "290948", "url": "https://it.wikipedia.org/wiki?curid=3553076", "title": "Terrace Ledge Kink", "text": ""}
{"id": "3553077", "revid": "290948", "url": "https://it.wikipedia.org/wiki?curid=3553077", "title": "Terrace Step Kink", "text": ""}
{"id": "3553078", "revid": "640469", "url": "https://it.wikipedia.org/wiki?curid=3553078", "title": "Sanremo 1999", "text": ""}
{"id": "3553080", "revid": "599013", "url": "https://it.wikipedia.org/wiki?curid=3553080", "title": "Castello di Vernazza", "text": "Il castello dei Doria \u00e8 una fortezza medievale, costruita sul costone roccioso, alto circa settanta di metri, che costituisce la costa sud dell'approdo di Vernazza, nelle Cinque Terre in provincia della Spezia.\nStoria e descrizione.\nLe prime notizie di un castello a Vernazza sono del XIII secolo, ma si ritiene che il suo primo nucleo risalga all'XI secolo e che quindi sia stato edificato durante il dominio degli Obertenghi.\nNel XII secolo il possesso del castello, e del relativo borgo, pass\u00f2 ai vescovi di Luni, poi ai marchesi Da Passano e infine, nella seconda met\u00e0 del secolo, ai conti Fieschi che, insieme al borgo di Vernazza lo cedettero alla Repubblica di Genova nel XIII secolo.\nOccupato nello stesso secolo dai Pisani, nelle operazioni connesse alla battaglia della Meloria alla quale parteciparono anche marinai e navi vernazzolesi, il castello ritorn\u00f2 breve tempo dopo possedimento genovese.\nLa torre cilindrica, che sorge al centro della spianata e che \u00e8 stata restaurata nel XX secolo, costituisce la parte pi\u00f9 antica della fortificazione. Il castello ha una pianta irregolare, adattandosi alla forma dello sperone di roccia sul quale \u00e8 costruito. L'aspetto attuale \u00e8 il risultato di secoli di aggiunte e rimaneggiamenti.\nSecondo un documento del 1470 e anche una pianta del XVIII secolo, all'interno del castello vi era anche una cappella dedicata a san Giovanni Battista, della quale per\u00f2 oggi si sono completamente perse le tracce.\nSempre nel castello, oggi adibito a sede museale ed espositiva, era conservato un cannone di bronzo che riportava la scritta \"Comunitas Vernati\u00e6\". Il cannone, che fu sottratto dai soldati inglesi, e oggi \u00e8 esposto nelle sale del British Museum di Londra.\nDurante le fasi finali della seconda guerra mondiale il castello fu adibito a postazione contraerea dalle forze di occupazione tedesche."}
{"id": "3553084", "revid": "36426", "url": "https://it.wikipedia.org/wiki?curid=3553084", "title": "Matrimonio mistico di santa Caterina d'Alessandria (Correggio Parigi)", "text": ""}
{"id": "3553085", "revid": "290948", "url": "https://it.wikipedia.org/wiki?curid=3553085", "title": "Modello Terrace Ledge Kink", "text": ""}
{"id": "3553086", "revid": "290948", "url": "https://it.wikipedia.org/wiki?curid=3553086", "title": "Modello Terrace Step Kink", "text": ""}
{"id": "3553087", "revid": "767487", "url": "https://it.wikipedia.org/wiki?curid=3553087", "title": "Locomotiva FS 802 (I)", "text": "Locomotiva FS gruppo 802 designava un piccolo gruppo di tre locotender a vapore, di provenienza diversa, immatricolate nel parco delle Ferrovie dello Stato dopo la costituzione delle stesse nel 1905 in seguito al riscatto delle reti precedenti ad esercizio privato; tra queste erano alcune linee ex Societ\u00e0 Veneta e le locomotive corrispondenti. \nStoria.\nLe 3 locomotive facenti parte del piccolo gruppo FS vennero costruite da fabbriche diverse per l'esercizio nelle linee ferroviarie precedentemente in concessione e consegnate, alle rispettive societ\u00e0 esercenti, a partire dal 1885 dalla Cerimedo &amp; C. di Milano e dalla Maschinenfabrik Esslingen alla \"Societ\u00e0 Veneta\". Nelle FS le 3 unit\u00e0 che pervennero furono immatricolate come 802.1 e 802.2 pur essendo concettualmente e tecnicamente diverse: la 8021 era di costruzione Cerimedo, mentre le altre facevano parte del gruppo 21-26, costruite per la \"Veneta\" nel 1877-1878. In particolare, le due unit\u00e0 erano le ex SV 24 \"San Pietro in G\u00f9\" e 26 \"Vigodarzere\" costruite nel 1878.\nLa 8023 fu demolita prima del 1914, mentre la 8022 (rinominata nel frattempo 802.002) segu\u00ec la stessa sorte tra il 1918 e il 1922.\nCaratteristiche.\nLa locotender aveva 2 assi accoppiati e asse posteriore portante, un modello sufficiente per ferrovie secondarie e concesse; era a vapore saturo e semplice espansione, a 2 cilindri esterni e con distribuzione a cassetto. Si trattava tuttavia di locomotive a vapore piuttosto differenti l'una dall'altra:\nla FS 802.1 aveva velocit\u00e0 massima di 55\u00a0km/h mentre la 802.2 raggiungeva i 65\u00a0km/h in virt\u00f9 di ruote motrici di maggior diametro. La capacit\u00e0 delle casse d'acqua era di 3,5\u00a0m\u00b3 mentre le scorte di carbone erano di 1000\u00a0kg.. Le locomotive ex SV furono in parte ricostruite con il passaggio alle FS, con sostituzione della caldaia con altra comune con le locomotive gruppo 848 (anch'esse gi\u00e0 appartenute alla Societ\u00e0 Veneta) e inversione del duomo vapore e della sabbiera."}
{"id": "3553090", "revid": "767487", "url": "https://it.wikipedia.org/wiki?curid=3553090", "title": "Hrubo\u0148ovo", "text": "Hrubo\u0148ovo (in ungherese \"Szul\u00e1nyvics\u00e1p\") \u00e8 un comune della Slovacchia facente parte del distretto di Nitra, nella regione omonima."}
{"id": "3553091", "revid": "599013", "url": "https://it.wikipedia.org/wiki?curid=3553091", "title": "Terrace", "text": ""}
{"id": "3553092", "revid": "290948", "url": "https://it.wikipedia.org/wiki?curid=3553092", "title": "Ledge", "text": ""}
{"id": "3553093", "revid": "287204", "url": "https://it.wikipedia.org/wiki?curid=3553093", "title": "Hrubonovo", "text": ""}
{"id": "3553100", "revid": "287204", "url": "https://it.wikipedia.org/wiki?curid=3553100", "title": "Ivanka pri Nitre", "text": "Ivanka pri Nitre (in ungherese \"Nyitraiv\u00e1nka\") \u00e8 un comune della Slovacchia facente parte del distretto di Nitra, nella regione omonima."}
{"id": "3553102", "revid": "465169", "url": "https://it.wikipedia.org/wiki?curid=3553102", "title": "Matrimonio mistico di santa Caterina d'Alessandria alla presenza di san Sebastiano", "text": "Il Matrimonio mistico di santa Caterina d'Alessandria alla presenza di san Sebastiano \u00e8 un dipinto a olio su tavola (105x102 cm) di Correggio, databile al 1527 circa e conservato nel Museo del Louvre di Parigi.\nStoria.\nLa prima menzione di quest'opera si trova nella seconda edizione delle Vite di Giorgio Vasari, stampata nel 1568: a quella data la tavola si trovava presso il medico Francesco Grillenzoni a Modena. Scrisse a proposito lo storico aretino: \"questa fu un gran quadro, che \u00e8 cosa divina, nel quale \u00e8 una Nostra Donna che ha un putto in collo, il quale sposa Santa Caterina, un San Bastiano et altre figure, con arie di teste tanto belle che paiono fatte in paradiso, n\u00e9 \u00e8 possibile vedere i pi\u00f9 bei capegli n\u00e9 le pi\u00f9 belle mani o altro colorito pi\u00f9 vago e naturale\".\nNel 1582 pass\u00f2 nella collezione di Caterina Nobili Sforza di Santafiora che la port\u00f2 a Roma. Successivamente entr\u00f2 nella collezione di Scipione Borghese il quale, secondo le fonti seicentesche, non sarebbe stato disposto a rivenderla ad alcun prezzo. C'erano allora molti acquirenti interessati ad ottenere questo delizioso quadretto: Daniel Nys e Nicolas Regnier avevano tentato invano di negoziarne la compera ma il \"Matrimonio mistico di santa Caterina\" rimase a Roma ancora fino alla met\u00e0 del Seicento. Da Scipione Borghese pass\u00f2 presso il cardinale Antonio Barberini, dove pot\u00e9 vederlo ed elogiarlo Domenico Ottonelli, che scrisse: \"dicesi con verit\u00e0, che sia un'opera, piccola di mole, m\u00e0 immensa di gloria, e conciliatrice di sempiterna lode al suo eccellentissimo Operator\".\nPurtroppo a causa dell'esilio di Antonio Barberini in Francia, non fu pi\u00f9 possibile proteggere il dipinto dalle mire dei pi\u00f9 abili acquirenti. La corrispondenza del cardinal Mazzarino presenta numerosi riferimenti al tentativo di comprare dal Barberini questo dipinto; il cardinale si era dichiarato \"disposto a fare un'offerta et offerta tale che togliesse l'animo ad ogni altro concorrente\".\nIl successo di queste trattative fece s\u00ec che l'opera passasse in Francia dove ancora oggi si trova. Com'\u00e8 noto le collezioni del Mazarino finirono poi in quelle di Luigi XIV (1665) e quindi della corona francese, che in epoca napoleonica vennero sistemate nel nuovo museo pubblico.\nAnche gli artisti rimasero affascinati da questo dipinto. Ad esso si ispirarono Giulio Cesare Procaccini, Ludovico Cigoli, che ne trasse una bella copia, e Annibale Carracci, che volle rendergli un esplicito omaggio.\nDescrizione e stile.\nFra tutte le versioni che il Correggio aveva dato di questo tema nel corso della sua ricerca artistica, questa \u00e8 indubbiamente la pi\u00f9 raffinata e la pi\u00f9 studiata. Il fulcro del dipinto \u00e8 rappresentato dalle tre mani della Vergine, del Bambino e della giovanissima santa Caterina d'Alessandria. Tutti gli sguardi dei personaggi convergono verso questo fulcro narrativo e affettivo, incluso quello del san Sebastiano, ospite inconsueto di questa mistica unione. Sullo sfondo di destra si intravede la scena del martirio del santo. La presenza del santo martire si pu\u00f2 spiegare con l'appartenenza alla confraternita di San Sebastiano del committente dell'opera."}
{"id": "3553103", "revid": "336956", "url": "https://it.wikipedia.org/wiki?curid=3553103", "title": "Desert Eagle", "text": ""}
{"id": "3553106", "revid": "767487", "url": "https://it.wikipedia.org/wiki?curid=3553106", "title": "Jarok", "text": "Jarok (in ungherese \"\u00dcreg\") \u00e8 un comune della Slovacchia facente parte del distretto di Nitra, nella regione omonima."}
{"id": "3553112", "revid": "757396", "url": "https://it.wikipedia.org/wiki?curid=3553112", "title": "Pallacanestro Treviso 2010-2011", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2010-2011.\nStagione.\nLa Pallacanestro Treviso 2010-2011, sponsorizzata Benetton, prende parte per la 27\u00aa volta al campionato professionistico italiano di pallacanestro di Serie A e all'Eurocup.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si decise cos\u00ec di optare per la scelta della formula con 6 giocatori stranieri di cui massimo 2 non appartenenti a Paesi appartenenti alla FIBA Europe.\nRoster.\n\"Legabasket: Dettaglio statistico\""}
{"id": "3553115", "revid": "767487", "url": "https://it.wikipedia.org/wiki?curid=3553115", "title": "Jelenec", "text": "Jelenec (in ungherese \"G\u00edmes\") \u00e8 un comune della Slovacchia facente parte del distretto di Nitra, nella regione omonima."}
{"id": "3553116", "revid": "984922", "url": "https://it.wikipedia.org/wiki?curid=3553116", "title": "Tad Krzanowski", "text": "Noto in particolare per le sue ricerche pionieristiche nel campo del micromodellismo applicato agli effetti speciali, ha vinto nel 1988 l'Oscar Technical Achievement Award per lo sviluppo di un modello di attrezzatura con supporto a cavi per il controllo dei movimenti delle miniature utilizzate per gli effetti speciali cinematografici, che aveva sviluppato l'anno precedente per il film di Steven Spielberg \"Miracolo sull'8a strada\".\nKrzanowski ha collaborato alla realizzazione di vari altri film, per un totale di 51, tra cui: \"Ritorno al futuro - Parte II\", \"Ritorno al futuro - Parte III\", \"Il domani non muore mai\", \"Godzilla\", \"U-571\", \"Independence Day\", \"Amistad\" e \"Caccia a Ottobre Rosso\". Ha fatto parte del cast di animazione dei Muppets per il film \"Giallo in casa Muppet\". Vive e lavora a Los Angeles, in California."}
{"id": "3553117", "revid": "1705737", "url": "https://it.wikipedia.org/wiki?curid=3553117", "title": "Buffalo Boots", "text": "Le Buffalo Boots sono un marchio di scarpe con zeppa di varie altezze, di moda tra gli adolescenti nella seconda met\u00e1 degli anni 1990."}
{"id": "3553118", "revid": "177967", "url": "https://it.wikipedia.org/wiki?curid=3553118", "title": "Una vipera sar\u00f2/Tappeto volante", "text": "Una vipera sar\u00f2 / Tappeto volante \u00e8 un singolo della cantautrice Giuni Russo, pubblicato, agli inizi del 1982, per la casa discografica CGD.\nQuesto 45 giri, non usc\u00ec mai in Italia, ma fu destinato al mercato tedesco. Nel 1990 il brano \"Una vipera sar\u00f2\" usc\u00ec in Italia, come lato B del 45 giri \"Un'estate al mare\" (Compagnia Generale del Disco, 3984 23892-9).\nUna vipera sar\u00f2.\n\"Una vipera sar\u00f2\" \u00e8 la canzone pubblicata sul lato \"a\" del singolo tratto dall'album \"Energie\".\nIl testo fu scritto da Franco Battiato, mentre la musica da Giuni Russo e da Maria Antonietta Sisini.\nTappeto volante.\n\"Tappeto volante\" \u00e8 la canzone pubblicata come lato \"b\" del singolo.\nIl testo fu scritto da Franco Battiato, mentre la musica da Giuni Russo e da Maria Antonietta Sisini."}
{"id": "3553123", "revid": "767487", "url": "https://it.wikipedia.org/wiki?curid=3553123", "title": "L'Imperfetto in Tour", "text": "L'imperfetto in Tour \u00e8 una tourn\u00e9e del cantante Renato Zero collegata all'album Sulle tracce dell'imperfetto iniziata il 26 settembre del 1995 e conclusa il primo novembre dello stesso anno."}
{"id": "3553128", "revid": "104458", "url": "https://it.wikipedia.org/wiki?curid=3553128", "title": "Holmenkollbakken", "text": ""}
{"id": "3553130", "revid": "117926065", "url": "https://it.wikipedia.org/wiki?curid=3553130", "title": "Noli me tangere (Correggio)", "text": "Noli me tangere \u00e8 un dipinto a olio su tela (130x103 cm) di Correggio, databile al 1523-1524 circa e conservato nel Museo del Prado di Madrid.\nStoria.\nIl dipinto \u00e8 ricordato per la prima volta da Pietro Lamo nel testo manoscritto della \"Graticola di Bologna\" (1560 circa) in casa dei conti Ercolani e quindi elogiato da Vasari in ben due passi delle \"Vite\" del 1568 (sia nella biografia del Correggio sia nella biografia di Girolamo da Carpi). Queste antiche ed encomiastiche menzioni devono aver contribuito molto alla fama dell'opera.\nA Bologna fu vista sul finire del Cinquecento dal cardinal Pietro Aldobrandini che se ne invagh\u00ec e sbors\u00f2 una cifra altissima per averla. Fu quindi a Roma nella collezione Aldobrandini e da qui pass\u00f2 a quella di Ludovico Ludovisi come attesta, fra l'altro, una postilla alle \"Vite\" di Vasari di Lelio Guidiccioni: \u201cal presente \u00e8 dell'Illustrissimo Lodovisio nella cui camera \u00e8 stato oggi con altri quattro meravigliosi attaccato in mia presenza hoggi 7 marzo 1621\u201d. Poco pi\u00f9 di dieci anni dopo, il principe Niccol\u00f2 Ludovisi trovandosi \u201cnecessitato dalle angustie\u201d decise di ingraziarsi il favore del re di Spagna, cedendogli i migliori pezzi della sua collezione. Insieme ad altri dipinti importanti, il \"Noli me tangere\" lasci\u00f2 Roma tra la fine degli anni trenta e i primi anni quaranta non prima che ne fossero state tratte alcune copie. Una presso i Ludovisi eseguita da \u201cRidolfo Parenti pittore francese\u201d nel marzo 1640 e una che apparteneva a Pietro da Cortona. Entro la fine del 1643, dopo una breve sosta nel vicereame di Napoli, il dipinto arriv\u00f2 a Filippo IV a Madrid.\nDescrizione e stile.\nSu una strada, all'ombra di un albero, Cristo si rivela alla Maddalena, alzando un braccio che dilata la composizione lungo la diagonale. Sia nella cura con cui \u00e8 reso il paesaggio, intriso di una calda luce aurorale, sia nella rappresentazione delle figure, nei loro gesti sospesi e nell'eccezionale espressivit\u00e0 dei moti dell'animo, il dipinto si impone come l'opera che inaugura la fase matura della ricerca del Correggio, all'indomani del completamento della decorazione della Camera di San Paolo. Il panneggio dell'abito della Maddalena acquista quel valore empatico, prendendo parte attiva all'emozione suscitata dall'apparizione di Cristo, che avr\u00e0 anche nella stessa figura del \"Compianto del Bono\". Se l'opera fosse stata dipinta per gli Ercolani, l'osservazione che il motivo che decora l'abito della santa riecheggi quello della \"Santa Cecilia in estasi\" di Raffaello acquisterebbe un ulteriore significato, poich\u00e9 commissionato dalla stessa famiglia.\nL'importanza pittorica qui evidentemente assegnata alla Pietra di Bismantova, descritta sin nel reale sentiero che ne porta alla sommit\u00e0 tabulare, ricorda l'antica devozione delle genti dell'Appennino reggiano a Maria Maddalena, realizzata in alcune cappelle, e la pone come attributo ben noto del creduto passaggio di qui della santa.\nGli attrezzi del lavoro umano alla destra di Cristo formano una delle \"nature morte\" del Correggio (come gi\u00e0 quella del \"Riposo durante la fuga in Egitto\")."}
{"id": "3553132", "revid": "36426", "url": "https://it.wikipedia.org/wiki?curid=3553132", "title": "Santa Cecilia in estasi", "text": ""}
{"id": "3553133", "revid": "1543377", "url": "https://it.wikipedia.org/wiki?curid=3553133", "title": "Launchy", "text": "Launchy \u00e8 un lanciatore di applicazioni gratuito open source per Windows e, dalla versione 2.1.1, per Linux. Indicizza i collegamenti del menu di avvio ed i file in specifiche cartelle per permettere un accesso pi\u00f9 veloce ai programmi senza aprire il menu di avvio stesso, o navigare alle relative cartelle.\nUtilizzo del programma.\nLauchy viene caricato automaticamente all'avvio a rimane in attesa che l'utente lo richiami premendo Atl + Spazio, o una scorciatoie da tastiera personalizzata dall'utente. L'utente pu\u00f2 quindi iniziare a digitare il nome del programma o del file che vuole eseguire. Launchy cerca automaticamente nella sua lista di programmi la corrispondenza pi\u00f9 prossima man mano che l'utente digita. Quando il programma desiderato viene trovato, l'utente preme invio e questo viene eseguito.\nLaunchy offre anche la possibilit\u00e0 di aggiungere file e cartelle al suo catalogo per l'indicizzazione, utile per l'esecuzione di praticamente qualunque cosa da un computer, compresi siti internet, musica, video e giochi. Launchy pu\u00f2 anche eseguire ricerche con Google, Wikipedia, MSN e Yahoo, mostrandone i risultati nel browser di default. Pu\u00f2 anche eseguire segnalibri se richiesto. Launchy supporta l'aggiunta di plugin che ne aumentano la versatilit\u00e0.\nPiattaforma.\nLaunchy fu originariamente sviluppato in C# (ver. 0.5) ma i rilasci seguenti (0.6) furono in C++. Le versioni successive (2.0) furono completamente riscritte utilizzando Qt, generando incompatibilit\u00e0 tra queste versioni e vecchie skin e plugin.\nPlugin Inclusi.\nI seguenti plugin sono inclusi nella versione 2.0\nControly Plugin (controly.dll).\nIndicizza le applicazione del pannello di controllo: questo plugin ricerca le applicazioni nel pannello di controllo del sistema e le indicizza in Launchy. Il plugin, precedentemente rimosso, \u00e8 stato reintrodotto con la versione 2.5.\nWeby (weby.dll).\nEsegue ricerche sul web: Launchy ad oggi supporta le seguenti chiavi di ricerca: Google, MSN, Yahoo, live, Weatcher, Amazon, Wikipedia, Dictionary, Thesaurus, IMDB, Netflix e MSDN. \u00c8 sufficiente digitare una di queste parole chiave, premere Tab, digitare la chiave di ricerca e premere invio.\nCalcy (calcy.dll).\nCalcolatrice: digitare un'operazione matematica e Launchy ne visualizzer\u00e0 il risultato. Gli unici operatori riconosciuti sono +,-,*,/ e le parentesi\nSviluppo dei plugin.\nLaunchy 2 offre una API C++ per lo sviluppo di plugin. I plugin possono essere sviluppati per aggiungere nuovi oggetti al catalogo oltre che semplici collegamenti.\nBinding per altri linguaggi di programmazione sono forniti come ulteriori plug in, sviluppati dalla comunit\u00e0:\nBug e problemi.\nLaunchy 2 \u00e8 noto per i rallentamenti che provoca ai computer a causa dell'aggiornamento del catalogo, che occupa il 100% della CPU ogni 5 - 10 minuti. "}
{"id": "3553136", "revid": "62004", "url": "https://it.wikipedia.org/wiki?curid=3553136", "title": "Ram\u016bnas Navardauskas", "text": "Passista, si \u00e8 aggiudicato una tappa al Giro d'Italia 2013 e una al Tour de France 2014; ha inoltre indossato per due giorni la maglia rosa nel corso del Giro d'Italia 2012, conquistandola nella cronometro a squadre di Verona e cedendola al termine della frazione con arrivo a Porto Sant'Elpidio. \u00c8 stato anche il primo ciclista lituano a salire sul podio nella prova in linea \u00c9lite dei campionati del mondo, chiudendo al terzo posto l'edizione 2015 disputata a Richmond."}
{"id": "3553137", "revid": "287204", "url": "https://it.wikipedia.org/wiki?curid=3553137", "title": "Ramunas Navardauskas", "text": ""}
{"id": "3553138", "revid": "599013", "url": "https://it.wikipedia.org/wiki?curid=3553138", "title": "Salah Hissou", "text": "In carriera \u00e8 stato campione mondiale dei 5000 metri piani a , medaglia di bronzo nei 10000 metri piani ai Giochi olimpici di e detentore del record mondiale di quest'ultima specialit\u00e0, stabilito a Bruxelles nello stesso anno in 26'38\"08.\nHa inoltre conquistato due medaglie d'argento ed una di bronzo individuale ai Mondiali di corsa campestre, a cui vanno aggiunte 4 medaglie d'argento a squadre."}
{"id": "3553139", "revid": "123615573", "url": "https://it.wikipedia.org/wiki?curid=3553139", "title": "Museo di zoologia di Catania", "text": "Il Museo di Zoologia di Catania \u00e8 un centro di conservazione e ricerca. Nato nel 1853, \u00e8 il pi\u00f9 antico museo scientifico siciliano. Il museo \u00e8 oggi diretto dal Direttore pro-tempore del Dipartimento di Scienze Biologiche, Geologiche e Ambientali dell'Universit\u00e0 di Catania. \nFu ospitato fino al 1920 \u00a0nel Palazzo centrale dell\u2019Universit\u00e0 di Catania, in Piazza Universit\u00e0 e solo nel 1923 fu trasferito negli attuali locali di via androne, in un edificio in stile Liberty appositamente edificato allo scopo.\nAttualmente il museo con annessa una \"Casa delle farfalle\" fa parte del Sistema museale d'ateneo (SiMuA) dell'Universit\u00e0 degli studi di Catania.\nCollezioni.\nNato inizialmente dalle collezioni dei professori e dei soci dell'Accademia Gioenia di Scienze Naturali, tra i quali la ricca raccolta malacologica dello stesso fondatore, Aradas, si \u00e8 notevolmente arricchito negli anni con l'aggiunta di importanti collezioni di notevole valore storico e scientifico specialmente per quelle che contengono numerosi olotipi; ricche raccolte ornitologiche di circa 1500 esemplari comprendono esemplari di colibr\u00ec, pappagalli, paradisee e di molte specie provenienti dalla Sicilia.\nIl patrimonio del Museo fu inizialmente costituito dalle collezioni zoologiche dell\u2019Accademia Gioenia di Catania e dalla collezione malacologica Aradas. In seguito si \u00e8 arricchito di importanti collezioni di grande valore storico e scientifico.\nIn particolare, sono da segnalare la collezione di oltre 160 uccelli donata nel 1911 dal Circolo dei Cacciatori di Catania; la collezione del Barone Michele Auteri, costituita da un migliaio di uccelli prevalentemente esotici, donata nel 1923 dalla Nobildonna Angelina Patern\u00f2 Castello di Biscari.\nNel 1986, grazie ad un contributo straordinario della ex provincia regionale di Catania, il Museo ha acquisito diversi esemplari di mammiferi extraeuropei, anche di grandi dimensioni.\nNel 1989 sono state acquisite le collezioni ornitologiche Baglieri e Baglieri-Benanti, comprendenti oltre 500 esemplari siciliani.\nAi primi anni \u201990 risalgono le acquisizioni delle grandi collezioni entomologiche Briganti (circa 30.000 Coleotteri Stafilinidi) e Ragusa (circa 5.800 Lepidotteri europei, oltre 8.500 Coleotteri europei e 18.000 Coleotteri siciliani), quest\u2019ultima per donazione da parte dell\u2019Istituto di Agrumicoltura Sperimentale di Acireale.\nTra i diversi esemplari di mammiferi extraeuropei, anche di grande mole, vi sono, ad esempio, un grande orso polare, un\u2019enorme alce canadese, una splendida tigre, leoni,zebre, canguri, koala, e varie altre specie molte delle quali a rischio, va sottolineato che tutti gli esemplari acquisiti dal Museo non sono stati catturati in natura.\nIl museo ospita anche un elefante imbalsamato, donato nel 1889 dall'imperatore d'Etiopia Menelik II al re d'Italia Umberto I a seguito della firma del trattato di Uccialli. Il pachiderma era stato in seguito regalato dal sovrano sabaudo alla citt\u00e0 di Catania e aveva vissuto per un periodo presso il giardino Bellini. \nDa luglio 2021 \u00e8 stato riaperto al pubblico dopo lavori di restauro e un nuovo allestimento Open, con gli animali non protetti da vetrine.\nCasa delle farfalle.\nLa Casa delle farfalle \u00e8 una struttura progettata dall'architetto Manfredi Nicoletti, ospitata all'esterno dell'edificio, che mantiene un habitat tropicale che permette a diverse specie di farfalle di vivere e riprodursi all'interno della struttura. Si tratta di una serra climatizzata in acciaio e vetro. Attualmente \u00e8 disattivata in attesa di restauro."}
{"id": "3553140", "revid": "642594", "url": "https://it.wikipedia.org/wiki?curid=3553140", "title": "Cyberdyne Systems", "text": ""}
{"id": "3553144", "revid": "298055", "url": "https://it.wikipedia.org/wiki?curid=3553144", "title": "Ocarina del Tempo", "text": ""}
{"id": "3553148", "revid": "767487", "url": "https://it.wikipedia.org/wiki?curid=3553148", "title": "Juan Jos\u00e9 L\u00f3pez", "text": ""}
{"id": "3553149", "revid": "120906195", "url": "https://it.wikipedia.org/wiki?curid=3553149", "title": "Genoa 1893 1984-1985", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1984-1985.\nStagione.\nNella stagione 1984-1985, dopo la retrocessione dalla massima serie, il Genoa affidato a Tarcisio Burgnich tenta una pronta risalita, ma delude le attese della piazza, disputando un campionato di medio alta classifica, costantemente a ridosso delle prime, ma mai in corsa per ottenere la promozione. Con 11 reti il miglior marcatore stagionale rossobl\u00f9 e stato Giuliano Fiorini, che \u00e8 rientrato dal prestito alla Sambenedettese.\nNella Coppa Italia il grifone ruggisce nel terzo girone di qualificazione disputato prima del campionato, trovando l'accesso agli Ottavi di finale con il secondo posto nel girone a sei squadre, alle spalle della Roma. Poi a febbraio cede il passaggio nei Quarti di finale al Verona, subendo due sconfitte nel doppio confronto degli Ottavi contro i prossimi Campioni d'Italia.\nMaglie e sponsor.\nLa maglia per le partite casalinghe presentava i colori rossoblu.\nLo sponsor tecnico per la stagione 1984-1985 fu Adidas, mentre lo sponsor ufficiale Carrera.\nOrganigramma societario.\nArea direttiva\nArea tecnica"}
{"id": "3553152", "revid": "121764011", "url": "https://it.wikipedia.org/wiki?curid=3553152", "title": "Benjamin Limo", "text": "Biografia.\nInizia la sua carriera a livello internazionale partecipando ai Mondiali di corsa campestre del 1998 a Marrakech, Marocco, concludendo al 4\u00ba posto nella corsa breve.\nL'anno successivo ottiene la sua prima medaglia importante con l'argento nei 5000 metri ai Mondiali di Siviglia, giungendo a meno di un secondo dal vincitore, il marocchino Salah Hissou.\nNel 2002 Limo vince l'argento anche ai Giochi del Commonwealth ed ai Campionati africani. Nel 2005 conquista finalmente una medaglia d'oro, sempre nei 5000 metri, precedendo l'etiope Sileshi Sihine ai Mondiali di Helsinki. Vince poi il bronzo nella stessa specialit\u00e0 ai Giochi del Commonwealth 2006.\nNel 2008 ha debuttato alla maratona di Amsterdam, giungendo 12\u00ba."}
{"id": "3553154", "revid": "287204", "url": "https://it.wikipedia.org/wiki?curid=3553154", "title": "Juan Jose Lopez", "text": ""}
{"id": "3553155", "revid": "599013", "url": "https://it.wikipedia.org/wiki?curid=3553155", "title": "Chiesa di San Francesco (Vernazza)", "text": "La chiesa di San Francesco o dei Frati \u00e8 un luogo di culto cattolico nel comune di Vernazza, in via San Francesco, in provincia della Spezia. Alla chiesa \u00e8 connesso l'antico convento dell'ordine francescano, oggi sede del municipio.\nStoria e descrizione.\nPer espressa richiesta della popolazione di Vernazza, la nuova chiesa per ospitare l'ordine religioso dei frati Minori Osservanti fu edificata nella met\u00e0 del XVII secolo.\nEsternamente la chiesa presenta un aspetto molto semplice, tipico degli elementi architettonici francescani, con una facciata a capanna scandita da una vetrata a mo' di rosone e un portale in marmo scolpito a festoni.\n&lt;br&gt;L'interno \u00e8 caratterizzato da una sola navata e accoglie, nello spessore dei muri laterali, quattro cappelle decorate con stucchi. Il sottosuolo, appena sotto il pavimento, fungeva da zona sepolcrale e ben quattordici sono le tombe ivi ritrovate, probabilmente di monaci confratelli. \nL'annesso convento, caratterizzato dal chiostro, \u00e8 la sede odierna del Municipio, mentre il restante complesso viene utilizzato come salone espositivo o di rappresentazioni musicali e teatrali. \nL'attiguo campanile, dotato di orologio, a base quadrata \u00e8 sormontato da una cuspide a pianta ottagonale ed una cupoletta.\nNella zona occidentale del complesso sono visibili le mura genovesi che cingono a cuneo il borgo."}
{"id": "3553156", "revid": "5456", "url": "https://it.wikipedia.org/wiki?curid=3553156", "title": "Giochi del Commonwealth 2006", "text": ""}
{"id": "3553157", "revid": "124123", "url": "https://it.wikipedia.org/wiki?curid=3553157", "title": "Antioco Mainas", "text": ""}
{"id": "3553163", "revid": "1439131", "url": "https://it.wikipedia.org/wiki?curid=3553163", "title": "Ferrari 125 C", "text": "La 125 C \u00e8 un'autovettura monoposto da competizione prodotta dalla Ferrari nel 1947 in un solo esemplare.\nIl contesto.\nIl modello traeva origine dalla 125 S, che fu costruita dalla Ferrari in due esemplari nello stesso anno di produzione della \u201c125 C\u201d. Rispetto alla vettura antenata vennero modificati lievemente il motore ed il cambio. I mutamenti pi\u00f9 importanti furono per\u00f2 operati sulla carrozzeria. Quest'ultima era infatti costruita in modo tale da aver la possibilit\u00e0 di togliere i parafanghi ed i fanali, con relativo impianto elettrico, che rendeva il modello adatto a partecipare alle competizioni nella categoria monoposto. Durante le gare era inoltre possibile posizionare un rivestimento che ricopriva il posto del passeggero. Il modello era fornito di un telaio leggero e resistente.\nLa sigla numerica nel nome del modello era collegata alle caratteristiche del motore; pi\u00f9 precisamente richiamava la cilindrata unitaria, cio\u00e8 quella relativa ad un solo cilindro, che era circa di 125 cm\u00b3. La lettera \u201cC\u201d invece significava \u201cCorsa\u201d o \u201cCompetizione\u201d.\nLe competizioni.\nLe due vittorie pi\u00f9 importanti del modello, entrambe conseguite nel 1947, furono al Gran Premio di Roma con alla guida Franco Cortese, ed alla Coppa Arcangeli con Tazio Nuvolari.\nCaratteristiche tecniche.\nIl motore era un V12 a 60\u00b0 anteriore e longitudinale. L'alesaggio e la corsa erano rispettivamente di 55 mm e 52,5 mm, che portavano la cilindrata totale a 1496,77 cm\u00b3. Il rapporto di compressione era di 9,5:1. La potenza massima eroga dal propulsore era di 118 CV a 6800 giri al minuto.\nLa distribuzione era formata da un singolo albero a camme in testa che comandava due valvole per cilindro. L'impianto d'alimentazione era fornita da tre carburatori di marca Weber e modello 30 DCF. L'accensione era singola ed il relativo impianto comprendeva due magneti. La lubrificazione era a carter umido, mentre la frizione era monodisco.\nLe sospensioni anteriori erano indipendenti, con quadrilateri trasversali e balestra montata nello stesso modo, mentre quelle posteriori erano formate da un ponte rigido, balestre semiellittiche longitudinali e barra stabilizzatrice. Entrambe avevano montato ammortizzatori idraulici. I freni erano a tamburo, mentre la trasmissione era formata da un cambio a cinque rapporti pi\u00f9 la retromarcia. Lo sterzo era a vite senza fine e settore dentato.\nIl telaio era tubolare in acciaio, mentre la carrozzeria era spider a due posti con ruote scoperte.\nLa velocit\u00e0 massima raggiunta dal modello era di 210 km/h."}
{"id": "3553166", "revid": "126257", "url": "https://it.wikipedia.org/wiki?curid=3553166", "title": "Ferrari 125C", "text": ""}
{"id": "3553174", "revid": "599013", "url": "https://it.wikipedia.org/wiki?curid=3553174", "title": "Giuseppe Perna", "text": "Professionista dal 1909 al 1912, corse la prima edizione del Giro d'Italia.\nCarriera.\nNon si conoscono risultati di questo atleta, partecip\u00f2 comunque alla prima edizione del Giro d'Italia, divenendo il primo ciclista della storia della corsa rosa a tagliare come ultimo classificato il traguardo di Milano.\nLa classifica a punti che vigeva in quegli anni nella corsa rosa releg\u00f2 Perna all'ultimo posto della generale con 291 punti, mentre il vincitore fu Luigi Ganna con 25 punti."}
{"id": "3553177", "revid": "2192443", "url": "https://it.wikipedia.org/wiki?curid=3553177", "title": "Un siciliano in Sicilia", "text": "Un siciliano in Sicilia \u00e8 un film italiano per la televisione, ambientato in Sicilia durante la seconda guerra mondiale; andato in onda su Rai 2 in tre puntate nel 1987, per la regia di Pino Passalacqua \u00e8 scritto dallo stesso Passalacqua, Andrea Camilleri e Antonio Saguerra\nIl film \u00e8 stato girato a Ferla in provincia di Siracusa nel 1987.\nTrama.\nSicilia 1943. Al seguito dello sbarco degli alleati, vi \u00e8 un giovane militare di origine siculo-americana arruolatosi volontario in Tunisia poco prima dell'imminente sbarco sull'isola.\nLi verr\u00e0 a conoscenza delle sue origini, avendo a che fare allo stesso tempo con i dubbiosi rapporti che ha la gente del luogo nei suoi confronti. Inoltre dovr\u00e0 affrontare anche la diffidenza di un maresciallo dei Carabinieri e di un vecchio zio implicato in attivit\u00e0 illecite."}
{"id": "3553178", "revid": "599013", "url": "https://it.wikipedia.org/wiki?curid=3553178", "title": "Santi Vitale, Valeria, Gervasio e Protasio", "text": ""}
{"id": "3553179", "revid": "39884", "url": "https://it.wikipedia.org/wiki?curid=3553179", "title": "Jan Niecislaw Baudoin de Courtenay", "text": ""}
{"id": "3553188", "revid": "831312", "url": "https://it.wikipedia.org/wiki?curid=3553188", "title": "Evaldas \u0160i\u0161kevi\u010dius", "text": ""}
{"id": "3553189", "revid": "287204", "url": "https://it.wikipedia.org/wiki?curid=3553189", "title": "Evaldas Siskevicius", "text": ""}
{"id": "3553191", "revid": "1305772", "url": "https://it.wikipedia.org/wiki?curid=3553191", "title": "La danza dello scorpione", "text": "La danza dello scorpione (\"S\u00eerat al-'aqrab alladh\u00ee yatasabbabu 'araqan\") \u00e8 il secondo romanzo dello scrittore palestinese Akram Musallam. Pubblicato a Beirut nel 2008, l'opera.\nrivela la situazione della regione, dopo gli Accordi di Oslo e il fallimento della Seconda Intifada, con lo sfondo della occupazione israeliana e del quotidiano rapporto dei palestinesi con la vita e la morte.\nIl romanzo deve il suo titolo al piccolo tatuaggio sul corpo di una donna francese che il narratore incontra in una sala da ballo di Ramallah e che verr\u00e0 a innescare il suo desiderio di scrivere.\nOltre alla storia personale del narratore, il romanzo ripercorre la storia dei luoghi geografici del conflitto immergendosi nella societ\u00e0 palestinese attraverso un racconto che svela i cambiamenti architettonici, abitativi e culturali avvenuti in Palestina negli ultimi decenni. Ne sono emblema la trasformazione sub\u00ecta dalla citt\u00e0 di Ramallah e dalla campagna circostante dopo l'arrivo dell'Autorit\u00e0 Palestinese di cui Musallam denuncia l'impotenza e la corruzione. Il romanzo \u00e8 inoltre costellato di storie e leggende popolari ora narrate dal \u201cprigioniero\u201d, ora dal protagonista stesso, ora dalla zia paterna, rivelando cos\u00ec l'amore nutrito dal protagonista per la tradizione orale, preziosa custode della memoria storica collettiva.\nLa questione israelo-palestinese apparentemente latente, permea l'intera opera ed \u00e8 sempre pronta a tornare in primo piano. L'incontro con la fugace francese avviene infatti nel periodo in cui il giovane protagonista, come altri arabi disoccupati, raggiunge su taxi collettivi la costa israeliana per lavorare come lavapiatti in un locale che salter\u00e0 in aria per mano di un palestinese. In questo chiaro riferimento all'attentato di Netanya del 2002, l'odore di carne umana carbonizzata viene paragonato a quello tristemente familiare al protagonista il quale, divenuto giornalista, documenta le vittime palestinesi incenerite nelle loro auto dai missili israeliani durante la Seconda Intifada.\nTrama.\nIn una sala da ballo sulla costa israeliana il narratore scorge uno scorpione tatuato sul corpo di una giovane donna francese, con la quale trascorre la notte. La ragazza sparir\u00e0, sar\u00e0 invece il piccolo scorpione color indaco a prendere vita e ad ossessionare i suoi sogni ogni notte, nel tenace quanto fallimentare tentativo di arrampicarsi su uno specchio dal quale scivoler\u00e0, consumato da un'estenuante e vorticosa danza. Costruito su questa metafora, \"La danza dello scorpione\" denuncia la situazione palestinese dopo gli accordi di Oslo e il fallimento della seconda Intifada. E lo fa con grande lucidit\u00e0 e amarezza, con quella autoironia che \u00e8 una delle caratteristiche principali della letteratura palestinese.\nL'impotenza dello scorpione \u00e8 anche quella del padre del narratore, che ha perso una gamba \u2013 e con essa la sua virilit\u00e0 \u2013 non a causa dell'occupazione, ma semplicemente per un chiodo arrugginito. Tuttavia, non potendo accettarne la perdita, egli chiede a suo figlio di grattare la sua gamba amputata. Altre figure, dotate ciascuna di una forte carica simbolica, appaiono in tutta la storia per scomparire presto, tra cui quella di un ex-detenuto, \u201csomaro della rivoluzione\u201d che \u00e8 appena stato rilasciato dopo diciotto anni di carcere, e che \u00e8 costretto riprendere servizio presso coloro che lo hanno sempre considerato un vero e proprio somaro...\nScrittura.\nAkram Musallam, che appartiene alla giovane generazione di autori palestinesi, opera in questo romanzo semiautobiografico e narrato in prima persona una grande innovazione stilistica abbandonando la trama lineare e costruendo da cima a fondo il romanzo su di una metafora. Egli utilizza immagini come l'errare per il vuoto o il perdersi nel sogno e figure retoriche come la similitudine e la personificazione per costruire con successo un discorso compiuto circa la tragedia palestinese. Consente inoltre al protagonista di interrogarsi apertamente circa il ruolo della scrittura, facendogli paragonare gli artifici dei narratori a delle vere e proprie imboscate o riconoscendo la pericolosit\u00e0 dello scrivere tanto da rendere necessarie maschere e dissimulazioni per poter raccontare la verit\u00e0. Per lo stile lucido e amaro, intriso di autoderisione e di ironia dolente, Akram Musallam \u00e8 stato paragonato della critica ad un moderno Emile Habibi autore del \"Pessottimista\", capolavoro della letteratura palestinese contemporanea.\nPremi.\nCon questo romanzo l'autore ha vinto il premio \"Abdel Muhssen Qattan\" nel 2007.\nCritica.\nQuesto libro ha ricevuto molte recensioni positive:"}
{"id": "3553193", "revid": "125707741", "url": "https://it.wikipedia.org/wiki?curid=3553193", "title": "Renato Chiantoni", "text": "Biografia.\nNato a Brescia in una famiglia dalle solide radici teatrali, figlio dell'attore chietino Amedeo Chiantoni e dell'attrice romana Alfonsina Pieri, inizi\u00f2 a recitare sin da piccolo, per arrivare a legarsi a varie compagnie sia di prosa che di rivista. Nel 1931, venne scelto da Carlo Ludovico Bragaglia per ricoprire una parte nella pellicola \"Vele ammaninate\": fu l'inizio di una lunga carriera di attore cinematografico in quasi 120 film, che lo vide lavorare sino a pochi mesi dalla morte, avvenuta a Roma nel 1979.\nNegli anni trenta e quaranta ebbe modo di lavorare anche nella prosa radiofonica dell'EIAR poi in quella della Rai, facendo anche qualche apparizione televisiva sia nelle commedie che nel variet\u00e0.\nNel dopoguerra si occup\u00f2 anche di alcune produzioni cinematografiche e della regia di documentari."}
{"id": "3553198", "revid": "767487", "url": "https://it.wikipedia.org/wiki?curid=3553198", "title": "Ottmar Liebert", "text": "\u00c8 leader del gruppo Luna Negra, formato nel 1990 e con una formazione variabile con esclusione del bassista Jon Gagan.\nBiografia.\nNato in Germania da padre tedesco/cinese e madre ungherese, da ragazzo \u00e8 in giro per l'Europa con la famiglia. Forma con il fratello Stefan un gruppo rock, (i RED). Nel 1989 si trasferisce a Santa Fe negli Stati Uniti dove forma il primo nucleo della Luna Negra. Nel 1990 pubblica a proprie spese tramite una piccola etichetta locale l'album \"Nouveau Flamenco\". Viene trasmesso nelle radio locali, la \"Higher Octave\" etichetta sussidiaria della Narada Productions ripubblica l'album, che ottiene un buon successo. \nNella sua carriera ha ottenuto cinque nomination al Grammy Award.\nIn Italia ha collaborato con un featuring a due album di Leda Battisti: \"Leda Battisti (album)\" del 1998 (e ristampa del 1999) e \"Tu, l'amore e il sesso\" del 2006 (e ristampa del 2007)."}
{"id": "3553203", "revid": "767487", "url": "https://it.wikipedia.org/wiki?curid=3553203", "title": "Love Loops the Loop", "text": "Love Loops the Loop \u00e8 un film muto del 1918 diretto da Hampton Del Ruth e da Walter Wright.\nProduzione.\nIl film fu prodotto dalla Mack Sennett Comedies.\nDistribuzione.\nDistribuito dalla Paramount Pictures, il film - un cortometraggio in due bobine - usc\u00ec nelle sale cinematografiche USA il 3 giugno 1918."}
{"id": "3553205", "revid": "666668", "url": "https://it.wikipedia.org/wiki?curid=3553205", "title": "Selezione di football sala della Catalogna", "text": "La Nazionale di futsal AMF della Catalogna \u00e8, in senso generale, una qualsiasi delle selezioni nazionali di Calcio a 5 nella versione della Asociaci\u00f3n Mundial de Futsal che rappresentano la Catalogna nelle varie competizioni ufficiali o amichevoli riservate a squadre nazionali. La nazionale fa capo alla Federaci\u00f3 Catalana de Futbol Sala.\nLa squadra nazionale catalana ha iniziato l'avventura nelle competizioni internazionali nel 2004. \u00c8 seconda nel campionato d'Europa 2006."}
{"id": "3553206", "revid": "113757", "url": "https://it.wikipedia.org/wiki?curid=3553206", "title": "Freedom Flotilla", "text": ""}
{"id": "3553207", "revid": "62004", "url": "https://it.wikipedia.org/wiki?curid=3553207", "title": "Christopher Sutton (ciclista)", "text": ""}
{"id": "3553213", "revid": "729019", "url": "https://it.wikipedia.org/wiki?curid=3553213", "title": "Charles Soubre", "text": "Biografia.\nFiglio di Jean Joseph Soubre e di Marie Fran\u00e7oise Hubertine Thyriard, Charles Soubre era fratello del compositore \u00c9tienne Soubre. Formatosi all'Accademia di Belle arti di Liegi, dove fu allievo di Barth\u00e9lemy Vieillevoye e di Gilles-Fran\u00e7ois Closson, vi ritorn\u00f2 poi come insegnante di disegno dal 1854 al 1889. \nMor\u00ec nel 1895 a Liegi e fu sepolto nel cimitero di Robermont.\nFran\u00e7oise, la sua prima figlia, spos\u00f2 Albert Battaille, un ingegnere. Eug\u00e9nie, sua secondogenita, fu invece la moglie del pittore Emile Delper\u00e9e.\nStile.\nPer il suo stile, Soubre pu\u00f2 essere annoverato fra i pittori romantici. Ebbe una particolare inclinazione per i grandi affreschi storici, anche se fra le sue opere non mancano ritratti e paesaggi."}
{"id": "3553220", "revid": "486946", "url": "https://it.wikipedia.org/wiki?curid=3553220", "title": "Universit\u00e0 Paris I Panth\u00e9on-Sorbonne", "text": ""}
{"id": "3553221", "revid": "599013", "url": "https://it.wikipedia.org/wiki?curid=3553221", "title": "Domenico Allasia", "text": "Professionista dal 1908 al 1914 e poi per un anno ancora nel 1922 dopo la fine della Prima guerra mondiale, arriv\u00f2 secondo nell'edizione corsa a squadre del Giro d'Italia 1912.\nCarriera.\nPassato professionista nel 1908 con la maglia della squadra francese Peugeot, ottenne diversi piazzamenti nelle corse italiane, anche se non riusc\u00ec mai a vincere.\nNel 1909 fu secondo nella Susa-Mont Cenis dietro a Pietro Aimo, mentre nel 1911 fu quinto nel campionato italiano e terzo nella Milano-Torino.\nNel 1912 partecip\u00f2 al Giro d'Italia, che quell'anno era stipulato a squadre, e Allasia con la sua Peugeot arriv\u00f2 secondo, dietro la Atala. Allasia si distinse arrivando per due volte terzo, rispettivamente nella terza e nella quinta tappa.\nNel 1914 chiuse al nono posto il Giro del Piemonte."}
{"id": "3553229", "revid": "1793900", "url": "https://it.wikipedia.org/wiki?curid=3553229", "title": "Mirabel (Qu\u00e9bec)", "text": "Mirabel \u00e8 una citt\u00e0 compresa nella regione Laurentides del Canada francofono, nella provincia di Qu\u00e9bec.\nGeografia fisica.\nMirabel sorge nella parte meridionale della regione Laurentides, nella parte settentrionale dell'area metropolitana di Montr\u00e9al. Si trova a est di Lachute e 55 chilometri a nord del centro di Montreal. Confina a nord col comune di La Rivi\u00e8re-du-Nord, a est con Th\u00e9r\u00e8se De Blainville, a sud con Deux-Montagnes e a ovest con Argenteuil. Le citt\u00e0 vicine sono Saint-J\u00e9r\u00f4me a nord, Sainte-Anne-des-Plaines, Blainville e Sainte-Therese a est, Boisbriand e Saint-Eustache a sud-est, Saint-Joseph-du-Lac, Oka e Saint-Placide a sud, Saint-Andr\u00e9-d'Argenteuil e Lachute a ovest e Saint-Colomban a nord-est. L'area totale \u00e8 di 486.06 chilometri quadrati, di cui 483.93\u00a0km2 \u00e8 terraferma.\nStoria.\nMirabel si \u00e8 formata nel 1971, attraverso l'espropriazione di terreni privati e la fusione di 8 comuni: Saint-Augustin, Saint-Beno\u00eet, Saint-Erma, Saint-Janvier-de-Blainville, Sainte-Scholastique, Saint-Canut, Sainte-Monique, e Saint-Janvier-de-la-Croix.\nMirabel fu inizialmente chiamata \"Ville de Sainte-Scholastique\" ma fu rinominata nel 1973. La citt\u00e0 doveva diventare un vasto centro di riferimento per il trasporto ed importante polo industriale per il Canada orientale con al centro l'aeroporto di Montr\u00e9al-Mirabel.\nL'aeroporto, inaugurato nel 1975, non divenne mai un hub importante per l'aviazione e nel 2004 \u00e8 stato chiuso a tutto il traffico passeggeri.\nNel 2000, circa 10 chilometri quadrati del territorio di Mirabel furono annessi alla citt\u00e0 di Lachute.\nInfrastrutture e trasporti.\nMirabel \u00e8 sede di uno dei aeroporti di Montr\u00e9al, l'aeroporto di Montr\u00e9al-Mirabel (codici ICAO:CYMX; IATA:YMX), base di assemblaggio dei velivoli della Bombardier Aerospace."}
{"id": "3553239", "revid": "729019", "url": "https://it.wikipedia.org/wiki?curid=3553239", "title": "Ottorino Beltrami", "text": "Biografia.\nNacque a Pisa il 13 agosto 1917, figlio di Pietro e Maria Forti. Arruolatosi nella Regia Marina a partire dal 1935 frequent\u00f2 la Regia Accademia Navale di Livorno, corso \"Pirati\". Entrato in servizio permanente effettivo partecip\u00f2 alla seconda guerra mondiale, inizialmente imbarcato su diverse navi, l'incrociatore leggero \"Giuseppe Garibaldi\", il \"Da Barbiano\", l'esploratore \"Nicol\u00f2 Zeno\", e il cacciatorpediniere \"Folgore\". Present\u00f2 domanda per divenire osservatore d'aeroplano, ma alle sue rimostranze l'ammiraglio Antonino Toscano, Direttore del Personale della Regia Marina, gli replic\u00f2 che avevano bisogno di gente come lui sui sommergibili. Frequentata la scuola sommergibili di Pola, si imbarc\u00f2 in successione sui sommergibili, \"Enrico Toti\", \"Ametista\" (al comando di Virgilio Spigai), e in ultimo l'\"Acciaio\", che comander\u00e0 a partire dal 1942. Ferito a una gamba nel corso di un bombardamento aereo a Cagliari il 17 febbraio 1943, a causa delle pessime cure iniziali gli si svilupp\u00f2 una gangrena che gli cost\u00f2 l'amputazione dell'arto, eseguita da Raffaele Paolucci, affondatore nella prima guerra mondiale della nave da battaglia \"Viribus Unitis\". Dopo l'armistizio dell'8 settembre 1943 fugg\u00ec a sud ed entr\u00f2 nel SIS (Servizio Informazioni e Sicurezza) della Regia Marina. Finita la guerra giur\u00f2 fedelt\u00e0 come ufficiale nella neocostituita Marina Militare.\nSi era laureto in ingegneria e in scienze marittime e navali nel 1943.\nSi conged\u00f2 nel 1949, quando l'industriale Adriano Olivetti gli propose di seguire la ricostruzione dei porti per l'\"European Recovery Program\", meglio conosciuto come piano Marshall. \nIn seguito fu assunto da Olivetti che nel 1962 diriger\u00e0 la divisione elettronica Olivetti e nel 1964 verr\u00e0 nominato direttore generale della Olivetti General Electric.\nNel 1970 lasci\u00f2 la Olivetti ed entr\u00f2 in Finmeccanica come direttore generale, dopo 15 mesi ritorn\u00f2 in Olivetti come amministratore delegato, rimanendovi fino al 1978.\nDal 1981 al 1984 \u00e8 stato vicepresidente della STET. \u00c8 stato presidente della SIP dal 1980 al 1985, che sotto la sua guida pass\u00f2 da 70.000 a 77.000 dipendenti, aumentando del 36% il numero degli abbonati, e fu presidente di Assolombarda dal 1985 al 1991.\n\u00c8 stato poi presidente della Fondazione Cariplo, della Savigliano SpA, vicepresidente della Sopaf e consigliere dell'Accademia di belle arti di Brera, presidente onorario dell'Istud, vice presidente della Fondazione amici circolo della stampa, Amici di Brera e dei musei milanesi, nonch\u00e9 membro di giunta di Assolombarda, ANIE e Federchimica.\nCavaliere di Gran Croce dell'Ordine al merito della Repubblica Italiana, divenne ammiraglio di divisione nel ruolo d'onore.\nNel 2003 sono state condotte delle indagini dalla Procura di Ivrea nei suoi confronti per l'utilizzo di amianto in diverse sedi della societ\u00e0 da lui amministrata. Il procedimento si \u00e8 concluso con una condanna a mesi 6 di reclusione stabilita dalla Corte d'appello per lesioni colpose nei confronti di una ex dipendente della Olivetti poi deceduta per una malattia polmonare riconducibile all'impiego di amianto. Il reato si estinse nel 2013, quando mor\u00ec in attesa del giudizio della Corte di Cassazione.\nNel 2011 ha raccontato la sua esperienza bellica nel documentario del regista Claudio Costa \"Sopra e sotto i mari\". Si spense a Milano il 17 agosto 2013."}
{"id": "3553240", "revid": "149485", "url": "https://it.wikipedia.org/wiki?curid=3553240", "title": "Campionati europei di pugilato dilettanti 1963", "text": "I Campionati europei di pugilato dilettanti maschili 1963 si sono tenuti a Mosca, Unione Sovietica, dal 26 maggio al 2 giugno 1963. \u00c8 stata la 15\u00aa edizione della competizione biennale organizzata dall'EABA. 133 pugili da 18 Paesi hanno partecipato alla competizione."}
{"id": "3553242", "revid": "767487", "url": "https://it.wikipedia.org/wiki?curid=3553242", "title": "Happy End (film 1967)", "text": "Happy End \u00e8 un film del 1967, diretto da Old\u0159ich Lipsk\u00fd.\nI costumi del film sono firmati dal premio Oscar Theodor Pi\u0161t\u011bk.\nL'originalit\u00e0 del film risiede nel fatto di partire dalla fine (la condanna a morte tramite ghigliottina) e di procedere a ritroso nella vita del protagonista Bedrich, fino ad arrivare alla sua infanzia, con tanto di dialoghi al contrario e situazioni rovesciate; nonostante il ribaltamento della situazione, l'inserimento, in alcune scene, della voce fuori campo del protagonista permette al film di procedere secondo una logica curiosa ma ben delineata.\nTrama.\nAl momento della nascita, Bedrich Frydrych ha solo la testa; il resto del corpo gli viene attaccato con la ghigliottina. Subito dopo, viene inviato in un istituto per la sua formazione professionale; dopo aver imparato un mestiere, gli istitutori gli consegnano gli arti di una donna, allo scopo di ricomporli e crearsi una moglie. Gli viene garantita un'ottima abitazione, seppur in disordine, all'ultimo piano di un palazzo dove \u00e8 libero di modellare la sua donna ideale, Julie; ma la sua \"creazione\" si dimostra molto scontrosa nei suoi confronti perch\u00e9 preferirebbe la compagnia di Ptacek, un giovanotto che arriva volando in casa loro e li aiuta a riassettare la casa. Ma Bedrich, che nel frattempo ha trovato lavoro come macellaio, nota come Ptacek e Julie sembrino un po' troppo affiatati e passino troppo tempo insieme, cos\u00ec decide di affogarlo in mare, tra gli applausi di tutti i bagnanti. Segue una tragedia nella famiglia dei due protagonisti: il loro figlioletto (esperto di contabilit\u00e0) si rimpicciolisce fino a svanire nel nulla. Mentre il padre di Julie nasce dall'incubatrice, il matrimonio tra Bedrich e Julie non va affatto bene, cos\u00ec il marito, prima decide di restituire la verginit\u00e0 alla moglie, poi, il giorno seguente, entrambi gli sposi decidono di fare un pranzo d'addio in cui consegnano doni ricordo a tutti i partecipanti, tra la gioia dei genitori di Julie. Nei giorni successivi, Bedrich si convince di doverla ammazzare per liberarsene: prova ad impiccarla oppure gettarla sotto un treno, ma niente da fare, Julie non vuole morire. Cos\u00ec, giunge la soluzione radicale e ben accetta dalla moglie: condurla con dolcezza in un palazzo in fiamme, tra le grida e l'entusiasmo dei passanti. Bedrich \u00e8 finalmente libero di godersi la vita insieme alla sua amichetta Cernovl\u00e1ska.\nIn realt\u00e0....\nIl piccolo Bedrich passa l'infanzia in compagnia dell'inseparabile amichetta Cernovl\u00e1ska, fino a diventare, crescendo, fidanzati. Di mestiere pompiere, il giovane Bedrich salva da un incendio la bella Julie: \u00e8 colpo di fulmine tra i due. Bedrich decide di lasciare lavoro e fidanzata per lei, ma la ricchissima famiglia di Julie \u00e8 contraria al loro matrimonio. Julie, per la disperazione, tenta pi\u00f9 volte il suicidio (impiccandosi o lanciandosi sotto un treno), ma ogni volta Bedrich \u00e8 l\u00ec pronto per salvare la sua amata. Decidono di sposarsi nonostante l'opposizione dei genitori della ragazza, che, dopo il matrimonio muoiono uno dopo l'altro per il dispiacere. Dopo la prima notte di nozze, a cui Julie era arrivata vergine, seguono alcuni anni felici, in cui i due sposi si godono la vita grazie alle sostanze dei di lei defunti genitori e mettono al mondo un bambino. Un giorno, durante una gita al mare, Bedrich salva eroicamente dall'annegamento il giovane Ptacek; tempo dopo Ptacek, Bedrich e Julie si incontrano fortuitamente; tra la donna e il giovane scocca la scintilla. Con il passare del tempo, le cose nella famiglia di Bedrich non vanno affatto bene: i soldi finiscono, il figlioletto ha il vizio di bruciare le bollette e i soldi, Julie e Ptacek si incontrano di nascosto, cos\u00ec Bedrich \u00e8 costretto a trovarsi un umile lavoro come apprendista macellaio. Un giorno, Bedrich, dopo averli spiati a lungo, torna a casa e coglie Julie e Ptacek a letto insieme: scoppia il finimondo. La casa finisce devastata, Bedrich, in preda alla rabbia, spinge prima gi\u00f9 dalla finestra Ptacek, poi fa letteralmente a pezzi sua moglie con una mannaia. Radunati gli arti di Julie e rinchiusili in una valigia, Bedrich esce di casa con l'intento di sbarazzarsene, ma un poliziotto sospettoso lo arresta. Dopo aver aperto la valigia, la polizia rimane scioccata nel trovarvi dentro i pezzi di una donna e conducono l'omicida in prigione. Qui, in attesa della sentenza, Bedrich passa il tempo a cucire sacchi, finch\u00e9 il giudice non lo condanna a morte, tramite ghigliottina. Bedrich viene condotto al patibolo e gli viene inevitabilmente tagliata la testa.\nProduzione.\nIl film venne prodotto dalla Filmov\u00e9 studio Barrandov."}
{"id": "3553243", "revid": "36426", "url": "https://it.wikipedia.org/wiki?curid=3553243", "title": "Raffaello Reghini", "text": "Militare di carriera, fu tra gli ufficiali pi\u00f9 decorati al valore del Regno d'Italia e una figura militare di rinnovato interesse storico per i fatti di Caporetto dell'ottobre 1917 che coinvolsero la sua unit\u00e0, la Brigata Venezia.\nBiografia.\nRaffaello Reghini nasce a Firenze nel 1868 da Gianluca, Nobile e patrizio di Pontremoli, uno dei primi archivisti di Stato del neonato Regno d'Italia. Il padre venne distaccato prima all'archivio di Stato di Firenze, poi, in qualit\u00e0 di responsabile, a quello costituendo di Roma per il trasferimento della Capitale. L\u00ec mor\u00ec prematuramente nel 1892. La madre, Marianna Chiarini Von Arbogaster (nipote di Antonio Von Arbogaster, un nobiluomo lorenese che si trasfer\u00ec in Toscana a seguito del Granduca Leopoldo di Lorena), allev\u00f2 il figlio presso le loro propriet\u00e0 in Toscana, a Sovigliana (Vinci).\nRaffaello, terminati gli studi al Collegio Militare di Firenze, pass\u00f2 all'Accademia nel 1886, quindi, dopo i primi incarichi, alla Scuola di Guerra nel 1902.\nNell'aprile del 1904 spos\u00f2 la torinese Adele Barberis, e nel dicembre del 1908 avr\u00e0 la sua prima e unica figlia, Anna Maria, che nel 1938 sposer\u00e0 il conte Gian Claudio Gherardini, anch'esso militare di carriera.\nMorir\u00e0 nel dicembre del 1930, ancora in servizio, per i postumi delle malattie contratte al fronte nella prima guerra mondiale.\nLa villa dalla famiglia Reghini nel 2001 \u00e8 passata al Comune di Vinci.\nCarriera militare.\nRaffaello Reghini svolse il primo incarico da sottotenente presso il 26\u00ba Reggimento di fanteria. Nel 1902 venne distaccato con il grado di capitano al 16\u00ba Reggimento di fanteria poi divenne aiutante di campo della Brigata Basilicata. Si imbarcher\u00e0 con il Corpo di Spedizione per Tripolitania e Cirenaica nella guerra italo-turca nell'ottobre del 1911 in cui si distinse in varie occasioni (tra le altre, venne decorato con una Medaglia d'Argento al Valore). Allo scoppio della Prima guerra mondiale viene inviato in territorio in stato di guerra il 22 maggio del 1915 come Maggiore presso il 44\u00ba Reggimento di fanteria. Nonostante gravi problemi di salute causati dalle condizioni del servizio, soprattutto una grave flebite che lo costrinse in varie occasioni all'ospedale, si distinse ed ebbe varie promozioni sul campo e numerose decorazioni (tra cui una seconda Medaglia d'Argento al Valore, due Ordini Militari d'Italia, il britannico Ordine del Bagno, tre Croci di guerra).\nIl 14 ottobre del 1917, pochi giorni prima della battaglia di Caporetto, il Colonnello Reghini lascia il comando del 154\u00ba Reggimento e assunse il Comando della Brigata Venezia. Venne promosso Brigadiere Generale. Finita la guerra, pur mantenendo il comando della Brigata Venezia assunse la Presidenza del Tribunale speciale di Firenze, sino al 1926. Nel 1927 venne comandato a Bolzano in qualit\u00e0 di Comandante della Divisione territoriale del Brennero, ultimo incarico al momento della morte nel 1930. La parte pi\u00f9 interessate della carriera di militare di Reghini \u00e8 sicuramente collegata al suo comando della Brigata Venezia durante la grande guerra.\nI fatti di Caporetto, la Brigata Venezia e il suo comando.\nAll'inizio dell'attacco, la Brigata era distaccata presso il XXVIII Corpo d'armata (maggiore generale Saporiti) come riserva del Comando d'Armata. La Brigata era composta dall'83\u00ba Reggimento fanteria \"Venezia\" e l'84\u00ba Reggimento \"Venezia\".\nDopo i fatti eroici dell'Altipiano della Bainsizza del settembre precedente, la Brigata, come racconta lo stesso Cadorna, era stata avvicendata, anche in vista della nomina del nuovo Comandante Reghini.\nAll'inizio dell'offensiva austro tedesca venne immediatamente inviata a Plava a difendere il ripiegamento II Corpo d'Amata. Questa fu la prima occasione in cui il comando di Reghini si distinse:\nDopo quella resistenza alla destra dell'Isonzo, Reghini ricevette l'ordine di ripiegare ed oltrepassare il Tagliamento. Fu l'ultimo ordine che ricevette. Cadorna parla dell'azione della Brigata ad Orgnano, nei pressi di Pozzuolo: \u201cquivi vengono distaccati in aiuto di altri reparti premuti dal nemico\u201d, ed aggiunge che i due Reggimenti della Brigata \u201csopraffatti da forze soverchianti ed accerchiati, dopo accanita lotta perdono gran parte dei loro uomini\u201d. Poi racconta del loro passaggio a Galleriano ed a Pozzecco, dove nuovamente \u201cil 30 ottobre viene organizzata una tenace resistenza\u201d.\nSotto il comando di Reghini, la Brigata Venezia segu\u00ec tutto lo svolgimento centrale dell'offensiva nemica. Al culmine dell'offensiva austriaca, essa si trov\u00f2 a fare resistenza al centro dello schieramento, contro le avanzanti truppe del generale Hofacker, che muovevano nella Carnia con l'obbiettivo di varcare il Tagliamento, forse attraverso i ponti di Codroipo, per tagliare la ritirata della III Armata. La resistenza avvenne nei pressi di Pozzuolo, Mortegliano, Orgnano. Uno sbarramento che proseguiva con la 10\u00aa Divisione del generale Chionetti, la 30\u00aa del generale Mangiarotti e del XXIV Corpo d'Armata del generale Caviglia e poi dal Generale Di Giorgio incaricato della difesa dei ponti sul Tagliamento di Pinzano e di Cornino, il cosiddetto Corpo d'Armata Speciale.\nI ponti sul Tagliamento erano un formidabile collo di bottiglia per un esercito sbandato. La felice decisione di Reghini, e di altri comandanti, avvenne senza ordini superiori, e le unit\u00e0 \u201cdistaccate\u201d in aiuto di cui parla Cadorna, non erano in realt\u00e0 tali, ma erano unit\u00e0 isolate e sbandate, prive di ordini e fu lo stesso Reghini, in autonomia, ad assumere il comando. Senza queste scelte sul campo, sue e di altri colleghi, e in assenza della resistenza del 29 e del 30, la met\u00e0 della 2\u00aa Armata (quella di Ferrero) sarebbe stata annientata prima dei ponti della La Delizia e la 3\u00aa sarebbe stata accerchiata prima dei ponti di Madrisio e Latisana. In quei pochi giorni di accanita e coraggiosa resistenza, il Reghini perde 1.233 dei suoi uomini: 68 ufficiali e 1.165 soldati.\nStoriografia su Reghini e la Brigata Venezia.\nLa verit\u00e0 storica di Caporetto rimane ancora nascosta da decenni di divergenze e opinioni, anche interessate e nascondere delle incompetenze. Certamente non fu imputabile a codardia delle prime linee seppure travolte dal nemico, come in un primo tempo fu gravemente e ingenerosamente proposto all'opinione pubblica dallo stesso Cadorna.\nQuanto al secondo apporto della Brigata Venezia, dopo il primo gi\u00e0 determinante di Plava sull'Isonzo, esso avvenne nei pressi di Pozzuolo del Friuli (ed Organo e Galleriano), poi alla destra del Tagliamento, di cui \u00e8 testimone diretto e ammirato un Lanciere di Novara d'eccezione come Gabriele D'Annunzio. Ma la seconda volta accadde al di fuori del controllo del Comando Supremo. Il contributo determinante avvenne da un'unit\u00e0 e da un Comandante privo di ordini che nella confusione pi\u00f9 assoluta si batt\u00e9 al mal presidiato confine di settore tra due armate in ritirata.\n\u00c8 interessante notare che nell'occasione di quelle disastrose giornate, Reghini fu l'unico soldato italiano a ricevere una delle pi\u00f9 alte onorificenze britanniche, l'Ordine del Bagno. La motivazione con la quelle venne decorato Reghini anche come Ufficiale dell'Ordine Miliare di Savoia (oggi Ord. Mil. d'Italia) per quei fatti lascia trapelare con chiarezza la situazione createsi:\nIn tempi normali sarebbe normale lodare le iniziative dei comandanti sul campo. Ma il rimpallo delle responsabilit\u00e0 trov\u00f2 tutti concordi nel derubricare i fatti di Pozzuolo del Friuli, del Tagliamento, Organo, Galleriano e le altre localit\u00e0 vicine, imputabili a Comandanti coraggiosi, ad atti di \u201cnormale eroismo\u201d. Oggi appaiano invece vere scelte strategiche, stabilite e messe in pratica autonomamente da singoli comandanti di unit\u00e0 per sopperire ad un vuoto superiore."}
{"id": "3553249", "revid": "729019", "url": "https://it.wikipedia.org/wiki?curid=3553249", "title": "Isola Grande di Gurup\u00e1", "text": "L'Isola Grande di Gurup\u00e1 (in portoghese: Ilha Grande do Gurup\u00e1) \u00e8 la seconda isola per dimensioni tra le isole del delta del Rio delle Amazzoni. Si trova in Brasile, nello Stato del Par\u00e1.\nGeografia.\nL'isola si trova ad ovest dell'isola Maraj\u00f3 (la pi\u00f9 grande del delta) e vicino alla confluenza del Rio delle Amazzoni con il fiume Xingu. Con una superficie di 4.864\u00a0km\u00b2 l'Isola Grande di Gurup\u00e1 si attesta al 120\u00ba posto tra le isole pi\u00f9 grandi del mondo."}
{"id": "3553250", "revid": "869733", "url": "https://it.wikipedia.org/wiki?curid=3553250", "title": "Episodi di Teen Wolf (prima stagione)", "text": "La prima stagione della serie televisiva Teen Wolf, composta da dodici episodi, \u00e8 stata trasmessa sul canale statunitense MTV dal 5 giugno al 15 agosto 2011.\nIn Italia, la stagione \u00e8 stata trasmessa sul canale satellitare Fox dall'8 dicembre 2011 al 23 febbraio 2012. \u00c8 stata trasmessa in chiaro dal 18 settembre al 23 ottobre 2012 su MTV.\nGli antagonisti principali della stagione sono Peter Hale e Kate Argent.\nLuna piena.\nTrama.\nScott McCall \u00e8 un impacciato e timido adolescente che abita a Beacon Hills con sua madre Melissa. Una sera, Scott ed il suo migliore amico Stiles Stilinski, ragazzo buffo e figlio dello sceriffo, vanno nel bosco per rintracciare la met\u00e0 del corpo tranciato di una ragazza senza essere visti dalla polizia. Stiles viene per\u00f2 beccato dal padre Noah, mentre Scott, rimasto solo, dapprima scampa alla furia di un branco di cervi impazziti, e poi rinviene la parte superiore del cadavere della ragazza. Per lo spavento, Scott ruzzola gi\u00f9 da un fossato e, nel tentativo di ritrovare il suo inalatore, s\u2019imbatte in quel che sembra essere un lupo gigantesco che lo morde sulla schiena, ma il ragazzo ce la fa a scappare e a ritornare sano e salvo a casa. Dal mattino seguente, Scott incomincia a manifestare degli strani sintomi, come il riuscire a percepire discorsi e odori in lontananza e ad esibirsi in maniera eccellente negli allenamenti di lacrosse. Successivamente, Scott e Stiles si recano nuovamente nella foresta alla ricerca dell\u2019inalatore, quando incontrano il tenebroso Derek Hale, un giovane poco pi\u00f9 grande di loro la cui famiglia mor\u00ec in un incendio dieci anni prima. La sera, invece, nella clinica veterinaria dove lavora come assistente, Scott guarisce un cane ferito lievemente dalla nuova arrivata in citt\u00e0 Allison Argent, alla quale chiede di uscire per una festa quel venerd\u00ec sera. Incuriosito dal radicale cambiamento nell\u2019amico, Stiles studia a fondo su libri e siti web, e capisce che Scott \u00e8 stato morso da un lupo mannaro, perci\u00f2 lo \u00e8 diventato anche lui stesso di conseguenza. Stiles cerca inutilmente di dissuadere Scott dall\u2019andare alla festa perch\u00e9 ci sar\u00e0 la luna piena, ossia il momento in cui gli istinti da licantropo sono all\u2019apice ed inarrestabili. Alla festa, infatti, Scott si sente poco bene e va a casa lasciando Allison da sola; la notizia che Allison \u00e8 andata via dal party insieme a Derek innesca in tutto e per tutto la licantropia di Scott, che, trasformato in lupo mannaro, corre per salvare Allison, la quale \u00e8 in realt\u00e0 integra a casa sua. Nel bosco, Scott viene aggredito da un trio di uomini armati ma Derek lo trae in salvo, rivelandogli di essere anch\u2019egli un lupo mannaro e offrendosi di insegnargli a padroneggiare i propri impulsi. Il giorno dopo, Allison perdona Scott per il suo comportamento alla festa, ma quando la ragazza entra nella macchina di suo padre, Scott rimane scioccato nel riconoscere l\u2019uomo come uno dei cacciatori che gli stavano alle calcagna la notte precedente.\nLa partita pi\u00f9 importante.\nTrama.\nScott \u00e8 preoccupato che il padre di Allison, Chris Argent, voglia ucciderlo ma \u00e8 in pensiero anche sulla sua gestazione di aggressivit\u00e0, poich\u00e9 le pulsazioni cardiache aumentano ad ogni istinto di rabbia e potrebbe trasformarsi in pieno giorno davanti a tutta la scuola; infatti, provocato dall\u2019arrogante capitano della squadra di lacrosse Jackson Whittemore, Scott arriva a lussargli una spalla, per poi attaccare Stiles negli spogliatoi, venendo per\u00f2 calmato da uno spruzzo d\u2019estintore. Scott, allora, non sa se continuare col lacrosse dato che si tratta di uno sport violento, e si ritrova con le mani legate: da una parte c\u2019\u00e8 il suo coach che lo avverte di toglierlo dalla prima linea se non giocher\u00e0 l\u2019importante partita di quel sabato, dall\u2019altra Lydia Martin, egocentrica fidanzata di Jackson, lo suggestiona dicendogli che Allison non vorr\u00e0 mai avere niente a che fare con un perdente, e infine vi \u00e8 Derek, che minaccia Scott di ucciderlo qualora scenda in campo e si trasformi dinanzi a tutti, mettendo quindi in pericolo s\u00e9 stesso ed anche Derek. Fermamente convinto che Derek sia l\u2019assassino della ragazza ritrovata nei boschi, Scott viene accompagnato da Stiles nei pressi di casa Hale, dove, scavando in profondit\u00e0, scoprono la testa di un lupo morto; rimuovendo una corda collegata ad una pianta di strozzalupo che circondava la fossa, il lupo si tramuta inspiegabilmente nella met\u00e0 superiore della ragazza, cos\u00ec Scott e Stiles telefonano la polizia e fanno arrestare Derek. Finalmente inizia la partita, e Scott d\u00e0 il meglio di s\u00e9 con una serie di fenomenali tiri che portano la sua squadra alla vittoria, ma preso dalle pulsazioni si trasforma in lupo e corre negli spogliatoi per non essere visto. Allison arriva da lui quando si \u00e8 calmato, congratulandosi di persona e baciandolo. Poco dopo, Stiles informa Scott di una scioccante notizia: il medico legale ha stabilito che la ragazza morta \u00e8 stata uccisa da un animale, perci\u00f2 Derek viene rilasciato, ma la cosa pi\u00f9 sconvolgente \u00e8 che il cadavere \u00e8 stato identificato come Laura Hale, la sorella di Derek. A fine serata, Jackson trova il guantone da lacrosse di Scott con degli strappi di unghie alle estremit\u00e0 delle dita, mentre Derek lo osserva cupamente da lontano.\nIstinto.\nTrama.\nScott ha un incubo nel quale sogna di aggredire Allison all'interno di uno scuolabus. L'indomani racconta il sogno a Stiles, ma uscendo da scuola i ragazzi vedono la scientifica che analizza uno scuolabus sporco di sangue. Per fortuna, poco dopo Scott incontra Allison sana e salva; inoltre, si scopre che la persona ferita \u00e8 l'autista della scuola che viene portato in ospedale in gravi condizioni. Scott si reca da Derek per chiedergli aiuto al fine di scoprire se \u00e8 stato lui il responsabile dell'attacco all'autista; gli viene consigliato di tornare sull'autobus per farsi guidare dai sensi e poter rivivere la scena. Scott viene accompagnato da Stiles e ritrovandosi sullo scuolabus si ricorda che, in realt\u00e0, oltre a lui c'era qualcun altro, arrivando alla conclusione che l'autista \u00e8 stato attaccato da due licantropi. Pi\u00f9 tardi, Scott si ritrova ad affrontare malvolentieri una serata di bowling in compagnia di Allison, Lydia e Jackson. Mentre Jackson ed Allison giocano senza problemi, Lydia e Scott effettuano dei lanci pessimi. Allison propone a Scott di pensare a lei nuda mentre tira e da quel momento il ragazzo fa solo strike mandando su tutte le furie Jackson. Infine anche Lydia fa un tiro eccellente e rivela ad Allison che in realt\u00e0 lei sa giocare benissimo ma perde apposta per compiacere Jackson. Alla fine della partita quest'ultimo ha uno scontro verbale con Scott durante il quale gli dice che, anche se non lo odia, \u00e8 convinto che lui nasconda qualcosa e che prima o poi lo scoprir\u00e0. Ritornato a casa, Scott trova Stiles nella sua camera da letto e gli rivela che l'autista \u00e8 morto in ospedale per le troppe ferite riportate. Sconvolto, Scott si precipita da Derek e lo minaccia di raccontare allo sceriffo che \u00e8 lui responsabile della morte della sorella e dell'autista. Dopo una violenta colluttazione, Derek rivela a Scott che in realt\u00e0 non \u00e8 lui ad averlo morso, ma un terzo licantropo molto pi\u00f9 potente di loro due: il capobranco Alpha. Solo lui pu\u00f2 trasmettere il virus della licantropia e Scott e Derek sono considerati Beta. Scott capisce che l'Alpha vuole lui perch\u00e9 fa parte del suo branco.\nStagione di caccia.\nTrama.\nA Beacon Hills arriva la zia di Allison, Kate, anche lei cacciatrice di licantropi. Poco dopo essere entrata in citt\u00e0 viene attaccata dall'Alpha ma riesce a uscire dalla macchina senza un graffio. Alla scena assiste Derek che nel tentativo di raggiungere il capobranco viene ferito al braccio da Kate che gli spara con un fucile di precisione. Il giorno dopo Derek va alla scuola di Scott per cercarlo e chiedergli aiuto visto che la pallottola usata da Kate lo sta uccidendo. Nei corridoi viene provocato da Jackson e innervosito lo spinge contro gli armadietti conficcandogli gli artigli nel collo ferendolo. Poco dopo nel parcheggio Derek sviene di fronte alla macchina di Stiles che insieme a Scott (sopraggiunto in quel momento) lo carica in macchina. Derek implora Scott di trovare una pallottola identica a quella che ha nel braccio altrimenti morir\u00e0 e subito dopo Stiles lo porta allo studio veterinario. Scott va a casa di Allison con la scusa di studiare. Ben presto per\u00f2 si ritrovano a fare un giro per la villa della ragazza ed entrati nel garage Scott nota un vero e proprio arsenale ed Allison gli mostra il suo arco, sport nel quale eccelle. Poco dopo nel garage entra il padre di Allison che trova i due ragazzi nascosti dietro una macchina. Kate trova Scott veramente carino e lo invita a rimanere a cena. Nel frattempo Stiles si ritrova da solo con Derek allo studio veterinario e il licantropo gli rivela che se Scott non arriver\u00e0 in tempo con la pallottola, Stiles gli dovr\u00e0 amputare il braccio. A casa Argent, intanto, Scott con un pretesto entra nella camera degli ospiti dove ci sono i bagagli di Kate e l\u00ec trova un contenitore con una pallottola mancante. Presa un'altra pallottola esce dalla stanza e torna a tavola per finire la cena con la famiglia di Allison. Finita la cena Scott ed Allison si salutano con un bacio ma prima che il ragazzo abbia il tempo di uscire di casa viene fermato da Kate che gli chiede cosa ha preso dalla sua borsa. Nonostante l'insistenza di Kate, Scott giura il falso e quando lei gli chiede di provarle di essersi sbagliata Allison interviene e rivela di essere stata lei a frugare tra la sua roba tirando fuori un preservativo mettendo tutti in imbarazzo. A quel punto Scott si precipita dal veterinario e ferma appena in tempo Stiles che era in procinto di tagliare il braccio di Derek. Datogli la pallottola, Derek l'apre e brucia il contenuto per poi metterla sulla ferita che poco dopo guarisce. Scott a quel punto chiede a Derek di lasciarlo in pace o andr\u00e0 a dire tutta la verit\u00e0 al padre di Allison. A quel punto Derek lo porta in ospedale dove si trova suo zio, unico superstite dell'incendio che decim\u00f2 la sua famiglia, ma che si trova in stato catatonico da anni. Derek rivela a Scott che l'incendio l'hanno provocato gli Argent.\nLa forza del branco.\nTrama.\nJackson e Lydia si recano ad un videostore per affittare un film romantico e mentre Lydia rimane in macchina, Jackson entra nel negozio dove trova il commesso con la gola squarciata. Pochi istanti dopo Jackson si accorge che una creatura enorme (l'Alpha) si trova nel negozio e cerca di nascondersi tra gli scaffali che per\u00f2 gli cadono addosso bloccandogli le gambe. L'Alpha scappa dal negozio sfondando la vetrina, spaventando a morte Lydia. La scena viene vista da Derek e Scott che si trovavano sul tetto del negozio. Il giorno dopo Kate chiede scusa ad Allison per come ha trattato Scott durante la cena del giorno prima e le d\u00e0 il regalo di compleanno: una collana di famiglia raffigurante un lupo. A scuola Scott scopre che Allison compie gli anni ma che non ha piacere di festeggiarlo e cos\u00ec le propone di infrangere le regole e di saltare un intero giorno di scuola. I due ragazzi si allontanano con la macchina di Allison e nel frattempo Jackson ha un incontro ravvicinato negli spogliatoi con Derek che gli chiede cosa ricorda della sera prima al videostore. Il ragazzo visibilmente spaventato giura di non aver visto niente. Prima di andarsene Derek consiglia a Jackson di far vedere ad un medico le ferite che gli aveva causato con gli artigli. Stiles va a trovare Lydia a casa e la trova in uno stato confusionario dovuto a troppi tranquillanti presi per superare lo spavento della sera prima. L\u00ec il ragazzo prende il cellulare della ragazza e scopre che lei era riuscita a filmare tutto e che si vede chiaramente il profilo della bestia. Tuttavia preoccupato che Lydia abbia un nuovo shock decide di cancellare il file video dalla memoria del cellulare. Kate e altri due cacciatori vanno a casa di Derek e lo attaccano. Mentre i due cacciatori hanno la peggio venendo messi ko senza problemi, Kate stordisce il ragazzo con un bastone elettrificato. In quel frangente Kate rivela che hanno usato il corpo di sua sorella come esca per catturarlo ma che ad ucciderla non sono stati loro. Nel frattempo Scott ed Allison passano una bellissima giornata nella riserva naturale vicino alla citt\u00e0 e alla sera Scott si ricorda che doveva essere a scuola con la madre per l'incontro genitori-insegnanti. L\u00ec, i genitori di Allison e la madre di Scott scoprono che i rispettivi figli non sono stati a scuola e che hanno saltato tutte le lezioni. Usciti dalla scuola i ragazzi incrociano i genitori ma poco dopo nel parcheggio la gente comincia ad urlare e a scappare confusamente perch\u00e9 una creatura si aggira in mezzo alle macchine. Quando la situazione sembra degenerare il padre di Allison tira fuori una pistola e spara due colpi uccidendo l'animale. Scott e molte altre persone si avvicinano e scoprono che l'animale ucciso altri non \u00e8 che un puma, unico vero sospettato degli attacchi degli ultimi tempi.\nQuestioni di cuore.\nTrama.\nScott viene iniziato all'addestramento da Derek che gli dice che se non elimina tutte le sue distrazioni verr\u00e0 ucciso dall'Alpha. Per far s\u00ec che abbia meno contatti con Allison, Derek spacca il cellulare di Scott. Quest'ultimo nonostante promette di stare lontano dalla ragazza fino al prossimo plenilunio si reca subito dopo da Allison per dirle che il cellulare si \u00e8 rotto e in quel frangente i due iniziano a spogliarsi e baciarsi. Poco dopo vengono interrotti da Kate che bussa alla porta della stanza di Allison. Scott viene nascosto nell'armadio e sente una conversazione riguardo ad una storia di famiglia ambientata in Francia dove all'epoca un suo antenato uccise un lupo gigantesco. Quando finalmente la zia di Allison va via, Scott si riveste e una volta salutata la ragazza se ne va. Ma subito dopo Scott ha un incontro ravvicinato con l'Alpha e per sfuggirgli si chiude dentro la macchina. A quel punto la creatura disegna sul vetro appannato della macchina una spirale e scompare. Derek si presenta a casa di Scott e lui gli racconta tutto, ma il licantropo rimane evasivo sul significato della spirale. Il giorno dopo a scuola Scott dice a Stiles che ha chiesto aiuto a Derek per trovare una soluzione e che sembra che debba controllare la sua rabbia per poter a sua volta controllare il lupo che \u00e8 dentro di lui. Cos\u00ec Stiles fa indossare a Scott un cardiofrequenzimetro in modo da tenere d'occhio le pulsazioni. Dopo vari esperimenti il migliore amico capisce che Allison \u00e8 un'ancora di controllo per Scott e che ogni volta che la trasformazione deve essere bloccata bisogna pensare a lei. Scott si accorge di amare alla follia la ragazza. Intanto Derek va in ospedale a trovare lo zio e gli chiede se sa qualcosa riguardo a chi sia l'Alpha e di fare un qualsiasi accenno con il corpo. Ma il ragazzo non riceve alcun segnale e se ne va, non accorgendosi per\u00f2 che lo zio stava muovendo un dito. Uscendo dall'ospedale Derek trova sul parabrezza della macchina una foto di un cervo con una spirale incisa sulla pelle morto qualche tempo fa e portato dal veterinario locale. A quel punto il ragazzo inizia a sospettare che il veterinario sia l'Alpha e va da lui aggredendolo. Scott per\u00f2 arriva in tempo per fermarlo e gli chiede di dargli un'ora di tempo per provargli che il suo capo non \u00e8 il licantropo che stanno cercando. Poco dopo si reincontrano al parcheggio della scuola insieme a Stiles e Scott cerca di richiamare l'Alpha ruggendo al microfono della segreteria. Una volta usciti si accorgono che il capo di Scott, che era legato nella macchina di Derek \u00e8 scomparso. Un istante dopo appare l'Alpha che attacca Derek in maniera brutale per poi scaraventare il corpo inerme contro ad un muro. Scott e Stiles si rifugiano all'interno della scuola.\nUna notte da incubo.\nTrama.\nScott e Stiles cercano un modo per poter scappare dalla scuola senza venire uccisi come Derek. Stiles suggerisce di correre il pi\u00f9 veloce possibile verso la jeep nel parcheggio ma subito dopo l'Alpha scaraventa la batteria della macchina all'interno della stanza dove si trovano i due ragazzi. Spaventati corrono a rifugiarsi all'interno dello spogliatoio della palestra e si nascondono dentro gli armadietti. Poco dopo entra qualcuno che poi si riveler\u00e0 il custode notturno. Intimandoli di andarsene li fa uscire dallo spogliatoio ma l'istante successivo viene ucciso dall'Alpha. Intanto Allison riceve un messaggio di Scott che le chiede di vedersi urgentemente alla scuola e viene accompagnata da Lydia e Jackson. I tre ragazzi entrano nella scuola e ad un certo punto Jackson si accorge di una strana figura in fondo ai corridoi. Allison va alla piscina per cercare Scott e in quel momento le squilla il cellulare. Sentendo la suoneria, Scott si rende conto che Allison \u00e8 nella scuola e la fa chiamare da Stiles. I cinque ragazzi a quel punto riescono a incontrarsi ma Scott si accorge che l'Alpha si trova sopra di loro e dice agli altri di correre. Inseguiti dal licantropo i ragazzi si rifugiano all'interno del laboratorio di chimica e sbarrano il pi\u00f9 possibile la porta di ingresso. Lydia si accorge che nella stanza ci sono gli ingredienti necessari per creare una bomba molotov e una volta creato il composto lo d\u00e0 a Scott che decide di cercare il corpo del custode con le chiavi per poter scappare dalla scuola. Il ragazzo segue l'odore del sangue che lo porta direttamente alla palestra e trova il cadavere del custode sotto l'impalcatura delle sedie. Prese le chiavi si ritrova faccia a faccia con l'Alpha che lo attacca. Nel momento in cui gli \u00e8 sopra, l'Alpha ruggisce talmente forte da far trasformare Scott e nello stesso momento Jackson sente un dolore acuto al collo per via dei graffi che gli aveva fatto l'Alpha nel video store (Derek gli aveva piantato le unghie nel corridoio della scuola, ma i graffi sono dell'Alpha). Scott ormai diventato licantropo si reca al laboratorio per uccidere i suoi amici ma davanti alla porta sente la voce di Allison che lo fa tornare cosciente. Scott per evitare di far del male ai suoi amici li chiude dentro e spezza la chiave all'interno della serratura. Poco dopo arriva la polizia e liberano tutti. All'uscita Scott dice a Stiles che l'Alpha non ha mai voluto ucciderli ma che vuole che sia lui stesso a uccidere i suoi amici, in modo tale da non avere alcun legame sentimentale. Scott \u00e8 preoccupato del fatto che quando si \u00e8 trasformato voleva effettivamente ucciderli tutti. Poco dopo Scott cerca di spiegare ad Allison cosa \u00e8 successo quando lui \u00e8 andato via dal laboratorio ma la ragazza non vuole sentire ragioni e decide di rompere con lui perch\u00e9 non si pu\u00f2 fidare del suo comportamento.\nLuna piena.\nTrama.\nStiles cerca di far dimenticare a Scott la rottura con Allison facendolo ubriacare ma mentre parlano vengono interrotti da due uomini che cercano di rubare il liquore portato da Stiles. Dopo aver litigato con i due, Scott lancia la bottiglia contro un albero e si allontana insieme a Stiles. Poco dopo i due uomini vengono attaccati dall'Alpha che li uccide in modo brutale. Il giorno dopo Scott cerca di parlare con Allison ma senza successo e successivamente si accorge che i suoi sensi sono amplificati come l'udito. Durante un compito in classe, Scott comincia ad avere delle allucinazioni visive e inizia a sentire ogni singolo rumore in modo amplificato. Spaventato scappa via dalla classe seguito subito dopo da Stiles che lo ritrova sotto la doccia in preda ad un attacco di panico. Dopo essersi tranquillizzato, Scott rivela all'amico che sentiva tutte le emozioni all'interno della classe e Stiles lo attribuisce al fatto che la sera stessa ci sar\u00e0 la luna piena. Nel frattempo Jackson cerca di mettere in cattiva luce Scott con Allison dopo che lei gli ha chiesto se ha fatto bene a lasciarlo, noncurante del fatto che Scott sente tutta la conversazione grazie all'udito amplificato rendendolo ancora pi\u00f9 nervoso. Poco dopo Scott viene nominato co-capitano della squadra di lacrosse, con grande disappunto di Jackson, mentre Stiles entra a far parte dei titolari. In seguito Stiles chiede a Scott di sentire se Lydia prova del desiderio sessuale nei suoi confronti ma una volta soli Scott chiede a Lydia se Allison prova ancora qualcosa per lui. Lydia gli dice che ci terr\u00e0 sempre a lui ma solo come amico mentre lei \u00e8 convinta che dovrebbe essergli grata per come si \u00e8 comportato a scuola durante l'attacco dell'Alpha. In quel frangente Lydia e Scott si baciano. Durante l'allenamento di lacrosse Scott viene placcato da due amici di Jackson non contenti della sua nuova carica di co-capitano, scatenando in lui una reazione violenta durante la quale fa del male a Danny, il migliore amico di Jackson che in realt\u00e0 non aveva fatto niente nei confronti di Scott. A casa di Allison, Kate insegna alla nipote ad usare una pistola taser e in un momento di sconforto si lascia scappare che Scott conosceva Derek. Insospettita Kate chiede ad Allison di raccontarle tutto quello che sa di Scott e Derek. La sera Stiles si reca a casa dell'amico dove lo ammanetta al termosifone in seguito all'aver scoperto che si \u00e8 baciato con Lydia. Allison intanto incontra Jackson e gli dice che oltre a credere che Derek non c'entra niente con l'attacco alla scuola, anche che suo padre le stia mentendo e che sappia molto di pi\u00f9 di quello che sembra. Nel frattempo Scott si trasforma in lupo mannaro e si libera dalle manette fuggendo dalla finestra. Seguendo il suo fiuto raggiunge il parcheggio dove trova Allison e Jackson all'interno della macchina di lui. Convinto che i due si stiano baciando (in realt\u00e0 un'altra allucinazione visiva), sale sul tettuccio della macchina pronto ad attaccare ma una figura lo ferma in tempo spingendolo via, trascinandolo nel bosco: Derek Hale. Tra i due inizia una colluttazione che finisce con la resa di Scott. Il ragazzo successivamente chiede a Derek se esiste una cura e il licantropo gli dice che deve uccidere chi l'ha morso, ovvero l'Alpha. Tornato a casa, Jackson trova un artiglio incastrato nella portiera. Confrontandolo con i segni sul guantone di Scott, preso nell'episodio \"La partita pi\u00f9 importante\", Jackson inizia a capire cosa nasconde Scott.\nIl capo branco.\nTrama.\nIl signor Harris, il professore di chimica, viene rintracciato dall'Alpha, che lo invita a guardarlo in faccia per vedere che cosa gli ha fatto. Questi rifiuta e viene soccorso da Derek, che mette in fuga l'Alpha, ritrovandosi per\u00f2 ricercato dalla polizia come presunto serial-killer. Intanto Scott e Stiles attuano un piano per poter aiutare Derek. Jackson si fa visitare da un dottore per controllare i segni che ha sul collo e durante la visita ha un'allucinazione. Al risveglio, il medico gli dice che non ha niente di grave ma sembra che abbia mangiato o toccato un'erba chiamata strozzalupo. Jackson capisce che Scott \u00e8 un licantropo e lo incita a trasformarlo entro tre giorni, altrimenti dir\u00e0 tutto ad Allison. Derek e Stiles intanto scoprono che il messaggio arrivato ad Allison la sera in cui i ragazzi erano intrappolati a scuola proviene dal computer dell'ospedale, dove lavora la madre di Scott, Melissa, e insieme si recano l\u00e0 per scoprire di pi\u00f9. Giunti l\u00ec Stiles entra nella stanza dello zio di Derek, ma non c'\u00e8 nessuno. Derek capisce quindi che \u00e8 lui l'Alpha e avverte Stiles al telefono di scappare, ma Peter, lo zio di Derek, blocca la fuga del ragazzo con l'aiuto della sua infermiera. Derek interviene e combatte con lo zio, permettendo a Stiles di fuggire, ma Peter, in quanto Alpha, \u00e8 molto pi\u00f9 forte di lui. A scuola sta per iniziare la partita di Lacrosse, ma Stiles sembra non arrivare. In un'aula il professor Harris ha una discussione col padre di Stiles in cui gli confessa che sei anni prima aveva incontrato una donna e che poco tempo dopo aver discusso con lei come appiccare incendi senza essere accusati la casa degli Hale and\u00f2 a fuoco. Gli mostra, inoltre, il disegno del ciondolo che la donna indossava, uguale a quello che Scott ha rubato ad Allison per cercare di approfondire le ricerche con Derek e Stiles. All'inizio della partita di Lacrosse Scott sente Kate parlare con Chris, il padre di Allison, dei graffi che Jackson ha sul collo, chiedendo al fratello se si pu\u00f2 diventare licantropi con un semplice graffio.\nAttacco e difesa.\nTrama.\nJackson continua a ricattare Scott per ottenere il morso che lo trasformer\u00e0 in licantropo e per spronarlo gli promette che se gli dar\u00e0 quello che vuole lo aiuter\u00e0 a riconquistare Allison. Poco dopo negli spogliatoi Scott si ritrova da solo e ha un incontro ravvicinato con Derek e Peter Hale che si rivela a lui come l'Alpha. Peter cerca di convincere Scott a entrare a far parte del branco ma lui rifiuta senza esitare. Per fargli capire la motivazione di tutti gli omicidi commessi da lui, Peter affonda gli artigli nel collo di Scott passandogli parte dei suoi ricordi, tra cui l'incendio della casa degli Hale e alcuni dei responsabili dell'accaduto. Allison intanto si accorge di aver perso il ciondolo di famiglia e mentre lo cerca all'interno della sua macchina, Chris e Kate entrano nel garage e la ragazza per non farsi vedere si nasconde e ascolta la conversazione tra il padre e la zia. Quest'ultima lascia sul tavolo una punta da freccia molto particolare in modo da farla trovare dalla nipote, che aveva notato essere presente in macchina, senza per\u00f2 dire nulla. Il giorno dopo Jackson si ritrova con la macchina in panne in un parcheggio e viene avvicinato da Chris, sospettoso dei graffi che il ragazzo ha sul collo. Ma prima che il cacciatore possa fare qualcosa, Scott e Stiles arrivano e interrompono la conversazione. Dopo aver fatto ripartire la macchina, Chris se ne va lasciando da soli i tre ragazzi. Scott, infuriato, cerca di far capire a Jackson che i cacciatori pensano che lui sia un licantropo e che la sua vita \u00e8 in pericolo; gli dice inoltre che quello che vuole non sar\u00e0 un dono, bens\u00ec una maledizione, ma Jackson non vuole sentire ragioni e se ne va. Intanto Allison e Lydia si recano nel bosco per provare la punta di freccia ritrovata da Allison la notte prima: impattando contro un albero la freccia esplode e le ragazze si chiedono esattamente a cosa possa servire un tale effetto. Allison si accorge che qualcuno le sta seguendo e dopo aver lasciato da sola Lydia cerca di capire di chi si tratta. Appena capisce che qualcuno \u00e8 dietro di lei tira fuori la pistola teaser e spara senza guardare chi \u00e8. Sfortunatamente si tratta di Scott che cade a terra tramortito. La ragazza mortificata lo libera dagli elettrodi e gli chiede come mai la seguisse: Scott le rid\u00e0 la collana dicendole di averla ritrovata a scuola. La ragazza lo ringrazia e lo abbraccia, ma poco dopo si allontana senza dire una parola. Stiles fa ubriacare il padre in modo tale da farlo sbottonare in merito alle indagini che stanno svolgendo sugli omicidi e su Derek. La sera Allison si reca da Scott e le chiede di parlare. La ragazza gli rivela che secondo lei la sua famiglia le sta nascondendo cose importanti e non sa di chi fidarsi. Mentre parlano la madre di Scott entra nella stanza e comunica al figlio che sta per uscire con un consulente farmaceutico. Ma quest'ultimo si rivela essere Peter Hale, che pur di avere Scott nel branco \u00e8 disposto a trasformare anche la madre. Il ragazzo si ritrova nella situazione di non poter avvertire direttamente la madre e cos\u00ec decide di chiamare Stiles e gli chiede di tamponare la macchina di Peter, cosa che succede esattamente nel momento in cui quest'ultimo si preparava a mordere Melissa. Intanto Derek porta Jackson a casa sua nel bosco, promettendogli di trasformarlo, ma una volta l\u00ec Jackson si accorge che in realt\u00e0 lo vuole uccidere. Prima che Derek possa farlo per\u00f2 vengono raggiunti da Scott che si interpone tra i due. I due licantropi vengono tuttavia interrotti da una serie di proiettili provenienti dall'esterno che colpiscono Scott in pieno petto. Mentre Derek esce fuori allo scoperto, Scott scappa ma perde i sensi nel bosco per via dei proiettili che l'hanno colpito. Pi\u00f9 tardi si risveglia sul tavolo operatorio della clinica veterinaria, mentre il suo capo lo sta curando e gli rivela che anche se per lo pi\u00f9 cura cani e gatti \u00e8 a conoscenza del mondo dei licantropi. Nello stesso momento, dall'altro capo della citt\u00e0, Allison si ritrova nei cunicoli sotterranei che si trovano sotto casa Hale insieme alla zia Kate, che le rivela il segreto di famiglia e le mostra un licantropo incatenato ancora trasformato: Derek, catturato dai cacciatori.\nRivelazioni.\nTrama.\nKate inizia a torturare Derek di fronte agli occhi di Allison che le chiede come mai non le hanno rivelato prima del mondo dei licantropi. La zia risponde che secondo il padre non era ancora pronta. Intanto Scott si risveglia alla clinica veterinaria ma non fa in tempo ad alzarsi che dalla porta fa il suo ingresso Peter Hale, reclamando quello che gli appartiene. Il veterinario per\u00f2 affronta l'Alpha e riesce a mandarlo via rimanendo impassibile alle sue minacce. Peter prova quindi a circuire le persone care a Scott ma quest'ultimo riesce sempre con uno stratagemma ad allontanarle da lui. A scuola l'allenatore di lacrosse informa Scott che a causa dei suoi voti scarsi non potr\u00e0 partecipare al ballo. A quel punto si ritrova costretto a chiedere a Jackson di accompagnare Allison in modo da tenerla d'occhio. Dopo un primo rifiuto, Scott si trasforma davanti a lui e lo minaccia, portandolo ad accettare la richiesta. Lydia cerca di farsi perdonare da Allison la scappatella che ha avuto con Scott nell'episodio Lunatico e quest'ultima ne approfitta per convincerla ad andare al ballo con Stiles. Scott decide di andare lo stesso al ballo nonostante il divieto del coach, in modo tale da controllare che niente di brutto accada ai suoi amici. Nel frattempo Kate continua a torturare Derek. Poi fa un'allusione a una relazione che entrambi hanno avuto quando Derek aveva 15 anni, relazione che Kate ha voluto per carpire informazioni sulla famiglia Hale, dopodich\u00e9 capisce che il Beta non \u00e8 Jackson ma Scott. Quest'ultimo viene sorpreso al ballo dal coach e per non farsi cacciare inizia a ballare con Danny, in modo che tutti pensino che sia gay. Messo in una situazione di imbarazzo, l'allenatore lascia continuare i festeggiamenti per non essere accusato di omofobia per voler cacciare Scott dal ballo. Poco dopo Scott balla con Allison e in un momento di intimit\u00e0 la bacia: la ragazza gli chiede il perch\u00e9 di quel gesto e Scott le rivela di amarla profondamente. Intanto nel bosco, Jackson \u00e8 convinto di poter incontrare l'Alpha e farsi mordere, ma invece ha un incontro con i cacciatori, guidati da Chris Argent. Messo alle strette, Jackson rivela ai cacciatori la vera identit\u00e0 di Scott. Lydia, preoccupata per l'assenza di Jackson, comincia a cercarlo, finendo per\u00f2 aggredita da Peter Hale sul campo di lacrosse. Stiles sopraggiunge sul luogo e Peter gli chiede se sa come rintracciare Derek, minacciandolo di fare a pezzi Lydia. Alla fine del ballo Allison invita Scott a raggiungerla dentro un autobus della scuola ma prima che lui riesca a salire dopo di lei due macchine, una delle quali guidata dal padre di Allison, cercano di investirlo. Scott riesce ad evitare di essere investito dai due veicoli saltando sui cofani delle auto, ma non senza mostrare ad una sconvolta Allison il suo aspetto da lupo mannaro.\nLa resa dei conti.\nTrama.\nScott, sotto forma di lupo mannaro, scappa dagli Argent. Chris \u00e8 furioso con Kate per aver rivelato ad Allison il loro segreto di famiglia e le ordina di partire insieme alla figlia per Washington finch\u00e9 l'Alpha non verr\u00e0 eliminato. Allison cerca di superare il fatto che Scott sia un licantropo. L'Alpha costringe Stiles ad aiutarlo a trovare Scott e Derek, rivelandogli inoltre che se Lydia sopravviver\u00e0 diventer\u00e0 anche lei un lupo mannaro. Con l'aiuto di Stiles, Peter rintraccia i due, mentre Scott riesce a trovare Derek da solo. Quando quest'ultimo si rifiuta di aiutarlo, Scott gli rivela che la morte di Laura, sua sorella, non \u00e8 stata accidentale, bens\u00ec voluta dallo stesso Peter per diventare il nuovo Alpha. In ospedale, dove si trova ricoverata Lydia, Jackson e Stiles vengono avvicinati da Chris e il suo gruppo che li minacciano per avere da loro informazioni su quello che sta succedendo. Stiles rivela di aver scoperto che Kate \u00e8 la responsabile dell'incendio di casa Hale, infrangendo cos\u00ec il codice dei cacciatori di non uccidere degli innocenti. Mentre Scott e Derek stanno scappando nel bosco vengono attaccati da Kate ed Allison, ma queste vengono fermate in tempo da Chris, che affronta la sorella. In quel momento appare l'Alpha e inizia una battaglia tra Peter, Kate, Chris, Scott, Derek ed Allison. Peter squarcia la gola di Kate per vendicarsi, uccidendola. Dopo un breve scontro Jackson e Stiles arrivano in auto e lanciano una bomba molotov (Lydia ne aveva preparata una davanti a loro nella puntata In trappola) contro l'Alpha. Peter riesce ad afferrare la bomba prima che lo colpisca, ma Allison con una freccia riesce a spaccarla e a incendiargli il braccio. Jackson lancia la seconda bomba, incendiandogli il resto del corpo. Peter a questo punto viene messo k.o. da Scott, ma prima che questi riesca ad ottenere la cura uccidendolo, Derek lo precede tagliandogli la gola, come vendetta per aver ucciso la sorella. Derek diventa cos\u00ec il nuovo Alpha e i suoi occhi diventano rossi, simbolo del nuovo potere acquisito. Allison bacia Scott e gli dice di amarlo, cosa che sembra venire accettata da Chris. Pi\u00f9 tardi Scott e Stiles controllano lo stato di salute di Lydia e si accorgono che non guarisce come un licantropo dovrebbe, quindi Stiles si chiede cosa sia diventata. Jackson si reca da Derek per chiedere del morso ma la telecamera si spegne prima di aver modo di capire il destino del ragazzo. Nella scena finale, Chris dice a sua moglie che Scott, oltre ai cacciatori, ha ben altro di cui preoccuparsi d'ora in avanti. Scott ed Allison intanto si trovano sul tetto di casa Argent, abbracciati, a guardare la luna calante che splende nel cielo."}
{"id": "3553251", "revid": "125238842", "url": "https://it.wikipedia.org/wiki?curid=3553251", "title": "Il Volo (album 2010)", "text": "Il Volo \u00e8 il primo album in studio del gruppo musicale italiano omonimo, pubblicato in Italia il 30 novembre 2010 dalla Geffen Records e distribuito dalla Universal Music Group.\nDescrizione.\nProdotto da Tony Renis e Humberto Gatica, l'album ha raggiunto il sesto posto nella Classifica FIMI Album, paese nel quale \u00e8 stato certificato disco di platino dalla FIMI.\nIl 17 maggio 2011 \u00e8 stata pubblicata la versione internazionale dell'album, che ha raggiunto la Top 10 nella classifica statunitense degli album, oltre che in Francia, Austria, Belgio (Vallonia), Nuova Zelanda, Germania e Paesi Bassi. L'album \u00e8 disponibile inoltre in una versione in lingua spagnola, pubblicata il 7 giugno 2011 e che \u00e8 arrivata al sesto posto nella classifica messicana, oltre ad ottenere un disco d'oro dalla RIAA per le oltre 500.000 copie vendute negli Stati Uniti d'America."}
{"id": "3553257", "revid": "2110845", "url": "https://it.wikipedia.org/wiki?curid=3553257", "title": "Matej Marin", "text": ""}
{"id": "3553258", "revid": "729019", "url": "https://it.wikipedia.org/wiki?curid=3553258", "title": "Aeroporto Internazionale di Montr\u00e9al-Mirabel", "text": "L'aeroporto di Montr\u00e9al-Mirabel (IATA: YMX, ICAO: CYMX), \u00e8 un aeroporto situato presso Mirabel, Qu\u00e9bec in Canada.\nL'impianto si trova 55 km a nord-ovest di Montr\u00e9al e serve quasi esclusivamente come base cargo.\nStoria.\nVerso la fine degli anni sessanta, quando Montreal stava velocemente diventando una citt\u00e0 di importanza mondiale, il governo canadese decise che l'aeroporto cittadino di Dorval non era abbastanza grande e fu approvata la costruzione del nuovo aeroporto in un'area a nord-ovest dal centro cittadino, per un totale di circa 400\u00a0km quadrati di grandezza. Inaugurato nel 1975 in vista delle Olimpiadi di Montreal del 1976, non fu mai usato pienamente. Inizialmente i voli nazionali restarono a Dorval, dove nel 1997 cominciarono ad essere trasferiti anche gli internazionali. L'ultimo volo di linea fu nel 2004, e da allora l'aeroporto viene utilizzato quasi esclusivamente per i voli degli aerei cargo.\nDemolizione.\nIl 1\u00b0 maggio 2014, A\u00e9roports de Montr\u00e9al ha annunciato che l'edificio del terminal verr\u00e0 demolito. Un contratto per la demolizione \u00e8 stato assegnato all'azienda Delsan il 16 settembre 2014 per un costo stimato a $ 15 milioni. La demolizione del terminal e delle strutture di parcheggio circostanti \u00e8 iniziata a met\u00e0 novembre 2014."}
{"id": "3553261", "revid": "767487", "url": "https://it.wikipedia.org/wiki?curid=3553261", "title": "Il seno", "text": "Il seno (\"The Breast\") \u00e8 il racconto pi\u00f9 noto dello scrittore statunitense Premio Pulitzer Philip Roth, pubblicato per la prima volta nel 1972.\nTrama.\n\u00c8 la storia di un professore di letteratura comparata, David Kepesh, che similmente a Gregor Samsa in \"La metamorfosi\" subisce una trasformazione fisica diventando un enorme seno femminile di 70 chili. Chiuso nella stanza di una clinica Kepesh sta disteso immobile su un letto. Sente e parla ma non pu\u00f2 vedere il mondo che lo circonda e che forse lo osserva. In questo stato di angoscia Kepesh vive gli unici momenti gratificanti del suo rapporto con gli altri attraverso il tatto.\nTemi.\nIn quest'opera confluiscono pi\u00f9 temi:"}
{"id": "3553263", "revid": "287204", "url": "https://it.wikipedia.org/wiki?curid=3553263", "title": "Marvel Rea", "text": "Biografia.\nNata nel Nebraska, Marvel Rea si trasferisce in California insieme alla famiglia nel 1910. Nel 1918, entra a far parte delle \"Bathing Beuties\" di Mack Sennett. Anche suo fratello Thomas Rea inizia pi\u00f9 tardi la carriera di attore."}
{"id": "3553265", "revid": "198277", "url": "https://it.wikipedia.org/wiki?curid=3553265", "title": "Tu forse non essenzialmente tu", "text": ""}
{"id": "3553268", "revid": "599013", "url": "https://it.wikipedia.org/wiki?curid=3553268", "title": "Suore di San Luigi", "text": "Le Suore di San Luigi (in inglese \"Sisters of Saint Louis of Monaghan\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.L.\nStoria.\nLa congregazione deriva da quella delle dame di San Luigi, fondata a Juilly nel 1842 dal sacerdote Louis-Eug\u00e8ne-Marie Bautain (1796\u20131867) per l'educazione della giovent\u00f9 femminile.\nNel 1847 ader\u00ec alla congregazione Genevieve Beale, una donna inglese convertitasi al cattolicesimo dal quaccherismo, che nel 1859 fond\u00f2 una comunit\u00e0 di dame di San Luigi a Monaghan, in Irlanda. Da Monaghan la congregazione si diffuse in tutta l'Irlanda e in Inghilterra aprendo scuole e riformatori.\nLe case irlandesi delle dame di San Luigi nel 1921 vennero riunite dalla Santa Sede in una congregazione autonoma da quella di Juilly: l'istituto di Monhagan ricevette il pontificio decreto di lode il 7 luglio 1926 e le sue costituzioni vennero approvate definitivamente il 3 luglio 1938; le dame di San Luigi di Juilly, gi\u00e0 diffuse in Francia e Belgio, vennero riunite alle suore di San Luigi di Monaghan nel 1952.\nLe religiose nel 1947 si aprirono all'apostolato missionario fondando case in Ghana e poi anche in Nigeria.\nAttivit\u00e0 e diffusione.\nLe suore di San Luigi si dedicano principalmente all'istruzione e all'educazione cristiana della giovent\u00f9; nei paesi africani si occupano anche di attivit\u00e0 medico-sociali in dispensari.\nSono presenti in Europa (Francia, Irlanda, Regno Unito), in Africa (Ghana, Nigeria) e nelle Americhe (Brasile, Stati Uniti d'America); la sede generalizia \u00e8 a Killiney, presso Dublino.\nAlla fine del 2008 la congregazione contava 469 religiose in 75 case."}
{"id": "3553270", "revid": "62004", "url": "https://it.wikipedia.org/wiki?curid=3553270", "title": "Trofeo Comunidad Foral de Navarra", "text": ""}
{"id": "3553271", "revid": "81195", "url": "https://it.wikipedia.org/wiki?curid=3553271", "title": "P2O3", "text": ""}
{"id": "3553279", "revid": "124123", "url": "https://it.wikipedia.org/wiki?curid=3553279", "title": "Carlo Rovida", "text": "Professionista dal 1929 al 1935, partecip\u00f2 sei volte al Giro d'Italia, portandolo sempre a termine.\nRiposa al Cimitero Maggiore di Milano. Esumato, i suoi resti sono tumulati nella celletta 584 del Riparto 79."}
{"id": "3553292", "revid": "4252", "url": "https://it.wikipedia.org/wiki?curid=3553292", "title": "Chemioreceptor Trigger Zone", "text": ""}
{"id": "3553294", "revid": "15756", "url": "https://it.wikipedia.org/wiki?curid=3553294", "title": "Episodi di Love Bites", "text": "La prima e unica stagione di \"Love Bites\" \u00e8 andata in onda negli Stati Uniti dal 2 giugno al 21 luglio 2011 sul network NBC.\nIn Italia \u00e8 ancora inedita.\nFirsts.\nTrama.\nFirst Time.\nAnnie \u00e8 una ragazza incinta, avendo affittato l'utero alla sorella, che si ritrova con le amiche a festeggiare l'addio al nubilato di Liz. Durante la serata, la sua migliore amica Cassie le confessa di sentire come un peso la sua compagnia, in quanto i ragazzi si dimostrano tutti interessati alla sua storia trascurandola. Cos\u00ec Annie le promette di farle da spalla, mentre lei si inventa una storia per apparire interessante: quando incontra Jordan, un ragazzo che si presenta come scrittore, gli dice di essere ancora vergine. Jordan tuttavia sente la responsabilit\u00e0 di affrontare la sua \"prima volta\", cos\u00ec si impegner\u00e0 affinch\u00e9 sia speciale. Presa dal rimorso, Cassie gli confessa di aver mentito, ma anche Jordan l'aveva fatto, in quanto non era uno scrittore. I due, che hanno diversi interessi in comune, tra cui una passione per \"Battlestar Galactica\", decidono quindi di ricominciare da zero.\nFirst to Go.\nCarter \u00e8 un brillante contabile, appena trasferitosi in un nuovo appartamento e che si sposer\u00e0 con Liz entro pochi giorni. Trascorre quindi felice la sua vita, finch\u00e9 il suo capo non lo convoca per licenziarlo, in quanto le sue funzioni verranno sostituite da un software innovativo. Preso dallo sconforto telefona al suo amico Judd, ma che non sar\u00e0 in grado di aiutarlo. Poco dopo scopre che la sua stessa sorte toccher\u00e0 anche al suo amico e collega Kell. Tornato a casa, scopre la sua futura moglie intenta ad utilizzare un vibratore che le era stato regalato alla festa d'addio al nubilato e gli riveler\u00e0 che l'aggeggio le ha regalato il suo primo vero orgasmo. Prima ancora di cercare un nuovo lavoro decide di diventare all'altezza della futura moglie e si reca in un sexy shop, in cui Kell trover\u00e0 il suo nuovo lavoro, dove si rende conto che l'uomo non pu\u00f2 essere migliore della macchina, anche se non smetter\u00e0 di provarci.\nFirst on the List.\nJudd, felicemente sposato con Colleen, sta per intraprendere un viaggio aereo da Los Angeles verso Miami con l'amico Bowman. Arrivato in aeroporto scopre che sar\u00e0 sullo stesso aereo con Jennifer Love Hewitt, da sempre la donna dei suoi sogni, prima e unica nella sua lista delle \"cinque persone famose con cui puoi andare a letto senza che sia tradimento\", una lista che ha fatto con la moglie. Grazie a delle fortunate circostanze, si ritrover\u00e0 seduto in prima classe proprio accanto a lei, riuscir\u00e0 a flirtare con lei, e sar\u00e0 sul punto di mettere in atto il suo sogno. Tuttavia decider\u00e0 di restare fedele alla moglie, anche se appena atterrato a Miami, Colleen gli dice al telefono di aver incontrato anche lei un VIP presente sulla sua lista, Johnny Depp, e di esserci andata a letto.\nHow To....\nTrama.\nBanana Bread.\nJodie, un'amica di Annie, \u00e8 una ragazza abituati ad avere relazioni molto brevi e basate essenzialmente sull'intesa sessuale, ma quando incontra Charlie, crede possa essere arrivato il momento di avere qualcosa di pi\u00f9. Dopo il terzo appuntamento decide quindi di preparargli una banana bread, ovvero un plumcake alla banana, sottovalutando come possa essere interpretato tale gesto. Charlie, infatti, si convince che sia un modo per chiedergli di passare alla fase successiva del loro rapporto o persino la volont\u00e0 di ricevere una proposta di matrimonio. Parlandone con i propri amici, decide quindi di lasciarla prima che sia troppo tardi. Commette per\u00f2 l'errore di non essere del tutto sincero con lei, usando il classico clich\u00e9 del \u00abmeglio se rimaniamo solo amici\u00bb. Annie convince quindi Jodie a vendicarsi prendendolo alla lettera, continuando a frequentarlo chiedendogli di vedere insieme una maratona di film di Katherine Heigl o prestargli dei soldi per pagare l'affitto. Anche Charlie tenta di usare lo stesso metodo per liberarsi di lei definitivamente, invitandola in uno strip club, non riuscendo per\u00f2 a metterla in imbarazzo visto che fa fatica a relazionarsi con la spogliarellista Sapphire. Quindi sar\u00e0 costretto a confessare sul perch\u00e9 l'abbia veramente lasciata, e una volta ritrovata la reciproca sincerit\u00e0, dopo essersi chiariti su quanto accaduto, decidono di dare una seconda opportunit\u00e0 al loro rapporto.\nDecent Proposal.\nEd e Faye Strathmore, un'anziana coppia sposata del Texas, va in California per fare una visita al figlio omosessuale Kyle, che convive con il suo ragazzo Drew, che loro non hanno mai incontrato. Mentre la madre ha sempre affrontato con mentalit\u00e0 aperta la relazione del figlio, Ed, essendo un uomo all'antica, dimostra qualche difficolt\u00e0 ad accettare la situazione. Dopo aver conosciuto Drew, con il quale scopre di avere qualcosa in comune, cambia decisamente atteggiamento supportando la loro relazione. E quando Drew gli chiede il permesso di sposare suo figlio, d\u00e0 la sua benedizione. Cos\u00ec, in occasione di una festa, Drew chiede in pubblico a Kyle di sposarlo, che accetta molto felice. E Ed, si unisce alla felicit\u00e0 del figlio. Inaspettatamente, \u00e8 per\u00f2 la madre ad avere una reazione strana, in quanto pensava che Kyle, essendo gay, non si sarebbe mai sposato e un giorno sarebbe tornato da lei.\nEyegasms.\nColleen viene invitata dall'amica Krista a un ricevimento per la presentazione del suo nuovo libro insieme al marito Jude. Qui quest'ultimo incontra il Dr. O, popolare conduttore di una trasmissione televisiva dedicata ai rapporti tra marito e meglio. Nonostante usualmente siano le mogli a stimarlo, Colleen giudica ridicolo il suo programma, mentre per Judd \u00e8 un idolo. Arrivata la notte, Judd decide di mettere in atto uno dei consigli del Dr. O, ovvero provare ad avere un rapporto sessuale guardandosi negli occhi. Colleen per\u00f2 gli confessa che spesso ha la necessit\u00e0 di tenere gli occhi chiusi per avere delle fantasie su altri uomini indefiniti e chiede a Jude, che si dimostrava sconvolto, di provare a fare lo stesso almeno per una volta. Jude per\u00f2 non sceglie un soggetto indefinito, ma per la sua fantasia usa la giovane cameriera Jenny, che incontra tutti i giorni, suscitando una forte gelosia della moglie.\nKeep on Truckin'.\nTrama.\nGoodbye, Boob.\nDan, un amico di Judd che lavora con lui facendo tatuaggi, \u00e8 molto attratto da Alex, una ragazza che lavora vicino al loro laboratorio. Con Judd, decide di imbucarsi ad un festa a cui sembrano essere state invitate solo donne. Inizialmente i due pensano che Alex sia lesbica, ma pi\u00f9 avanti scoprono che il party nasconde un triste sottofondo: si tratta infatti di una festa d'addio al suo seno, in quanto dovr\u00e0 sottoporsi ad un intervento di mastoplastica a causa di un cancro. Dan, imbarazzato, fugge via, ma presto si render\u00e0 conto di volerle stare vicino, affrontando con lei la dolorosa avventura.\nNinja Vanish.\nRicky, i cui amici sono tutti sposati con figli, \u00e8 un ragazzo che ha inventato il sistema \"sparizione del ninja\": quando incontra una ragazza, la seduce, le d\u00e0 il proprio numero di telefono e trascorre con lei una serata di passione. Nella notte, mentre lei dorme, l'abbandona dopo aver cancellato il suo numero dalla sua rubrica e lascinadole un bigliettino con cui la invita a richiamarlo. In tal modo evita di avere un secondo appuntamento uscendone comunque come un perfetto gentleman. Il suo metodo funziona sempre, finch\u00e9 non incontra Angie. Dopo aver trascorso la notte insieme a lei, non senza difficolt\u00e0, riesce come consuetudine a cancellare il suo numero dalla sua rubrica, ma nel frattempo lei gli aveva dato il suo numero su un biglietto di carta. Tuttavia, dopo averla lasciata, si ritrova con il biglietto completamente bianco. Quando la rintraccia grazie al nome del suo cane, lei gli spiega di aver usato un metodo simile al suo, che lei chiama Houdinizzazione, riferendosi al celebre illusionista: appena si era accorta di non voler uscire di nuovo con lui, gli ha versato dell'acqua addosso, facendolo asciugare con un asciugacapelli, mentre il biglietto era scritto con uno speciale inchiostro che svanisce vicino a fonti di calore. Ricky la trova geniale e pensa possa essere una ragazza \"speciale\", ma quando le confessa di aver usato il suo sistema del ninja lei non gli concede una seconda opportunit\u00e0, facendolo riflettere su quante volte la ragazza con cui era uscito poteva essere \"speciale\" ma non aveva avuto il tempo di accorgersene a causa del suo metodo.\nCutlets.\nLa sorella di Annie, Chloe, per ripagarla del sacrificio che sta affrontando portando in grembo suo figlio, le organizza un appuntamento al buio. Anche se lei vorrebbe aspettare la fine della gravidanza, gli amici la convincono ad accettare e ad incontrare Matt in un ristorante. Appena arrivata sul posto, si imbatte in un'affascinante Matt, ma ben presto scopre che non \u00e8 quello che la stava aspettando. Il Matt con cui aveva l'appuntamento si rivela quindi uno strano tizio che dimostra un'attenzione ossessiva verso le donne incinte. Disperata, lascia il ristorante, con l'aiuto del primo Matt che aveva incontrato. Ma ben presto dovr\u00e0 lasciare anche lui, in quanto gi\u00e0 impegnato con un'altra ragazza. Tuttavia trover\u00e0 giovamento dall'avventura sentendosi ancora attraente nonostante l'essere incinta di sette mesi.\nSky High.\nTrama.\nSunday Fun Day.\nJudd inizia a pensare di stare diventando vecchio, quindi decide di voler fare cose \"da giovani\" per continuare a sentirsi giovane. Grazie a Dan si procura dell'erba che vuole fumare in pieno giorno insieme alla moglie. Colleen non ne ha tanta voglia, ma Judd riesce a convincerla; nessuno dei due si ricorda per\u00f2 che quello \u00e8 il giorno del battesimo del nipote di Judd, a cui lo stesso Judd dovr\u00e0 fare da padrino. Quando i due hanno ormai gi\u00e0 fatto uso di droghe, ricevono una chiamata dalla madre di Judd che annuncia loro di stare per passare a prenderli per portarli in chiesa. I due riescono a vestirsi e a raggiungere la chiesa, ma qui le difficolt\u00e0 non sono finite. Essendo il padrino Judd dovr\u00e0 anche formulare un discorso e quando verr\u00e0 il momento non riuscir\u00e0 a far altro che cantare \"On the Wings of Love\" di Jeffrey Osborne, che grazie al supporto di Colleen verr\u00e0 cantata anche da tutti i presenti.\nKiss and Tell.\nMentre Annie re-incontra casualmente Matt, il ragazzo che l'aveva aiutata a fuggire dal suo appuntamento al buio, ma ancora impegnato con un'altra ragazza, la sua giovane cugina Christy lascia il suo ragazzo alla vigilia di una celebrazione scolastica. Per non presentarsi da sola, chiede a Josh, un classico nerd, di accompagnarla. Per Josh sembra quasi realizzarsi un sogno, in quanto mai aveva sperato di potersi presentare alla festa con una delle pi\u00f9 belle ragazze della scuola. Arrivata la festa, non solo \u00e8 il suo accompagnatore, ma riuscir\u00e0 a mostrarsi carino e simpatico e i due si congedano con un bacio. Tuttavia Josh non aveva mai baciato nessuno o non fa una bella figura, cos\u00ec il giorno dopo viene etichettato come un ragazzo che non sa baciare. Per rimediare, i suoi amici gli consigliano di baciarla nuovamente, in modo da sanare la sua reputazione. Scartata l'idea di vedere un porno per imparare a baciare, \u00e8 la sua amica Roddy ad insegnargli un trucco. Josh quindi torna da Christy e la bacia il pubblico; il piano funziona e lei gli chiede anche di uscire insieme, ma lui rifiuta. Generando incredulit\u00e0 nei suoi amici, Josh preferir\u00e0 infatti ritornare da Roddy.\nI Need Space.\nScott Bowers \u00e8 un astronauta a bordo della Stazione Spaziale Internazionale. Quando si collega in videochiamata con la sua ragazza, Janine, inizia ad avere sospetti sulla sua fedelt\u00e0, in quanto vede all'interno della casa dove convivono un operaio che avrebbe dovuto sistemargli il giardino. Grazie alle conoscenze sue e del collega Craig riesce controllare la sua abitazione attraverso l'uso di un satellite, scoprendo cos\u00ec che Janine lo sta tradendo. Con il supporto dei colleghi astronauti riesce ad affrontare la cosa trovando la forza di richiamarla e lasciarla subito.\nStand and Deliver.\nTrama.\nThere Goes My Hero.\nSam Sacovitch, gestore con il padre Hal di un negozio di trofei, ha appena sospeso la sua relazione con Prudence, che gli ha chiesto una pausa di riflessione. Guardando in tv un incontro di baseball, rimane sconvolto vedendola baciarsi con il suo giocatore preferito, Dante Evans. Quando la reincontra ha la conferma che Prudence ha una relazione con il campione di baseball, e riceve da loro un invito a cena. Sam non sa se accettare, ma il padre, anch'egli fan di Dante, lo convince ad andarci insieme a lui. Durante la serata, per\u00f2, Sam scopre che Dante non ha intenzione serie con Prudence ed \u00e8 pronto a tradirla con la prima ragazza che incontra, cos\u00ec lo affronta e gli chiede, invano di essere onesto con lei. Tuttavia alla fine, grazie ad uno sms sconveniente, la verit\u00e0 verr\u00e0 comunque a galla.\nA Sexual Haunting.\nJudd e Colleen, con l'aiuto dell'agente immobiliare Chad Banks, sono in cerca di una nuova casa. Dopo aver visitato vari edifici trovano quella che sembra essere la loro casa ideale, ma tuttavia Colleen si ricorda di aver avuto all'interno di essa rapporti sessuali con un uomo diverso da suo marito prima di sposarsi. Quando lo confessa a Judd, quest'ultimo si consulta con l'amico Dan, che gli d\u00e0 stravaganti consigli. Pur di non rinunciare alla casa dei suoi sogni, Judd tenta di metterne in pratica uno: \"sessorcizzare\" la casa avendo un rapporto sessuale con la moglie nei luoghi in cui Colleen lo aveva fatto da giovane, cos\u00ec i nuovi ricordi sostituiranno i vecchi. Ma quando i due incontrano il padrone di casa, Daryl, le cose si complicano ulteriormente e alla fine decidono di cercare un'altra abitazione.\nNot to Speak.\nJulia Clark, in vacanza a Rio de Janeiro, incontra Marcelo, un ragazzo del posto che la abbaglia con il suo romanticismo e la sua intensa passione. Quando fa ritorno negli Stati Uniti, fatica a dimenticarlo e gi\u00e0 pianifica di ritornare in Brasile un giorno. Poco tempo dopo, tuttavia, Marcelo la raggiunge presso la sua abitazione, facendole rivivere la passione che l'aveva avvolta in vacanza e invitandola a ritornare con lui in Brasile. Anche se molto tentata, malgrado ci\u00f2, Julia si rende conto che la vera se stessa non vuole vivere di sole passioni, ma ama il suo lavoro ed \u00e8 determinata ad ottenere a breve una promozione. Cos\u00ec, a malincuore, dir\u00e0 definitivamente addio a Marcelo.\nTMI.\nTrama.\nFetishes.\nJeff e Bridget sono una coppia felicemente fidanzata da poco andata a vivere insieme. Un giorno, Jeff, leggendo la bolletta della tv via cavo, scopre che Bridget ha acquistato un evento destinato ad un pubblico adulto; cos\u00ec lei confessa di avere una passione per le uniformi. Parlandone con il fratello e le amiche, Bridget crede di essere strana, ma Jeff fa di tutto per farla sentire a suo agio con la sua forma di feticismo, compreso l'inventarsi di averne una anch'egli legata al piede femminile. Tuttavia presto sar\u00e0 costretto ad ammettere di aver mentito, anche se comunque riuscir\u00e0 a convincerla che tra loro possono parlare e considerare di fare questo genere di cose senza doversi sentire in imbarazzo.\nBecky's Situation.\nBecky, nipote di Judd, \u00e8 una teenager che, dopo aver avuto un rapporto sessuale con il coetaneo Ian, crede di poter aver contratto un qualche tipo di malattia, nonostante abbia fatto uso di condom. Scartata a priori l'idea di consultarsi con la madre Kristen, e dopo non aver ottenuto consigli utili dalle amiche, decide di rivolgersi ad un consultorio, che per\u00f2 la rinvia ad una clinica. Mentre ha una lezione di scuola guida con lo zio Judd, quest'ultimo scopre che lei possiede dei condom e allora Becky gli racconta tutta la storia. Judd la porta alla clinica, dove a lei non verr\u00e0 riscontrata alcuna malattia, e la convince a confidarsi con la madre che di esperienze simili ne ha affrontate pi\u00f9 di quanto lei possa immaginare.\nCreepy Dad.\nBrian \u00e8 un uomo che \u00e8 stato lasciato dalla moglie e che ora cerca di andare avanti crescendo da solo la figlia di otto anni. Invita a cena una madre single, Kristen, la cui figlia pi\u00f9 piccola frequenta la stessa scuola della sua, ma non riesce a destare una buona impressione, in buona parte perch\u00e9 soffre ancora molto la mancanza dell'ex moglie. Quando tenta di porvi rimedio con una mail, non fa altro che peggiorare le cose, e per sbaglio la invia anche a tutti i genitori della scuola della famiglia. La sua impopolarit\u00e0 quindi aumenta e anche la figlia inizia a risentirne, cos\u00ec sar\u00e0 costretto ad affrontare gli altri genitori e spiegargli la sua situazione, e la difficolt\u00e0 dell'essere un padre-single, in modo che possa essere compreso e apparire meno inquietante o almeno che a causa sua non debba essere impopolare anche la figlia Maddy.\nBoys to Men.\nTrama.\nBen &amp; Marissa.\nJudd e Colleen partono per un viaggio a New York e lasciano la loro casa in custodia a Ben, nipote di lei. Ben si \u00e8 appena lasciato con la sua ragazza, Gwendy, di cui per\u00f2 \u00e8 ancora innamorato. Per lui si prospetta un weekend triste e solitario, ma poco dopo la partenza degli zii irrompe in casa Marissa, un'amica di Colleen, che dopo aver litigato con il marito Rico, decide di lasciarlo e stare per un po' presso l'amica. Ben e Marissa si consolano quindi a vicenda, finendo per andare a letto insieme. La loro storia \u00e8 per\u00f2 destinata a durare poco, il giorno dopo Rico va a riprendersi sua moglie, che ancora lo ama, mentre lui non ha mai smesso di pensare di Gwendy.\nSteffi &amp; Tommy.\nSteffi e Tommy sono due ragazzi che dopo aver trascorso occasionalmente una notte insieme non si ricordano nemmeno i loro nomi. Sono sul punto di non riversi mai pi\u00f9, ma quando lei riceve una chiamata che le annuncia che il padre \u00e8 stato ricoverato in ospedale a causa di un attacco cardiaco, necessita di un passaggio. Tommy accetta di accompagnarla, ma dopo averla lasciata in ospedale si accorge che il suo telefono \u00e8 caduto nella sua macchina. Quindi ritorna indietro, imbattendosi in tutta la sua famiglia latino-americana, alla quale si presenta come il suo fidanzato. I due quindi avranno modo di conoscersi l'un l'altra e lui alla fine rinuncer\u00e0 ad andare all'incontro sportivo per rimanere con lei.\nDale &amp; Audrey.\nDale, che lavora in uno studio legale, sta per diventare padre e i suoi colleghi tentano di spaventarlo preparandolo alle conseguenze che un figlio comporter\u00e0 nella sua vita. Tuttavia lui non \u00e8 intenzionato a rinunciare ai piaceri della vita, come andare a dei concerti o farsi nuovi amici. Quando conosce la segretaria dello studio, Audrey, un'attraente ragazza francese, scopre di condividere con una passione per lo stesso genere di musica, quindi legher\u00e0 subito con lei. Ma mentre lui non \u00e8 intenzionato ad essere non pi\u00f9 di un suo amico, lei tenta di sedurlo, ma senza successo visto che pensa continuamente alla moglie e al futuro figlio. Tanto che Audrey lo definir\u00e0 gay ai suoi amici. Alla fine, Dale va con la moglie in ospedale, dove la sorella di lei, Annie, sta per partorire il loro bambino.\nModern Plagues.\nTrama.\nBad in Bedbugs.\nJodie e Charlie decidono di andare a vivere insieme presso l'appartamento di lui, anche se parte dei loro rispettivi amici pensa sia una scelta affrettata considerato che stanno insieme da soli due mesi. Tuttavia Jodie sembra sicura della sua scelta e abbandona la casa dove stava in affitto. Dopo la loro prima notte da conviventi, tuttavia, scoprono che l'appartamento \u00e8 infestato da cimici. Costretti quindi a trasferirsi in albergo, in attesa che l'abitazione venga disinfestata, si portano le cimici dietro e vengono espulsi. La giornata seguente la passeranno da senzatetto, e Jodie se tale avventura sia un segno e sia stata davvero una scelta affrettata trasferirsi da Charlie, ma alla fine i dubbi spariranno: vivere con lui \u00e8 realmente ci\u00f2 che vuole.\nI Was Only Choking.\nMentre Kyle e Drewe stanno cenando presso un cinema all'aperto con Jude e Colleen, Kyle rischia di soffocare con un boccone. A salvargli la vita \u00e8 Judd che, grazie ad una tempestiva reazione, riesce a fargli sputare il boccone ingoiato male, divenendo cos\u00ec l'eroe della sarata. Tuttavia Drewe ne rimane turbato, in quanto il suo futuro sposo, nel momento del bisogno si \u00e8 rivolto a Judd e non a lui. I due rischiano di entrare in una crisi di coppia a causa di ci\u00f2, ma presto il loro amore reciproco prevarr\u00e0.\nViral Proposals.\nMatt crede che la sua fidanzata Amanda, con la quale sta insieme da due anni, gli stia mettendo pressione per chiederle di sposarlo. Ma Matt \u00e8 assalito da molti dubbi nel considerare se lei sia la ragazza giusta con cui passare il resto della sua vita e ultimamente non riesce a fare a meno di pensare ad Annie, nonostante l'abbia incontrata solamente due volte. Quando la reincontra una terza volta, di nuovo casualmente, i suoi dubbi si intensificano ulteriormente e alla fine decider\u00e0 di lasciarla. Nel frattempo aiuta Jake, un amico che lavora con lui, ad organizzare una proposta di matrimonio alla sua ragazza Liz Beth con un musical."}
{"id": "3553309", "revid": "599013", "url": "https://it.wikipedia.org/wiki?curid=3553309", "title": "Religiose della Purezza di Maria Santissima", "text": "Le Religiose della Purezza di Maria Santissima (in spagnolo \"Religiosas de la Pureza de Mar\u00eda Sant\u00edsima\") sono un istituto religioso femminile di diritto pontificio: le suore di questa congregazione pospongono al loro nome la sigla R.P.\nStoria.\nLa congregazione deriva dal collegio femminile della Purit\u00e0 di Maria, sorto a Palma di Maiorca nel 1809. In origine tale istituzione godette di grande prestigio, tanto da essere decorato da re Ferdinando VII con il titolo di \"Reale\" (1829), ma nella seconda met\u00e0 dell'Ottocento inizi\u00f2 a decadere: nel 1870 Miguel Salv\u00e1 Munar, vescovo di Maiorca, ne affid\u00f2 la gestione alla giovane vedova Gaietana Alberta Gim\u00e9nez i Adrover che, con l'aiuto del canonico Tom\u00e1s Rull\u00e1n Bosch, vi fond\u00f2 una congregazione di religiose insegnanti.\nLe religiose della Purezza di Maria ricevettero l'approvazione diocesana il 2 agosto 1892 e il pontificio decreto di lode il 6 maggio 1901.\nAttivit\u00e0 e diffusione.\nLe suore si dedicano principalmente all'istruzione e all'educazione cristiana della giovent\u00f9; la loro spiritualit\u00e0 \u00e8 ignaziana e le loro costituzioni si basano su quelle della Compagnia di Ges\u00f9.\nSono presenti in Europa (Spagna, Italia), nelle Americhe (Colombia, Nicaragua, Panama, Venezuela) e in Repubblica Democratica del Congo; la sede generalizia \u00e8 a Sant Cugat del Vall\u00e8s, in Catalogna.\nAlla fine del 2008 la congregazione contava 296 religiose in 29 case."}
{"id": "3553317", "revid": "1869172", "url": "https://it.wikipedia.org/wiki?curid=3553317", "title": "Caleb Landry Jones", "text": "Biografia.\nJones \u00e8 nato a Garland, in Texas, il figlio di Patrick e Cindy Jones. Da bambino, la sua famiglia si trasfer\u00ec nella vicina citt\u00e0 di Richardson, dove fu cresciuto, e dove in seguito incontr\u00f2 Robert Hudson e form\u00f2 il gruppo folk rock sperimentale. Dopo aver trovato un certo successo come attore, Jones si trasfer\u00ec a Los Angeles per proseguire la sua carriera nel cinema.\nDopo alcuni piccoli ruoli, a volte non accreditati, in film popolari come \"No Country for Old Men\", \"Superbad\" e \"The Social Network\", Jones ha iniziato a ricevere un lavoro in televisione, apparendo in \"Friday Night Lights nei\" panni di Jimmy Adler e in \"Breaking Bad nei\" panni di Louis. Jones ha poi avuto ruoli secondari in \"The Last Exorcism\", pubblicato nel 2010, e \"X-Men: First Class\", uscito nel 2011. L'anno seguente ha visto l'uscita di \"Contraband\", il remake in lingua inglese del premiato film islandese \"Reykjavic-Rotterdam\", e \"Bisanzio\", entrambi caratterizzati da ruoli di sostegno di Jones.\nSempre nel 2012 ha avuto il suo primo ruolo da protagonista in \"Antiviral\", il debutto cinematografico dello scrittore-regista Brandon Cronenberg, figlio del regista canadese David Cronenberg. Nel 2017 \u00e8 apparso in \"Un sogno chiamato Florida\", \"Scappa - Get Out\" e \"Tre manifesti a Ebbing, Missouri\". Nel 2019 \u00e8 al fianco di Bill Murray, Adam Driver e Chlo\u00eb Sevigny ne \"I morti non muoiono\" di Jim Jarmusch. Nel 2020 pubblica \"The Mother Stone\", suo album di debutto, con etichetta Sacred Bones.\nRiconoscimenti.\nFestival di Cannes\nDoppiatori italiani.\nNelle versioni in italiano dei suoi film, Caleb Landry Jones \u00e8 stato doppiato da:"}
{"id": "3553318", "revid": "339392", "url": "https://it.wikipedia.org/wiki?curid=3553318", "title": "International protection", "text": ""}
{"id": "3553323", "revid": "1573940", "url": "https://it.wikipedia.org/wiki?curid=3553323", "title": "Discocerina", "text": "Discocerina , \u00e8 un genere di insetti della famiglia degli Ephydridae (Diptera: Schizophora).\nDescrizione.\nGli adulti hanno livrea di colore scuro, pi\u00f9 o meno lucente o di aspetto pruinoso.\nIl capo ha faccia non carenata, quasi appiattita, gene strette, antenne con arista pettinata. Le setole facciali sono allineate in due serie verticali laterali, parallele alle parafacce. Le superiori sono ricurve verso l'alto. Parafacce provviste di brevi setole, allineate regolarmente. La chetotassi della regione frontale comprende due paia di setole fronto-orbitali, le anteriori reclinate e inserite leggermente pi\u00f9 all'interno, le posteriori proclinate, un paio di ocellari, proclinate, due paia di verticali e un paio di pseudopostocellari, ben sviluppate e proclinate.\nIl torace \u00e8 caratterizzato dall'assenza di evidenti setole acrosticali presuturali e dal limitato sviluppo delle prescutellari. Le ali hanno la costa estesa fino alla terminazione della media.\nSistematica.\nCome tutti i Discocerinini, \"Discocerina\" era un genere incluso nella vecchia sottofamiglia delle Psilopinae, ma successivamente alla revisione della tassonomia degli Ephydridae (Zatwarnicki, 1992), fu inserito nella nuova sottofamiglia delle Gymnomyzinae.\nSotto l'aspetto filogenetico \u00e8 in relazione con i generi \"Galaterina\", \"Hydrochasma\", \"Lamproclasiopa\", \"Orasiopa\" e \"Polytrichophora\", con i quali forma un clade in rapporto con il gruppo del genere \"Diclasiopa\".\nA differenza di vari altri generi degli Ephydridae, non c'\u00e8 una revisione organica del genere \"Discocerina\" che risalga agli ultimi decenni del XX secolo o al primo del XXI. La suddivisione tassonomica contemplava in passato alcune decine di specie, ma in seguito \u00e8 stata drasticamente ridimensionata con riclassificazioni di singole specie o di gruppi di esse. In particolare si cita lo scorporo di due sottogeneri, \"Lamproclasiopa\" e \"Basila\", che sono stati elevati al genere \"Lamproclasiopa\", con \"Basila\" sinonimo minore, nel 2001. In \"Discocerina\" fu istituito come nuovo sottogenere anche \"Gymnoclasiopa\" da Hendel (1930) contestualmente alla descrizione di alcune nuove specie neotropicali. Non si sono trovate, in letteratura, sufficienti informazioni sulla storia della collocazione tassonomica di questo gruppo, generalmente trattato, all'occorrenza, come genere distinto o come sottogenere di \"Ditrichophora\".\nAlcune nuove specie sono state infine classificate nel corso di lavori che trattavano la generalit\u00e0 dei Discocerinini oppure nell'ambito di cataloghi geografici relativi agli Efidridi. Riunendo nel complesso i risultati di questi lavori, in \"Discocerina\" resterebbero circa venti specie. Vi sono diverse incongruenze nella nomenclatura adottata nei cataloghi on line. In particolare va osservato che il BioSystematic Database of World Diptera (BDWD) riporta ancora la nomenclatura che fa riferimento alla vecchia classificazione, ovvero con \"Lamproclasiopa\" e \"Basila\" trattati come sottogeneri di \"Discocerina\". Peraltro si riscontra la segnalazione di nomi di dubbia validit\u00e0, che occasionalmente riportano implicitamente \"Discocerina\" come sottogenere di altri generi o viceversa. In generale va comunque osservato che di diverse specie, formalmente ancora valide, si hanno pochissime informazioni, sostanzialmente basate sulla descrizione originale e sull'esistenza dell'olotipo e, eventualmente, di altri esemplari, conservati nelle collezioni. Il seguente elenco \u00e8 una sintesi dei nomi riportati in letteratura, della revisione di Mathis &amp; Zatwarnicki del 2001, delle liste di alcuni cataloghi on line e di alcuni aggiornamenti recenti; in nota sono riportate le incongruenze riscontrate fra fonti diverse:\nIl BDWD, inoltre, riporta come validi i seguenti nomi che non trovano riscontro in letteratura:\nDistribuzione.\nUna delimitazione effettiva dell'areale in cui \u00e8 rappresentato il genere \"Discocerina\" \u00e8 subordinata ad una revisione completa del genere che faccia luce sulla validit\u00e0 di alcuni nomi. In generale si pu\u00f2 affermare che il genere \u00e8 rappresentato nella regione oloartica e in quella neotropicale, come del resto riportano i cataloghi relativi a queste regioni. Scarsi sono i riferimenti all'ecozona australasiana e si limitano alle due specie classificate da Malloch (1934) e citate da Mathis (1989). Non si hanno invece riferimenti relativi alla regione afrotropicale, mentre la presenza nell'ecozona orientale sarebbe dubbia.\nIn Europa \u00e8 segnalata la sola specie \"D. obscurella\", con un areale che si estende in gran parte del subcontinente, dalla Scandinavia alle regioni mediterranee, dai Balcani alle isole Britanniche. La specie \u00e8 presente anche in Italia in tutto il territorio nazionale, comprese le grandi isole."}
{"id": "3553328", "revid": "253269", "url": "https://it.wikipedia.org/wiki?curid=3553328", "title": "Claire Windsor", "text": "Biografia.\nNata nel Kansas nel 1892, da George Edwin e da Rosella R. Fearing Cronk, Clara Viola, soprannominata \"Ola\", era di discendenza scandinava. I suoi genitori, quando lei era ancora piccola, si trasferirono. Dal 1906 al 1907, la futura attrice studi\u00f2 e visse a Topeka.\nA 22 anni, nel 1914, si spos\u00f2 con David Willis Bowes: dal matrimonio nacque un bambino, David William Bowes. Ma il matrimonio non resse e la coppia si separ\u00f2 quasi subito. Claire cambi\u00f2 citt\u00e0 e, con i genitori, and\u00f2 a vivere a Seattle dove vinse un concorso di bellezza. Aspirando a una carriera di attrice, dietro consiglio di un amico, part\u00ec per la California. All'inizio ottenne solo delle particine come comparsa o figurante, ma venne notata da Lois Weber, potente regista e produttrice che lavorava per la Paramount e che la mise sotto contratto.\nOttenne una parte da protagonista in \"To Please One Woman\", un film che venne oggi ricordato per essere uno tra gli esempi pi\u00f9 importanti di cinema al femminile di quel periodo (il soggetto \u00e8 firmato da una donna, la sceneggiatura, la regia e la produzione sono di Lois Weber). Ma, alla sua uscita, il successo della nuova attrice fu modesto. Per promuovere la giovane esordiente, la Paramount punt\u00f2 a pubblicizzarla proponendola in coppia con Charlie Chaplin, fresco di divorzio: i due vennero fotografati insieme e la stampa ne parl\u00f2. La campagna pubblicitaria ebbe successo. Nel 1922, la Western Association of Motion Picture Advertisers (WAMPAS) assegn\u00f2 un premio alle migliori attrici emergenti e Claire Windsor ottenne l'ambito riconoscimento insieme ad altre promesse dello schermo che diventeranno famose (nel gruppo ci sono Bessie Love, Colleen Moore e Pauline Starke).\nL'ex Ola Cronk cambi\u00f2 definitivamente nome diventando la pi\u00f9 sofisticata Claire Windsor. Le vennero spesso assegnati ruoli di signora dell'alta societ\u00e0 se non addirittura di principessa. Il suo modo di vestire e di presentarsi venne molto imitato, come esempio di raffinatezza. Nel 1924, l'attrice fu una delle dive pi\u00f9 in vista della neonata MGM. Un suo film, girato per la Tiffany Pictures, \"Souls for Sables\", ebbe un grande successo al botteghino.\nCinema sonoro.\nNei tardi anni venti, Claire Windsor, come molti altri colleghi, trov\u00f2 grandi difficolt\u00e0 nel passare dal muto al parlato. Negli anni trenta, gir\u00f2 alcuni film sonori, ma senza pi\u00f9 riuscire a ritrovare il successo dei suoi film muti. Ebbe una breve esperienza teatrale insieme a Al Jolson, poi si ritir\u00f2 dalle scene, dedicandosi alla pittura.\nVita privata.\nIl nome di Claire Windsor fu spesso associato a quello dei suoi partner maschili. Ebbe una relazione molto pubblicizzata con l'attore Charles 'Buddy' Rogers e, nel 1925, si spos\u00f2 con uno degli idoli dei matin\u00e9e, Bert Lytell con il quale aveva girato il film \"Roberto di Hentzau\". Due anni dopo, la coppia divorzi\u00f2. L'attrice non si rispos\u00f2 mai pi\u00f9, ma ebbe qualche storia turbolenta riportata dalla stampa, come quella con un broker di Boston, la cui moglie la trascin\u00f2 in tribunale per \"alienazione di affetti\", ovvero, per \"averle rubato il marito\".\nIl 12 aprile 1943, prese legalmente il nome di Claire Windsor e suo figlio assunse quello di William Willis Windsor.\nMor\u00ec per un attacco cardiaco nel 1972, all'et\u00e0 di 80 anni, a Los Angeles. Venne sepolta al Forest Lawn Memorial Park di Glendale, in California."}
{"id": "3553336", "revid": "287204", "url": "https://it.wikipedia.org/wiki?curid=3553336", "title": "Michail Al\u00eb\u0161in", "text": "Carriera.\nHa corso nei kart dal 1996 al 2000, dopodich\u00e9 la sua carriera nelle competizioni di monoposto si \u00e8 sviluppata in varie categorie: ha partecipato alla A1 Grand Prix nella stagione 2005 per la squadra russa senza ottenere punti. Nel 2007 ha partecipato sia alla World Series by Renault che alla GP2 Series con il team ART Grand Prix concludendo la stagione al 25\u00ba posto nella classifica generale piloti.\nNel 2009 ha preso parte alle gare della Formula 2 giungendo al terzo posto finale ottenendo anche una vittoria sul circuito di Oschersleben.\nNel 2011 ha partecipato anche alla GP2 Asia Series dove ha concluso la stagione senza ottenere punti. In seguito partecipa alla GP2 Series 2011 con il team Carlin Motorsport. Durante le qualifiche del Gran Premio iniziale della GP2 Series in Turchia subisce un infortunio che gli ha impedito di prendere parte alla gara. Nelle sei gare disputate in stagione non ottiene punti."}
{"id": "3553343", "revid": "4175", "url": "https://it.wikipedia.org/wiki?curid=3553343", "title": "Mikhail Aleshin", "text": ""}
{"id": "3553358", "revid": "181699", "url": "https://it.wikipedia.org/wiki?curid=3553358", "title": "Atlantica (disambigua)", "text": ""}
{"id": "3553359", "revid": "536159", "url": "https://it.wikipedia.org/wiki?curid=3553359", "title": "Bombardier Global 5000", "text": ""}
{"id": "3553360", "revid": "536159", "url": "https://it.wikipedia.org/wiki?curid=3553360", "title": "Bombardier BD-700", "text": ""}
{"id": "3553361", "revid": "536159", "url": "https://it.wikipedia.org/wiki?curid=3553361", "title": "Bombardier Global XRS", "text": ""}
{"id": "3553365", "revid": "767487", "url": "https://it.wikipedia.org/wiki?curid=3553365", "title": "Diritto di cronaca (film)", "text": "Diritto di Cronaca (\"Absence of Malice\") \u00e8 un film del 1981 diretto da Sydney Pollack.\nTrama.\nMichael Gallager ha la sola colpa di essere il figlio di un mafioso e per questo viene preso di mira dall'agente federale Rosen che sta indagando sull'uccisione di un sindacalista. Egli in qualche modo strumentalizza la giovane reporter Megan Carter inducendola ad interessarsi a Gallager e quindi a scrivere su di lui. Ci\u00f2 che viene scritto sul giornale finisce con il creare pesanti sospetti su Michael Gallager al punto da portarlo sull'orlo del fallimento. Gallager cerca di resistere comunque alle difficolt\u00e0. Intanto tra Megan e Michael sembra nascere una storia d'amore sia pure tormentata. Tutto cambia quando Megan intervista l'amica di Michael, Teresa Perrone, e contrariamente a quanto richiesto da lei pubblica poi le sue dichiarazioni sul giornale, svelando il di lei precedente aborto. Teresa, fervente cattolica si suicida. Allora Gallager decide di far pagare i responsabili di questa tragica morte e finge di accordarsi con il procuratore generale per fare da testimone, ma agisce in modo tale da far sembrare che il procuratore stesso sia apparentemente corrotto. Rosen allora inizia ad indagare senza autorizzazione anche sul procuratore. La Carter chiede notizie ufficiali a Gallagher, che per\u00f2 si rifiuta di dargliele in via non confidenziale, e lei decide di scrivere la notizia dell'inchiesta sul procuratore.\nDopo la pubblicazione dello scoop, interviene il dipartimento di giustizia federale, nei panni di James Wells che fa riunire tutti in una sala e li obbliga a chiarire l'intera vicenda.\nAlla fine Gallagher raggiunge il suo scopo e Rosen viene licenziato. Emblematica \u00e8 la frase che Michael Gallager pronunzia: \"Qui tutti sono furbi, tutti fanno il loro gioco, ma intanto Teresa Perrone \u00e8 morta. A chi mi rivolgo per questo?\".\nIn una scena finale venata di dolore e dolcezza, Megan Carter e Michael Gallager si incontrano. Lei si chiede se un altro giornale la prenderebbe, si scambiano un generico proposito di risentirsi e poi lui, avendo anche venduto la sua casa, parte con la barca per andare a trovare la figlia (sia nella versione italiana che in quella originale, all'inizio del film si parla di un figlio, mentre alla fine di una figlia).\nRiconoscimenti.\n1982 - Premio Oscar\n1982 - Golden Globe"}
{"id": "3553368", "revid": "181699", "url": "https://it.wikipedia.org/wiki?curid=3553368", "title": "Atlantica (parco acquatico)", "text": "Atlantica, gi\u00e0 Atlantica Park, \u00e8 un parco acquatico italiano situato a Cesenatico.\nStoria.\nInaugurato nell'estate del 1988, ha un pubblico proveniente da tutta Italia ed Europa. Si estende su un'area di oltre metri quadrati, di cui costituiti da piscine e da aree verdi."}
{"id": "3553369", "revid": "651088", "url": "https://it.wikipedia.org/wiki?curid=3553369", "title": "Rosa Ramalho", "text": "Biografia.\nNacque nel 1888, nella parrocchia di S\u00e3o Martinho de Galegos (Barcelos). Figlia di un calzolaio e di una tessitrice, sposata a 18 anni con un mugnaio, ebbe sette figli. Impar\u00f2 a lavorare l'argilla da giovanissima, ma interruppe l'attivit\u00e0 per circa 50 anni per curare la famiglia. Solo dopo la morte di suo marito, ormai all'et\u00e0 di 68 anni, torn\u00f2 a lavorare con l'argilla creando le figure che la resero famosa. Le sue opere sia drammatiche che capricciose, denotano una fantasia prodigiosa. Nello stile, straordinariamente originale, si distinse da altri vasai, e ci\u00f2 la condusse alla fama internazionale.\nFu il pittore Ant\u00f3nio Quadros ha scoprire il talento artistico di Rosa Ramalho. Il 9 giugno 1980 gli conferirono post mortem il grado di Dama dell'Ordine di San Giacomo della Spada. Nel 1968 aveva anche ricevuto la medaglia \"Il Servizio Arti alla Nazione\".\nNel 1988, M\u00e1rio Cl\u00e1udio scrisse la trilogia della mano : \"Rosa\", mentre nel 1996 venne prodotto un breve documentario per merito di Nuno Paulo Bou\u00e7a. Attualmente gli \u00e8 stata dedicato, il nome di una strada, di una scuola della citt\u00e0 di Barcelinhos, e della parrocchia. Probabilmente, in futuro, verr\u00e0 convertito in museo della ceramica, e a suo nome, un vecchio garage situato nella cittadina di S\u00e3o Martinho de Galegos. Il suo lavoro \u00e8 proseguito oggi con sua nipote, J\u00falia Ramalho."}
{"id": "3553372", "revid": "305248", "url": "https://it.wikipedia.org/wiki?curid=3553372", "title": "Prognosi infausta", "text": " #REDIRECT Prognosi"}
{"id": "3553373", "revid": "404338", "url": "https://it.wikipedia.org/wiki?curid=3553373", "title": "Tissutale", "text": " #REDIRECT Tessuto (biologia)"}
{"id": "3553374", "revid": "404338", "url": "https://it.wikipedia.org/wiki?curid=3553374", "title": "Dolorose", "text": ""}
{"id": "3553375", "revid": "404338", "url": "https://it.wikipedia.org/wiki?curid=3553375", "title": "Cutanei", "text": ""}
{"id": "3553376", "revid": "404338", "url": "https://it.wikipedia.org/wiki?curid=3553376", "title": "Muscolari", "text": " #REDIRECT Muscolo"}
{"id": "3553377", "revid": "404338", "url": "https://it.wikipedia.org/wiki?curid=3553377", "title": "Articolari", "text": ""}
{"id": "3553378", "revid": "404338", "url": "https://it.wikipedia.org/wiki?curid=3553378", "title": "Viscerali", "text": ""}
{"id": "3553380", "revid": "105611", "url": "https://it.wikipedia.org/wiki?curid=3553380", "title": "George Andrejevi\u0107 Kun", "text": ""}
{"id": "3553381", "revid": "105611", "url": "https://it.wikipedia.org/wiki?curid=3553381", "title": "Djordje Andrejevi\u0107 Kun", "text": ""}
{"id": "3553382", "revid": "767487", "url": "https://it.wikipedia.org/wiki?curid=3553382", "title": "Madden NFL 12", "text": "Madden NFL 12 \u00e8 un videogioco sportivo sviluppato e pubblicato dall'Electronic Arts nel 2011 per le principali piattaforme di gioco. Il gioco fa parte della serie Madden NFL.\nIl 9 agosto \u00e8 stata pubblicata la demo, dove viene riproposta la NFC Conference Championship tra Chicago Bears e Green Bay Packers\nIl gioco presenta Peyton Hillis come atleta in copertina."}
{"id": "3553384", "revid": "115149773", "url": "https://it.wikipedia.org/wiki?curid=3553384", "title": "Parco naturale comunale del Gran Monte", "text": "Il parco naturale comunale del Gran Monte \u00e8 un parco comunale del Friuli-Venezia Giulia che si estende per circa 3533 ettari in provincia di Udine sulle Prealpi Giulie, confinando ad ovest con la Slovenia.\nTerritorio.\nIl territorio del parco si estende tra le prealpi e la zona collinare friulana. Le cime principali sono la catena del Gran Monte.\nComuni.\nSi estende nel comune di Taipana.\nGeologia.\nLa formazione chiamata Flysch (marne ed arenarie) del Eocene (zona inferiore) di -50 MA, \u00e8 stata definita nel promontorio del Briec e del Cel\u00f2 e attorno Ponte Sambo. Il Trias superiore di -220 MA: questa formazione affiora in zona Gran Monte. Il Trias superiore Carnico \u00e8 stato definito sopra Monteaperta ed \u00e8 composto da dolomie friabili. Durante il Trias superiore Norico s'innalza il Gran Monte: \u00e8 composto da dolomie chiare e calcari dolomitici in strati (chiamati dolomie principale). Il Trias superiore Retico, infine, \u00e8 costituito da calcari grigi compatti ed \u00e8 ben visibile sulla cima del Gran Monte.\nAmbiente.\nFlora.\nPresenta una vegetazione rara collinare (\"Buphthalmum salicifolium\", \"Aquilegia\", narcisi) ed una vegetazione alpina notevole (\"Asphodelus albus\", \"Rosa alpina\", \"Rosa glauca\", \"Leontopodium alpinum\", erica, ciclamini, daphne, viole, primula alpina).\nFauna.\nLa sua fauna \u00e8 notevole (lince, orso bruno, gatto selvatico, cervi, daini, vari uccelli, salamandre, serpenti, trote, gamberi, rane, farfalle e insetti) ed \u00e8 protetta.\nProvvedimenti istitutivi.\nIl parco comprende due aree: \"Area di Rilevante Interesse Ambientale n. 10\" e \"Sito di Interesse Comunitario IT3320017\".\nStrutture ricettive.\nLa sede del parco si trova a Taipana."}
{"id": "3553385", "revid": "174925", "url": "https://it.wikipedia.org/wiki?curid=3553385", "title": "Praj\u00f1\u0101", "text": "Praj\u00f1\u0101 (devan\u0101gar\u012b: \u092a\u094d\u0930\u091c\u094d\u091e\u093e) \u00e8 un sostantivo femminile sanscrito che indica in quella lingua la \"saggezza\" o la \"conoscenza\" o l'\"intelligenza\".\nIn ambito buddhista la \"praj\u00f1\u0101\" \u00e8 la \"conoscenza/saggezza suprema\" che consente di raggiungere in modo diretto il risveglio spirituale detto \"bodhi\". Tale conseguimento di \"conoscenza/saggezza suprema\" sarebbe frutto non solo dello studio e della riflessione intellettuale, quanto piuttosto della pratica meditativa, in particolare di quella indicata con il termine \"vipa\u015byan\u0101\" (in p\u0101li \"vipassan\u0101\").\nIn ambito buddhista, segnatamente nella scuola sarv\u0101stiv\u0101da e in quelle mah\u0101y\u0101na, essa corrisponde anche al \"discernimento\" ovvero a quella facolt\u00e0 mentale che consente di analizzare le qualit\u00e0 dei fenomeni percepiti.\nIn ambito mah\u0101y\u0101na \"Praj\u00f1\u0101\" \u00e8 anche il nome di una \"bodhisattva/mah\u0101sattva\", personificazione della \"saggezza\".\nNelle altre lingue asiatiche il termine \"praj\u00f1\u0101\" viene cos\u00ec reso:"}
{"id": "3553387", "revid": "36426", "url": "https://it.wikipedia.org/wiki?curid=3553387", "title": "Lorenzo da San Severino", "text": ""}
{"id": "3553388", "revid": "36426", "url": "https://it.wikipedia.org/wiki?curid=3553388", "title": "Perseo libera Andromeda (Piero di Cosimo)", "text": ""}
{"id": "3553390", "revid": "767487", "url": "https://it.wikipedia.org/wiki?curid=3553390", "title": "To Please One Woman", "text": "To Please One Woman \u00e8 un film muto del 1920 diretto e da Lois Weber.\nProdotto, sceneggiato e diretto dalla Weber, tratto da un'idea di Marion Orth, il film viene citato in almeno due documentari dedicati al cinema al femminile: nel 1992, in \"Women Who Made the Movies\" e l'anno seguente in \"\".\nProduzione.\nIl film fu prodotto dalla Lois Weber Productions, una compagnia nata nel 1916 che, in 5 anni di attivit\u00e0, produsse 13 film.\nDistribuzione.\nDistribuito dalla Famous Players-Lasky Corporation, il film usc\u00ec nelle sale cinematografiche statunitensi il 19 dicembre 1920."}
{"id": "3553391", "revid": "767487", "url": "https://it.wikipedia.org/wiki?curid=3553391", "title": "Piet\u00e0 (Lorenzo da San Severino)", "text": "La Piet\u00e0 \u00e8 un dipinto a tempera su tavola (62x158 cm) di Lorenzo da San Severino, databile al 1491 circa e conservato nella Galleria degli Uffizi a Firenze.\nStoria e descrizione.\nIl dipinto \u00e8 in tutta probabilit\u00e0 la cimasa di una pala d'altare, secondo Antonio Paolucci proveniente dalla chiesa di Santa Lucia a Fabriano, oggi alla National Gallery di Londra: oltre che per le affinit\u00e0 stilistiche tra i due lavori, l'ipotesi appare rafforzata dalle quali identiche misure di larghezza della tavola.\nNell'inventario della galleria del 1490 la tavola \u00e8 attribuita a Carlo Crivelli, e in effetti il lavoro di questo pittore marchigiano si ispira fortemente al pi\u00f9 influente maestro quattrocentesco della regione. Con una visione adattata da sott'in su, Ges\u00f9 morto \u00e8 rappresentato sul bordo del sepolcro, dove si vede la lastra scostata. L'espressionismo della Vergine che lo regge, di Maria Maddalena che ne bacia una mano e di Giovanni apostolo che, in lacrime, ne tiene il busto rimandano a esempi ferraesi e veneti."}
{"id": "3553397", "revid": "200568", "url": "https://it.wikipedia.org/wiki?curid=3553397", "title": "San Sebastiano (Lorenzo Costa)", "text": "San Sebastiano \u00e8 un dipinto a tempera su tavola (55\u00d749 cm) di Lorenzo Costa, databile al 1490-1491 circa e conservato nella Galleria degli Uffizi a Firenze.\nStoria e descrizione.\nIl dipinto \u00e8 attribuito al Costa concordemente dagli studiosi. Una nota del Varese e il Marchini riporta un'attribuzione, da essi non condivisa, a Ercole de' Roberti durante una mostra del 1933, notizia peraltro incorretta: in quel catalogo \u00e8 assegnato a Costa e datato dopo la \"Pala di San Petronio\". Venturi dat\u00f2 l'opera vicino alla \"pala Ghedini\" per la chiesa di San Giovanni in Monte a Bologna, con una datazione leggermente posteriore, al 1497.\nIl giovanetto san Sebastiano \u00e8 raffigurato con un'inquadratura stretta su sfondo scuro, a mezza figura. Legato alla colonna, mostra di subire con pazienza il martirio delle frecce, evitando il contatto visivo con lo spettatore. Il modello iconografico di riferimento \u00e8 quello dell'\"Ecce Homo\" o \"Cristo alla colonna\", nei modi sviluppati da Antonello da Messina durante il suo periodo trascorso a Venezia."}
{"id": "3553400", "revid": "834", "url": "https://it.wikipedia.org/wiki?curid=3553400", "title": "Maciste contro i cacciatori di teste", "text": ""}
{"id": "3553403", "revid": "1305772", "url": "https://it.wikipedia.org/wiki?curid=3553403", "title": "Monster Mash", "text": ""}
{"id": "3553405", "revid": "767487", "url": "https://it.wikipedia.org/wiki?curid=3553405", "title": "Martirio di san Sebastiano (Genga)", "text": "Il Martirio di san Sebastiano \u00e8 un dipinto a olio su tavola (98x83 cm) di Girolamo Genga, databile al 1500-1510 circa e conservato nella Galleria degli Uffizi a Firenze.\nStoria e descrizione.\nNon si conosce la collocazione originaria dell'opera, che si trovava nella Guardaroba granducale prima di pervenire agli Uffizi, il 21 agosto 1798. Il primo ad attribuirlo al Genga fu Morelli, seguito poi dal resto della critica, anche per il ritrovamento di un disegno preparatorio al gabinetto dei Disegni e delle Stampe. La datazione \u00e8 di solito fatta risalire agli anni giovanili dell'artista.\nIconograficamente la tavola deriva dal \"Martirio di san Sebastiano\" di Piero del Pollaiuolo, filtrato magari dalla versione di Luca Signorelli a Citt\u00e0 di Castello, con il santo issato su un albero secco, circondato dagli sgherri che, in varie posizioni, lo crivellano di frecce, generando un moto circolare attorno al protagonista. La posizione del santo che guarda pazientemente verso l'apparizione divina in alto e il paesaggio sono chiarissime derivazioni del Rinascimento umbro, in particolare del Perugino e del giovane Raffaello."}
{"id": "3553415", "revid": "767487", "url": "https://it.wikipedia.org/wiki?curid=3553415", "title": "What's Worth While?", "text": "What's Worth While? \u00e8 un film muto del 1921 diretto da Lois Weber. \u00c8 l'esordio sullo schermo per Louis Calhern.\nProduzione.\nIl film fu prodotto da Lois Weber per la sua compagnia Lois Weber Productions e per la Famous Players-Lasky Corporation.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 27 febbraio 1921. Viene citato nel documentario del 1992 \"Women Who Made the Movie\"."}
{"id": "3553418", "revid": "644515", "url": "https://it.wikipedia.org/wiki?curid=3553418", "title": "Viceversa Litt\u00e9rature - Viceversa Literatur - Viceversa Letteratura", "text": ""}
{"id": "3553422", "revid": "767487", "url": "https://it.wikipedia.org/wiki?curid=3553422", "title": "Facundo Pieres", "text": "Attualmente \u00e8 classificato al secondo posto nella graduatoria mondiale .\nNato da una famiglia di giocatori di polo, la sua carriera \u00e8 iniziata nel 1997, quando vinse la Copa Potrillos con la squadra Juniores del Club Ellerstina, fondato dal padre Gonzalo Pieres e dal magnate australiano dei media Kerry Packer, dopodich\u00e9 ha giocato in Argentina, sempre nell'Ellestrina ma nella squadra maggiore, Stati Uniti e Regno Unito, vincendo vari trofei come l\u2019'Open Hurlingham, il Tortugas Open e il Jockey Club Open in Argentina, e la Coppa della Regina in Inghilterra nel 2008, anche se a causa di un infortunio non ha potuto prendere parte alla finale .\n\u00c8 stato promosso ad un handicap di 10 quando aveva solo 19 anni stabilendo cos\u00ec un nuovo primato, detenuto in precedenza da Adolfo Cambiaso."}
{"id": "3553423", "revid": "298229", "url": "https://it.wikipedia.org/wiki?curid=3553423", "title": "Campionati del mondo di corsa campestre 1998", "text": "Il XXVI Campionato mondiale di corsa campestre si \u00e8 disputato a Marrakech, in Marocco, il 21 e il 22 marzo 1998 al Menara district. Vi hanno preso parte 707 atleti in rappresentanza di 66 nazioni. Il titolo maschile \u00e8 stato vinto da Paul Tergat mentre quello femminile da Sonia O'Sullivan.\nNazioni partecipanti.\nQui sotto sono elencate le nazioni che hanno partecipato a questi campionati (tra parentesi il numero degli atleti per ciascuna nazione):\nRisultati.\nSquadre (uomini under 20).\n\u2020: l'atleta marocchino Ahmed Baday, giunto al diciottesimo posto con un tempo di 24'18\", \u00e8 stato in seguito squalificato per aver falsificato la data di nascita.\nSquadre (donne under 20).\n\u2020: l'atleta marocchina Nadia Ejjafini, giunta al diciottesimo posto con un tempo di 20'43\", \u00e8 stato in seguito squalificata per aver falsificato la data di nascita."}
{"id": "3553428", "revid": "767487", "url": "https://it.wikipedia.org/wiki?curid=3553428", "title": "The Blot", "text": "The Blot \u00e8 un film muto del 1921 diretto da Lois Weber.\nProduzione.\nIl film fu prodotto da Lois Weber per la sua compagnia, la Lois Weber Productions. Venne girato in California, a Los Angeles, nel quartiere di Boyle Heights e al Los Angeles City College, 855 North Vermont Avenue.\nDistribuzione.\nDistribuito dalla F.B. Warren Corporation, il film usc\u00ec nelle sale cinematografiche statunitensi il 4 settembre 1921. Copie del film (una copia positiva in 35\u00a0mm in nitrato, un negativo e un positivo in 35\u00a0mm) sono conservate negli archivi del Museum of Modern Art. Una copia in 16\u00a0mm si trova nella collezione dell'EmGee Film Library; un'altra, sempre in 16\u00a0mm, in una collezione privata.\nIl 9 dicembre 2003, il film venne distribuito dalla Milestone Film &amp; Video in una versione NTSC di 79 minuti, tratto dalla copia restaurata dell'UCLA Film and Television Archive.\nIl film viene citato nel documentario \"\" del 1993."}
{"id": "3553431", "revid": "84184", "url": "https://it.wikipedia.org/wiki?curid=3553431", "title": "Lauria (disambigua)", "text": ""}
{"id": "3553434", "revid": "339392", "url": "https://it.wikipedia.org/wiki?curid=3553434", "title": "Foreste primordiali dei faggi dei Carpazi", "text": ""}
{"id": "3553442", "revid": "212348", "url": "https://it.wikipedia.org/wiki?curid=3553442", "title": "Invincibili (programma televisivo)", "text": "Invincibili \u00e8 stato un programma televisivo andato in onda in prima serata per quattro puntate dall'8 al 29 giugno 2011 dopo una puntata pilota andata in onda il 21 dicembre 2010. Il programma \u00e8 tornato in onda in seconda serata dal 5 ottobre al 23 novembre 2011, sempre condotto da Marco Berry, in onda su Italia 1\nIl programma nasce come spin-off di Invisibili, ed in ogni puntata racconta le vicende di persone che hanno avuto la forza ed il coraggio di ritornare a vivere dopo eventi drammatici che li hanno segnati irrimediabilmente a livello fisico o a livello psicologico. In ogni puntata vengono inoltre raccontate le vicende di chi ha vissuto l'esperienza del Terremoto dell'Aquila del 2009, e vengono sottolineati alcuni momenti della trasmissione con passaggi tratti da opere letterarie o di brani musicali, interpretati da ospiti presenti in studio, fra cui Toni Capuozzo, Erri De Luca o Omar Pedrini."}
{"id": "3553443", "revid": "339392", "url": "https://it.wikipedia.org/wiki?curid=3553443", "title": "T-800/101", "text": ""}
{"id": "3553444", "revid": "339392", "url": "https://it.wikipedia.org/wiki?curid=3553444", "title": "T-850/101", "text": ""}
{"id": "3553448", "revid": "174925", "url": "https://it.wikipedia.org/wiki?curid=3553448", "title": "Ritratto di Evangelista Scappi", "text": "Il Ritratto di Evangelista Scappi \u00e8 un dipinto a olio su tavola (55x44 cm) di Francesco Francia, databile al 1500-1505 circa e conservato nella Galleria degli Uffizi a Firenze.\nDescrizione e stile.\nIl protagonista, un notaio bolognese, \u00e8 ritratto a mezza figura sullo sfondo di un paesaggio. \u00c8 rivolto quasi frontalmente verso lo spettatore e indossa berretta e veste nera su una camicia bianca, abbigliamento tipico delle classi agiate italiane a cavallo tra Quattro e Cinquecento. In mano tiene una lettera. Evidente \u00e8 la lezione di Perugino, tanto nel paesaggio quanto nell'impostazione del ritratto, paragonabile a opere come il \"Ritratto di Francesco delle Opere\", esposto nella stessa sala agli Uffizi."}
{"id": "3553449", "revid": "375960", "url": "https://it.wikipedia.org/wiki?curid=3553449", "title": "Long Sword", "text": ""}
{"id": "3553452", "revid": "57342", "url": "https://it.wikipedia.org/wiki?curid=3553452", "title": "Felice Corini", "text": "Biografia.\nFrequent\u00f2 le scuole dei Fratelli delle Scuole Cristiane e dei Salesiani di Parma, e si laure\u00f2 in ingegneria nel 1912 al Politecnico di Torino e in matematica nel 1915 all'Universit\u00e0 di Bologna.\nDurante la prima guerra mondiale fu nominato ispettore ferroviario e organizz\u00f2 i trasporti della I e IV armata meritandosi una decorazione al merito dello Stato Maggiore dell'esercito. Dopo la fondazione del Partito Popolare Italiano fu segretario della sezione di Parma e poi segretario provinciale. Si schier\u00f2 apertamente contro la proposta di legge per l'introduzione del divorzio presentata nel 1920 dai Socialisti.\nNel 1921 si candid\u00f2 col Partito Popolare alle elezioni politiche, ma non fu eletto. Ripresentatosi nel 1924, fu eletto deputato per la circoscrizione dell'Emilia-Romagna. Avendo aderito alla Secessione dell'Aventino, squadre di fascisti guidati da Farinacci fecero irruzione nel suo studio professionale di ingegnere devastandolo, e nel novembre 1925 fu dichiarato decaduto dai suoi incarichi parlamentari.\nDa allora si dedic\u00f2 esclusivamente alla professione e all'insegnamento (gi\u00e0 nel 1919 era stato insegnante presso la scuola d'Applicazione di Bologna). Insegn\u00f2 tecnica ed economia dei trasporti alla facolt\u00e0 di ingegneria di Bologna e poi all'Universit\u00e0 di Genova, venendo riconosciuto come uno dei pi\u00f9 grandi esperti italiani delle costruzioni ferroviarie e stradali.\nNel dopoguerra fu invitato a presentarsi candidato alla Costituente, ma rinunci\u00f2 per motivi di salute.\nIl suo studio di ingegneria progett\u00f2 molti lavori in provincia di Parma (case, viadotti, ponti e strade). Pubblic\u00f2 molti studi di carattere tecnico e scientifico. Nell'Archivio Micheli della Biblioteca Palatina di Parma sono conservate 70 sue lettere, soprattutto di carattere politico.\nA Parma gli \u00e8 intitolata una via del quartiere San Leonardo, parallela a via Genova. A Roma gli \u00e8 intitolata una via del quartiere di Ponte di Nona."}
{"id": "3553455", "revid": "38120", "url": "https://it.wikipedia.org/wiki?curid=3553455", "title": "That's amore", "text": ""}
{"id": "3553456", "revid": "671029", "url": "https://it.wikipedia.org/wiki?curid=3553456", "title": "Alma Adamkien\u0117", "text": " Ha inoltre cittadinanza statunitense.\nBiografia.\nFiglia di un uomo d'affari, nel 1944 emigr\u00f2 con la famiglia in Germania dove termin\u00f2 le scuole superiori, per poi studiare psicologia presso l'Universit\u00e0 Friedrich-Alexander di Erlangen-Norimberga.\nAlma Nutautait\u0117 si trasfer\u00ec negli Stati Uniti d'America nel 1949, dove dapprima lavor\u00f2 come assistente di laboratorio in una acciaieria, ed in seguito fu assunta presso una compagnia di assicurazioni. Nel 1951 spos\u00f2 il connazionale Valdas Adamkus.\nDopo che nel 1998 il marito \u00e8 stato eletto Presidente, Adamkien\u0117 \u00e8 stata coinvolta in vari programmi sociali lituani, principalmente dedicati al benessere dei bambini. Nel 1999 ha istituito una fondazione chiamata \"Alma Adamkien\u0117 Charity and Support Fund\". Nel 2007 \u00e8 stata insignita della Gran Croce dell'Ordine dell'Infante Dom Henrique. Nel 2008 una variet\u00e0 di tulipano sviluppata dal coltivatore olandese Jan Lichthart ha preso il nome proprio dalla First Lady della Lituania."}
{"id": "3553462", "revid": "322491", "url": "https://it.wikipedia.org/wiki?curid=3553462", "title": "AIAC", "text": ""}
{"id": "3553468", "revid": "88740", "url": "https://it.wikipedia.org/wiki?curid=3553468", "title": "Alexandre-Philippe Andryane", "text": "Biografia.\nNato in una ricca famiglia di commercianti di origine belga, studente in giurisprudenza nel 1814, fu un giovanissimo ufficiale napoleonico durante i \"Cento giorni\" (1815). Dopo un periodo di sperperi, nel 1820 si sottrasse ai creditori rifugiandosi a Ginevra, dove conobbe e divenne amico di Filippo Buonarroti. Buonarroti lo inizi\u00f2 alla societ\u00e0 segreta degli Adelfi, nominandolo dapprima \"sublime maestro perfetto\" e poi \"sublime eletto\".\nAlla fine del 1822 Andryane fu inviato da Buonarroti in Italia a ricostituire l'organizzazione della setta indebolita a causa dei numerosi arresti che si erano susseguiti nel Lombardo Veneto e in Piemonte in seguito ai processi istruiti da Antonio Salvotti dopo il fallimento dei moti del 1820-1821. Il comportamento di Andryane durante la sua missione in Italia, tuttavia, non fu all'altezza del compito. Giunto a Milano da Ginevra il 26 dicembre 1822, il successivo 18 gennaio sub\u00ec nella propria abitazione, per opera del conte Bolza, una perquisizione nel corso della quale gli vennero sequestrati numerosi documenti compromettenti che avrebbero dovuto essere distrutti. Inoltre, al contrario di quanto scriver\u00e0 pi\u00f9 tardi nelle sue \"M\u00e9moires d'un prisonnier d'\u00e9tat au Spielberg\", Andryane fece gravi ammissioni sull'attivit\u00e0 della setta di Buonarroti e sui legami con la setta dei \"Federati lombardi\" di Federico Confalonieri. Processato con Confalonieri, ebbe la condanna a morte, commutata l'8 gennaio 1824 nel carcere duro a vita da scontare nella fortezza dello Spielberg.\nNello Spielberg Andryane condivise per otto anni la cella con Federico Confalonieri. Nel frattempo la cognata di Andryane, Paoline, figlia del celebre giurista francese Philippe-Antoine Merlin de Douai e sorella del generale Eug\u00e8ne, si dedic\u00f2 alla liberazione del cognato dapprima organizzando tentativi di fuga, successivamente facendo pervenire al governo austriaco richieste di liberazione sottoscritte da numerose personalit\u00e0 francesi quali La Fayette. Nel 1832 Andryane fu graziato dall'Imperatore \"piegandosi ad una istanza di famiglia\". Tornato in Francia, Andryane si stabil\u00ec a Coye-la-For\u00eat, dove la sua famiglia possedeva una filanda, divenne sindaco del paese e nel 1835 spos\u00f2 Jeanne-Ad\u00e8le Bulan, figlia del vicepresidente della camera di commercio di Amiens. Tent\u00f2 di partecipare alla vita politica francese, presentandosi candidato alle elezioni per il Parlamento francese nel 1842 e nel 1846, ma senza successo. Torner\u00e0 in Italia nel 1859 al seguito di Napoleone III durante la seconda guerra di indipendenza.\nDopo il successo delle \"Mie prigioni\" di Pellico, pubblicate nel 1832, Andryane scrisse le sue memorie uscite a puntate su una rivista francese fra il 1837 e il 1838, e pubblicate in volume a Par\u00ecgi da Ladvocat nel 1838. Dedicate a Federico Confalonieri (deportato in America nel 1835), le memorie suscitarono proteste da parte dei patrioti gi\u00e0 reclusi nello Spielberg. Giorgio Pallavicino Trivulzio, al confino a Praga, chiese al governo austriaco il permesso di scrivere un libello contro Federico Confalonieri, ritenuto da Pallavicino il suggeritore di Andryane. Tuttavia lo stesso Confalonieri fu anch'esso contrariato dalle \"M\u00e9moires\": interruppe i rapporti di amicizia con Andryane e fece sapere che disapprovava la pubblicazione. Antonio Solera, accusato da Andryane di aver fatto la spia per gli austriaci nello Spielberg, pubblic\u00f2 un suo memoriale contenente in appendice una lettera di solidariet\u00e0 e amicizia del Confalonieri, port\u00f2 Andryane in tribunale per calunnia e lo costrinse a una ritrattazione nelle edizioni successive in francese e in italiano. In Francia le memorie di Andryane furono considerate affidabili e adatte alla giovent\u00f9."}
{"id": "3553469", "revid": "55935", "url": "https://it.wikipedia.org/wiki?curid=3553469", "title": "Alexandre Andryane", "text": ""}
{"id": "3553472", "revid": "47767", "url": "https://it.wikipedia.org/wiki?curid=3553472", "title": "Nadya", "text": ""}
{"id": "3553473", "revid": "47767", "url": "https://it.wikipedia.org/wiki?curid=3553473", "title": "Nadzieja", "text": ""}
{"id": "3553474", "revid": "47767", "url": "https://it.wikipedia.org/wiki?curid=3553474", "title": "Nadzeja", "text": ""}
{"id": "3553475", "revid": "47767", "url": "https://it.wikipedia.org/wiki?curid=3553475", "title": "Nadejda", "text": ""}
{"id": "3553477", "revid": "47767", "url": "https://it.wikipedia.org/wiki?curid=3553477", "title": "Nade\u017eda", "text": "Nade\u017eda (in cirillico: \u041d\u0430\u0434\u0435\u0436\u0434\u0430, traslitterato anche come \"Nadejda\" o \"Nadezhda\") \u00e8 un nome proprio di persona femminile tipico di diverse lingue, in gran parte slave, quali bulgaro, macedone, lettone, russo, serbo, slovacco e ucraino.\nOrigine e diffusione.\nRiprende il termine slavo che significa \"speranza\", ed \u00e8 quindi analogo per semantica ai nomi Elpidio, Speranza, Hope e Toivo. L'ipocoristico russo \u041d\u0430\u0434\u044f (\"Nadja\") ha avuto molta fortuna al di fuori dei paesi slavi, giungendo anche in Italia nella forma Nadia.\nOnomastico.\nL'onomastico si pu\u00f2 festeggiare il 1\u00ba agosto in memoria di santa Speranza, una delle figlie di santa Sofia, che in russo \u00e8 chiamata appunto Nade\u017eda, martire con la madre e le due sorelle a Roma sotto Traiano."}
{"id": "3553478", "revid": "282094", "url": "https://it.wikipedia.org/wiki?curid=3553478", "title": "Elia Reclus", "text": ""}
{"id": "3553482", "revid": "1305772", "url": "https://it.wikipedia.org/wiki?curid=3553482", "title": "Aret Kapetanovic", "text": " \nBiografia.\nFiglia della conduttrice televisiva Patti Boulaye,\nAret Kapetanovic \u00e8 stata cresciuta in Inghilterra, bench\u00e9 abbia vissuto per un breve periodo in Nigeria con i propri nonni.\nNel 1996, mentre era in vacanza in Nigeria, Kapetanovic - all'epoca conosciuta come Emma Komlosy - \u00e8 diventata la prima vincitrice di razza mista del concorso di bellezza Most Beautiful Girl in Nigeria (suo padre Stephen \u00e8 ungherese). Nello stesso anno, rappresenta la Nigeria a Miss Mondo 1996 in India, dove incontra David Giles. Dato che nel 1997, il concorso di bellezza \"Most Beautiful Girl in Nigeria\" non viene organizzato, rimane la detentrice del titolo in carica sino al 1998, quando viene incoronata Chika Chikezie.\nDopo essersi laureata in giurisprudenza presso l'Universit\u00e0 di Westminster nel 2003, Aret Kapetanovic inizia la propria carriera nello show-business. Per un breve periodo lavora con la madre come cantante, prima di coprodurre il musicale \"Sundance\". Nel 2005, viene messa sotto contratto dalla Sony BMG come cantante e compositrice, e scrive ed interpreta numerosi brani, fra cui \"Into the Blue\", utilizzato nella colonna sonora del film \"Silence Becomes You\", nel quale ha anche un cameo.\n In precedenza, aveva avuto alcuni lavori come modella per l'agenzia Premier Model Management, ed era apparsa in sfilate di moda, pubblicit\u00e0 e video musicali. In seguito ha recitato in alcuni film minori come \"The Sea Change\" e \"Solomon\" con Ben Cross."}
{"id": "3553483", "revid": "223320", "url": "https://it.wikipedia.org/wiki?curid=3553483", "title": "Emma Komlosy", "text": ""}
{"id": "3553484", "revid": "112863232", "url": "https://it.wikipedia.org/wiki?curid=3553484", "title": "Ritratto di Bianca Cappello", "text": "Il Ritratto di Bianca Cappello \u00e8 un affresco staccato (75x52 cm) della bottega di Alessandro Allori, databile al 1560-1585 circa e conservato nella Galleria degli Uffizi a Firenze.\nStoria e descrizione.\nL'affresco venne rinvenuto nella chiesa di Santa Maria a Olmi a Borgo San Lorenzo dove fu staccato nel 1871. Qui la granduchessa aveva soggiornato con Francesco I de' Medici e probabilmente in quell'occasione si era fatta ritrarre. Considerato all'epoca come il migliore e pi\u00f9 espressivo ritratto tra i numerosi della Cappello, venne posto nella Tribuna, dove si \u00e8 trovato fino ai recentissimi restauri (dal 2010 \u00e8 nella Sala della Controriforma).\nStudi pi\u00f9 recenti hanno messo in dubbio le prime ipotesi, come quello di Langedijk che parl\u00f2 piuttosto di un ritratto di Isabella de' Medici, in base a confronti con altri ritratti dell'epoca, e una mano non dell'Allori, ma di un suo assistente. Va detto che tutti in tutti i quadri che raffigurano Bianca Cappello la fisionomia della donna \u00e8 molto simile a quella di questo quadro, per cui non \u00e8 proponibile che si tratti di Isabella o di qualche altro esponente mediceo. La Lecchini Giovannoni propose una data dell'opera a dopo il 1560.\nIn ogni caso la nobildonna rappresentata \u00e8 di alta estrazione sociale, come testimoniano la ricchezza dell'abito e dei gioielli. La posa di tre quarti col volto ruotato verso lo spettatore, ma comunque molto composta e ben eretta, rimanda inevitabilmente ai ritratti ufficiali di Bronzino, modello fondamentale fino all'epoca di Ferdinando I de' Medici."}
{"id": "3553490", "revid": "1529788", "url": "https://it.wikipedia.org/wiki?curid=3553490", "title": "Jacopo Bonvicini", "text": "Biografia.\nNel 2003 \u00e8 stato il protagonista di \"Ora o mai pi\u00f9\", per la regia di Lucio Pellegrini.\nHa poi recitato nel film \"Lavorare con lentezza\" di Guido Chiesa del 2004 e in \"Figli delle stelle\", ancora di Lucio Pellegrini nel 2010."}
{"id": "3553492", "revid": "174925", "url": "https://it.wikipedia.org/wiki?curid=3553492", "title": "Kishore Mahbubani", "text": "Mahbubani \u00e8 famoso per aver pubblicato diversi libri di argomento geopolitico e per aver partecipato a numerosi comizi e interviste in tutto il mondo e su diversi giornali tra cui anche il Corriere della Sera riguardo principalmente l'argomento dell'ascesa economica dei paesi asiatici, ma pi\u00f9 generalmente sempre in ambito geopolitico.\nTra i suoi libri pi\u00f9 famosi si ricordano \"Can asians think?\", \"The new asian emisphere\" e \"Beyond the age of innocence\", riguardanti la politica e l'economia mondiale."}
{"id": "3553498", "revid": "41659473", "url": "https://it.wikipedia.org/wiki?curid=3553498", "title": "Pesce chirurgo tavolozza blu", "text": ""}
{"id": "3553499", "revid": "124580117", "url": "https://it.wikipedia.org/wiki?curid=3553499", "title": "Autoaffondamento della flotta tedesca a Scapa Flow", "text": "L'autoaffondamento della flotta tedesca ebbe luogo nella base della Royal Navy britannica di Scapa Flow, in Scozia, in seguito alla conclusione della prima guerra mondiale. La \"Hochseeflotte\" (Flotta d'alto mare) era stata infatti internata nella zona in adempimento ai termini dell'armistizio, in attesa che fosse decisa la sorte delle navi. Temendo che le unit\u00e0 venissero divise tra le marine militari delle potenze vittoriose il comandante tedesco, ammiraglio Ludwig von Reuter, decise di far autoaffondare la flotta.\nIl 21 giugno 1919 gli equipaggi iniziarono l'autoaffondamento: le navi britanniche presenti nella base riuscirono a far arenare in acque basse un certo numero di navi, non riuscendo comunque a evitare l'affondamento di 52 unit\u00e0 su 74. Molti dei relitti vennero recuperati negli anni successivi e demoliti. I pochi rimasti sono tuttora frequentati siti di immersioni.\nPremesse.\nLa firma dell'armistizio di Compi\u00e8gne, l'11 novembre 1918, pose ufficialmente fine alla prima guerra mondiale. Le potenze alleate si erano accordate riguardo alla resa senza condizioni della flotta sottomarina tedesca, ma non avevano ancora raggiunto un'intesa riguardo al destino della \"Hochseeflotte\", che comprendeva le pi\u00f9 importanti navi da guerra tedesche. Gli Stati Uniti suggerirono l'internamento della flotta in un porto neutrale fino al raggiungimento di un accordo soddisfacente ma i Paesi interpellati, la Norvegia e la Spagna, rifiutarono entrambi di ospitare la flotta tedesca. L'ammiraglio britannico Rosslyn Wemyss propose allora di internare le navi a Scapa Flow, con a bordo un equipaggio minimo di marinai tedeschi, sotto la sorveglianza della \"Grand Fleet\".\nI termini vennero trasmessi alla Germania il 12 novembre con l'ordine di preparare la flotta a salpare per il 18 novembre; in caso di rifiuto gli eserciti vittoriosi avrebbero occupato Helgoland. La notte del 15 novembre il contrammiraglio Hugo Meurer, inviato dell'ammiraglio Franz von Hipper, incontr\u00f2 David Beatty, comandante della \"Grand Fleet\", a bordo della sua ammiraglia, la \"Queen Elizabeth\". Qui i termini della resa vennero discussi in due diversi incontri: gli U-Boot si sarebbero arresi al contrammiraglio Reginald Tyrwhitt a Harwich, sotto il controllo della Harwich Force. La flotta di superficie avrebbe invece raggiunto il Firth of Forth arrendendosi a Beatty stesso, venendo poi trasferita sotto scorta a Scapa Flow. Dal soddisfacimento di queste condizioni sarebbero dipesi i successivi accordi di pace. Il rappresentante tedesco chiese quindi un rimando del trasferimento, cosciente della situazione della flotta, ancora molto vicina all'aperto ammutinamento, dopo quello gi\u00e0 avvenuto di Wilhelmshaven. Dopo la mezzanotte gli accordi vennero quindi firmati.\nLa resa della flotta.\nLe prime unit\u00e0 a effettuare la traversata per consegnarsi nei porti britannici furono gli U-Boot, che iniziarono ad arrivare a Harwich il 20 novembre. In totale si arresero 176 unit\u00e0. Hipper rifiut\u00f2 di guidare la sua flotta all'internamento, delegando quindi il compito al contrammiraglio Ludwig von Reuter. La \"Hochseeflotte\" incontr\u00f2 quindi l'incrociatore leggero \"Cardiff\" la mattina del 21 novembre, per essere guidata all'incontro con pi\u00f9 di 370 navi della \"Grand Fleet\" e delle marine militari alleate. In totale giunsero 70 navi; la nave da battaglia \"K\u00f6nig\" e l'incrociatore leggero \"Dresden\" erano invece rimasti indietro a causa di avarie alle macchine, mentre il cacciatorpediniere V30 aveva urtato una mina durante la traversata, affondando.\nLe navi tedesche vennero quindi scortate nel Firth of Forth, dove vennero fatte ancorare. Beatty fece quindi trasmettere il segnale:\n\"La bandiera tedesca sar\u00e0 ammainata al tramonto di oggi e non pi\u00f9 innalzata senza permesso\". \nLa flotta venne quindi trasferita tra il 25 e il 27 novembre a Scapa Flow, i cacciatorpediniere nella zona di Gutter Sound e le navi maggiori a nord e ovest dell'isola di Cava. In totale vennero internate 74 unit\u00e0, numero raggiunto in seguito all'arrivo della \"K\u00f6nig\" e della \"Dresden\" il 6 dicembre insieme al cacciatorpediniere V129, giunto in sostituzione dell'unit\u00e0 affondata. L'ultima unit\u00e0 ad arrivare fu la nave da battaglia \"Baden\" il 9 gennaio.\nInizialmente la sorveglianza delle navi internate venne affidata alla Battle Cruiser Force, poi ridotta al singolo Battle Cruiser Squadron, comandata in successione dagli ammiragli Pakenham, Oliver e Keyes. Il 1\u00ba maggio la sorveglianza pass\u00f2 al Secondo Squadrone da battaglia della riformata \"Atlantic Fleet\", passando quindi il 18 maggio al Primo Squadrone da battaglia, agli ordine del vice ammiraglio Sydney Fremantle.\nL'internamento.\nLa situazione all'interno della flotta tedesca in cattivit\u00e0 a Scapa Flow divenne rapidamente preoccupante. Alla grande demoralizzazione dei marinai si aggiunsero la mancanza di disciplina interna, la cattiva qualit\u00e0 del cibo, la forzata inattivit\u00e0 e non ultima la lentezza del servizio postale con la Germania. Il 29 novembre, il secondo in comando della \"Grand Fleet\", l'ammiraglio Charles Madden faceva notare in una lettera all'ex superiore e cognato John Jellicoe come gli ordini degli ufficiali tedeschi dovessero ormai essere controfirmati da un comitato di marinai prima di essere eseguiti. Il cibo veniva inviato direttamente dalla Germania due volte al mese, e veniva integrato dai marinai con la pesca e la cattura di gabbiani. Completavano la dotazione abbondanti quantit\u00e0 di brandy e la dotazione di 300 sigarette o 75 sigari al mese. I marinai erano confinati sulle proprie navi ed era vietata ogni visita ad altre unit\u00e0 come la possibilit\u00e0 di scendere a terra. La posta in uscita era censurata fin dall'arrivo delle navi e in seguito inizi\u00f2 a essere controllata anche quella in arrivo.\nIl comando sulle navi internate era affidato al contrammiraglio von Reuter, a bordo della nave da battaglia \"Friedrich der Grosse\". A sua disposizione aveva un drifter della Royal Navy per visitare le navi tedesche e consegnare ordini scritti su questioni urgenti, mentre ufficiali del suo stato maggiore erano autorizzati a visitare le altre navi per organizzare il rimpatrio degli equipaggi. Von Reuter, in cattive condizioni di salute, chiese di trasferire il proprio comando sull'incrociatore leggero \"Emden\" il 25 marzo, vista l'iniziativa di un gruppo di marinai noto come \"guardia Rossa\" di colpire le paratie della cabina dell'alto ufficiale durante la notte. Durante i sette mesi di permanenza a Scapa Flow, gli uomini al suo comando vennero ridotti dai 20\u00a0000 iniziali del mese di novembre tramite una lunga serie di rimpatri. Il 3 dicembre tornarono in patria 4\u00a0000 uomini, altri 6\u00a0000 tre giorni dopo e ulteriori 5\u00a0000 il 12 dicembre, lasciando a bordo delle navi circa 4\u00a0815 uomini. In seguito i rimpatri proseguirono a un ritmo di circa 100 unit\u00e0 al mese.\nAlla conferenza di pace di Parigi la sorte delle navi in custodia venne discusso tra le potenze vincitrici. La Francia e l'Italia richiesero un quarto ciascuna della flotta internata, mentre la Gran Bretagna era a favore della distruzione delle navi tedesche, per evitare qualsiasi crescita delle marine militari delle altre potenze. L'articolo XXXI dell'armistizio vietava ai tedeschi di distruggere le proprie navi in qualsiasi caso. Gli ammiragli Beatty e Madden avevano entrambi approvato piani per prendere il controllo delle navi in caso di un tentativo di autoaffondamento, mentre gli ammiragli Keyes e Leveson erano giunti a raccomandare l'internamento degli equipaggi a terra presso Nigg Island, per eliminare del tutto il rischio di sabotaggi. I loro suggerimenti non vennero per\u00f2 messi in atto, mentre nel campo tedesco fin da gennaio von Reuter aveva menzionato la possibilit\u00e0 di autoaffondare la flotta al proprio capo di stato maggiore. Avendo avuto notizia dei possibili termini del trattato di Versailles nel mese di maggio, inizi\u00f2 quindi una pianificazione minuziosa dell'operazione.\nL'autoaffondamento.\nVerso le 10:00 del 21 giugno, von Reuter segnal\u00f2 alla flotta internata di tenersi pronta in attesa del segnale di autoaffondamento. Circa alle 11:20 venne inviato con le bandiere il segnale: \"A tutti gli ufficiali comandanti e capi delle torpediniere. Paragrafo 11 della data di oggi. Ricevuto. Il capo dello Squadrone internato\". Il messaggio venne ripetuto anche con segnali luminosi. L'autoaffondamento inizi\u00f2 immediatamente con l'apertura delle valvole delle navi e la rottura delle condutture interne. Inoltre vennero lasciate aperte le paratie stagne e allentati gli obl\u00f2, mentre in alcune unit\u00e0 erano stati praticati dei buchi tra i diversi settori per facilitare e velocizzare l'ingresso dell'acqua.\nFino a mezzogiorno queste operazioni non ebbero effetti visibili; a questo punto la \"Friedrich der Grosse\" inizi\u00f2 a inclinarsi fortemente a dritta, mentre tutte le unit\u00e0 innalzarono la bandiera tedesca sull'albero maestro. Gli equipaggi iniziarono quindi ad abbandonare le navi. Le forze navali britanniche rimaste a Scapa Flow comprendevano tre cacciatorpediniere, uno dei quali in riparazione, sette pescherecci militarizzati e varie imbarcazioni da pesca minori. Le notizie dell'autoaffondamento iniziarono a raggiungere Freemantle alle 12:20: compreso il pericolo l'ammiraglio cancell\u00f2 l'esercitazione prevista alle 12:35 e ordin\u00f2 di fare ritorno alla base alla massima velocit\u00e0. Le sue navi giunsero per\u00f2 alle 14:30 quando erano ancora a galla solo le principali navi tedesche. Via radio era stato ordinato alle scarse forze presenti di evitare l'affondamento o di far arenare in acque basse le navi prima che fosse troppo tardi. L'ultima nave ad affondare fu l'incrociatore da battaglia \"Hindenburg\" che si inabiss\u00f2 alle 17:00; per quell'ora erano affondate 15 navi principali, mentre solo la \"Baden\" si era salvata. Erano inoltre affondati quattro incrociatori e 32 cacciatorpediniere. Nove marinai tedeschi vennero uccisi e circa 16 feriti a bordo delle loro navi per non aver obbedito all'ordine di interrompere l'autoaffondamento dato dalle navi di pattuglia della Royal Navy.\nDurante il pomeriggio vennero raggruppati 1\u00a0774 marinai tedeschi e trasportati a bordo delle navi da battaglia del Primo Squadrone a Invergordon. Freemantle aveva nel frattempo emanato una direttiva dichiarando che i tedeschi fossero da trattare come prigionieri di guerra per aver rotto l'armistizio. Vennero quindi avviati al campo d'internamento di Nigg.\nConseguenze.\nDelle 74 unit\u00e0 navali tedesche internate a Scapa Flow, 15 delle 16 navi principali, 5 degli 8 incrociatori e 32 dei 50 cacciatorpediniere affondarono. Il resto delle navi o non riusc\u00ec nell'autoaffondamento o venne fatto arenare dalle unit\u00e0 britanniche presenti. Queste ultime unit\u00e0 vennero in seguito ripartite tra le marine militari vincitrici, mentre le navi affondate vennero inizialmente lasciate al loro posto, visto che il costo stimato di recupero era troppo alto rispetto alla richiesta di scarti ferrosi, soddisfatta dall'alto numero di navi gi\u00e0 avviate a demolizione. Dopo una serie di lamentele delle autorit\u00e0 locali che facevano presente come i relitti fossero un pericolo per la navigazione, nel 1923 venne formata un'impresa per il recupero, che procedette alla rimozione di quattro cacciatorpediniere.\nIn questo periodo inizi\u00f2 a interessarsi al recupero dei relitti Ernest Cox. Dopo aver comprato 26 cacciatorpediniere dall'Ammiragliato, oltre alla \"Seydlitz\" e alla \"SMS Hindenburg\", inizi\u00f2 le operazioni per recuperare le navi affondate utilizzando un vecchio bacino di carenaggio tedesco modificato appositamente. Nel successivo anno e mezzo vennero recuperati 24 cacciatorpediniere, dopo di che inizi\u00f2 il lavoro sulle navi maggiori."}
{"id": "3553503", "revid": "287204", "url": "https://it.wikipedia.org/wiki?curid=3553503", "title": "Serpopardo", "text": "Serpopardo \u00e8 un termine utilizzato da alcuni studiosi moderni per identificare un animale mitologico rappresentato su oggetti risalenti al IV millennio a.C. Questo termine non \u00e8 usato in alcun testo originale, si tratta di una interpretazione fatta solo di recente. L'immagine appare specificatamente sulla tavoletta di Narmer, una lastra di siltite decorata, usata per preparare cosmetici e risalente al periodo predinastico dell'antico Egitto. La figura di questo animale \u00e8 stata rintracciata anche in altre culture contemporanee come il sigillo cilindrico di Uruk.\nIl \"serpopardo\" \u00e8 stato definito un incrocio tra un serpente ed un leopardo, come sembrano dimostrare rispettivamente il lungo collo e il corpo. \nL'immagine \u00e8 generalmente classificata come quella di un felino e, in effetti, ad un attento esame ricorda una leonessa con un collo insolitamente lungo. Alla fine della coda si pu\u00f2 riconoscere il ciuffo caratteristico dei leoni, non ci sono macchie, le orecchie arrotondate ricordano molto pi\u00f9 la testa di una leonessa che quella di un serpente, inoltre mancano caratteristiche tipiche dei serpenti come le scaglie, la lingua e la forma della testa. \nAnalogamente ad altri popoli antichi, gli Egiziani sono noti per le loro rappresentazioni molto accurate delle creature che avevano modo di osservare. Nelle loro creature composite, costruite per divinit\u00e0 che si erano fuse tra loro nei concetti religiosi, sono molto evidenti le caratteristiche degli animali che originariamente rappresentavano le singole divinit\u00e0.\nQuesti animali sono stati considerati un ulteriore simbolismo dell'unificazione dell'Egitto, ma si tratta di un'immagine non riportata in nessun'altra opera egizia. Niente fa supporre che i due animali rappresentino regioni specifiche, nonostante che sia l'Alto Egitto sia il Basso Egitto avessero leonesse quali divinit\u00e0 protettrici ed i colli intrecciati potrebbero rappresentarne l'unificazione.\nRitroviamo simili creature mitologiche anche nella piccola tavoletta di Nekhen (Ieracompoli), conosciuta anche come \"tavoletta dei due cani\" (perch\u00e9 oltre ai serpopardi vi sono due grandi cani ai bordi) e conservata all'Ashmolean Museum di Oxford. In questo specifico caso i colli dei due animali non sono intrecciati ma si sviluppano verso l'alto a zig-zag.\nRaffigurazioni di questi animali fantastici sono state ritrovate anche ad Elam e in Mesopotamia, cos\u00ec come in molte altre culture."}
{"id": "3553506", "revid": "124123", "url": "https://it.wikipedia.org/wiki?curid=3553506", "title": "Emiri Miyasaka", "text": " Miyasaka \u00e8 stata eletta, battendo pi\u00f9 di tremila concorrenti e scelta da una giuria che comprendeva il direttore del concorso Ines Ligron, la cantante Shizuka Kudo, la finalista di Miss Universo 2006 Kurara Chibana, il personaggio televisivo Girolamo Panzetta, ed il deejay Chris Peppler.\nDopo l'elezione, Miyasaka ha ricevuto grande attenzione mediatica per essere stata invitata nell'ufficio del primo ministro giapponese, un onore normalmente riservato alle personalit\u00e0 veramente importanti. Emiri Miyasaka ha quindi rappresentato il Giappone a Miss Universo 2009 che si \u00e8 svolto il 23 agosto 2009 a Nassau, dove per\u00f2 la modella non \u00e8 riuscita a classificarsi.\nHa suscitato grandi polemiche per\u00f2 il vestito indossato da Emiri Miyasaka per rappresentare il Giappone, durante la parata dei costumi tipici. Bench\u00e9 la modella avesse dichiarato \"Ce la sto mettendo tutta per piacere, basandomi sulla gentilezza e la modestia dei giapponesi!\", la critica ha giudicato il vestito una \"disgrazia nazionale\", una \"presa in giro dei costumi e delle tradizioni giapponesi\" e \"un vestito stupido, disegnato stupidamente per una persona stupida\". L'abito realizzato da Yoshiyuki Ogata, era stato modificato all'ultimo momento da Ines Ligron, organizzatrice dell'evento, che ne aveva accorciato la gonna. Nonostante la Ligron abbia difeso l'abito, chiamando i critici \"dinosauri\", durante il concorso vero e proprio, la Miyasaka ha indossato una versione pi\u00f9 tradizionale dell'abito.\nHa recitato per la prima volta in un dorama intitolato Hammer Session! nel 2010 a fianco di Mirai Shida."}
{"id": "3553508", "revid": "767487", "url": "https://it.wikipedia.org/wiki?curid=3553508", "title": "Six - La corporazione", "text": "Six - La corporazione (\"Six: The Mark Unleashed\") \u00e8 un film del 2004 diretto da Kevin Downes, con protagonisti Stephen Baldwin, Kevin Downes, David A.R. White, Eric Roberts, e Jeffrey Dean Morgan.\nTrama.\nIn un futuro distopico, il mondo \u00e8 governato dal \"Leader\", un'enigmatica figura che ha preso il potere autoproclamandosi divinit\u00e0. Costringe i suoi seguaci ad accettare un impianto sottocutaneo, che di fatto li rende schiavi del Leader. Contro di lui si sono schierati i cristiani, capeggiati da un certo Elijah Cohen, considerato il nuovo Messia. Questi, infatti, vedono nel Leader la reincarnazione dell'Anticristo, e nell'impianto vedono il marchio della Bestia, come scritto nella Bibbia.\nBrody e Jerry sono due ladruncoli. Non si sono schierati n\u00e9 coi cristiani, n\u00e9 col Leader. Dopo aver rubato con successo una splendida Porsche 911, la portano al ricettatore ma questi ha accettato l'impianto sottocutaneo e quindi li denuncia. Braccati dalla polizia, vengono catturati e portati in prigione.\nAnche Tom Newman, ex poliziotto, ora contrabbandiere, viene catturato da un'unit\u00e0 della polizia, capeggiata dalla sua ex moglie Jeseca, che ha accettato l'impianto. Tom viene torturato finch\u00e9 accetta di infiltrarsi nel movimento dei cristiani per poter uccidere il loro leader, Elijah Cohen.\nI tre finiscono per incontrarsi e conoscersi, e decidono di scappare, aspettando l'occasione propizia. Jerry, nel frattempo, si converte al cristianesimo. Una notte i tre evadono e riescono ad avere contatti con il movimento dei cristiani. Tom, non volendo obbedire all'ordine di uccidere Elijah Cohen, organizza una missione suicida: infiltrarsi, con l'aiuto di Jeseca, nella sede centrale del Leader, dove sono custoditi i server che controllano gli impianti sottocutanei, per poterli disattivare, dal momento che Jerry \u00e8 un ottimo hacker. Vengono scoperti, ma riescono a scappare. Jerry rimane coi cristiani, mentre Tom e Brody decidono di prendere strade diverse, ma vengono catturati poco dopo.\nI due, entrambi torturati, finiscono per prendere scelte diverse: Brody accetta l'impianto, mentre Tom all'ultimo si converte al cristianesimo e finisce per essere decapitato proprio davanti agli occhi della sua ex moglie."}
{"id": "3553509", "revid": "640469", "url": "https://it.wikipedia.org/wiki?curid=3553509", "title": "Sanremo 1951", "text": ""}
{"id": "3553512", "revid": "149485", "url": "https://it.wikipedia.org/wiki?curid=3553512", "title": "Campionato europeo di arrampicata 1992", "text": "Il Campionato europeo di arrampicata 1992 si \u00e8 tenuto il 18 settembre 1992 a Francoforte sul Meno, Germania.\n\u00c8 stato in assoluto il primo Campionato europeo della storia dell'arrampicata."}
{"id": "3553526", "revid": "149485", "url": "https://it.wikipedia.org/wiki?curid=3553526", "title": "Campionato europeo di arrampicata 1996", "text": "Il Campionato europeo di arrampicata 1996 si \u00e8 tenuto il 28 gennaio 1996 a Parigi, Francia."}
{"id": "3553527", "revid": "287204", "url": "https://it.wikipedia.org/wiki?curid=3553527", "title": "Gran Premio motociclistico delle Nazioni 1964", "text": "Il Gran Premio motociclistico delle Nazioni fu il penultimo appuntamento del motomondiale 1964.\nSi svolse il 13 settembre 1964 presso l'Autodromo di Monza, e corsero le classi 125, 250, 350 e 500.\nIn 500 Mike Hailwood ebbe come unico avversario (come gi\u00e0 a Daytona) Benedicto Caldarella, che con la Gilera fece segnare il giro pi\u00f9 veloce.\nJim Redman vinse la gara della 350 (la settima consecutiva della stagione) dopo un'iniziale sfuriata di Remo Venturi.\nPhil Read ottenne la vittoria in 250 e anche il titolo di Campione del Mondo, il primo per la Yamaha e per una moto a due tempi nella categoria. La Honda port\u00f2 all'esordio una 6 cilindri bialbero, che si dimostr\u00f2 non ancora all'altezza delle Yamaha. Tra gli italiani, quarto Giacomo Agostini e ritirato Tarquinio Provini (dopo una pessima partenza e senza neanche aver terminato il primo giro).\nLuigi Taveri onor\u00f2 il titolo appena conquistato di Campione del Mondo vincendo la gara della 125. Si rivide dopo quasi un anno di assenza Ernst Degner.\nI record sul giro furono migliorati in tutte le classi."}
{"id": "3553528", "revid": "640469", "url": "https://it.wikipedia.org/wiki?curid=3553528", "title": "Sanremo 2010", "text": ""}
{"id": "3553529", "revid": "111373", "url": "https://it.wikipedia.org/wiki?curid=3553529", "title": "Gran Premio motociclistico d'Italia 1964", "text": ""}
{"id": "3553532", "revid": "640469", "url": "https://it.wikipedia.org/wiki?curid=3553532", "title": "Sanremo 2008", "text": ""}
{"id": "3553533", "revid": "149485", "url": "https://it.wikipedia.org/wiki?curid=3553533", "title": "Campionato europeo di arrampicata 1998", "text": "Il Campionato europeo di arrampicata 1998 si \u00e8 tenuto il 3 aprile 1998 a Norimberga, Germania."}
{"id": "3553535", "revid": "110157", "url": "https://it.wikipedia.org/wiki?curid=3553535", "title": "Piano Solos (for Friends and Loved Ones)", "text": "Piano Solos (for Friends and Loved Ones) \u00e8 il l'ottavo album di Howard Jones, pubblicato dall'etichetta discografica dTox Records, di propriet\u00e0 di Jones, il 28 aprile 2003.\nL'album contiene tracce suonate al pianoforte, ed \u00e8 in vendita esclusivamente via internet sul sito dtox.co.uk\nNel gennaio 2007 \u00e8 stato pubblicato \"Piano Solos 2 (for Friends and Loved Ones)\" in edizione limitata a 1000 copie."}
{"id": "3553539", "revid": "486946", "url": "https://it.wikipedia.org/wiki?curid=3553539", "title": "Rocca Sforzesca di Soncino", "text": ""}
{"id": "3553552", "revid": "15756", "url": "https://it.wikipedia.org/wiki?curid=3553552", "title": "Chiesa dei Disciplini (Castel Goffredo)", "text": "La chiesa dei Disciplini \u00e8 un edificio religioso di Castel Goffredo, in provincia di Mantova, collocato all'inizio di via Garibaldi. Apparteneva alla diocesi di Brescia.\nStoria.\nAlcuni documenti storici affermano che nel 1526 la chiesa doveva essere abbattuta e che la Confraternita dei Disciplini,\nal cui interno aveva la sede, rivolse un ricorso al marchese Aloisio Gonzaga, signore di Castel Goffredo, affinch\u00e9 l'edificio fosse risparmiato dalla demolizione.\nLa chiesa, a navata unica, fu ultimata nel 1587. \u00c8 affiancata dal campanile innalzato nel 1686, dopo il crollo del preesistente.\nAll'interno sono presenti resti di affreschi della fine del XVI secolo sulla vita di san Giovanni Battista, a cui la chiese \u00e8 dedicata, e il pregevole altare maggiore in marmi policromi del 1772, opera degli artisti rezzatesi Angelo e Giambattista Lepreni. Attualmente \u00e8 sede di importanti mostre ed eventi culturali.\nQui, il 6 maggio 1592, venne portato il corpo del marchese Alfonso Gonzaga dopo il suo assassinio, prima di essere sepolto nella Chiesa di Santa Maria del Consorzio, mausoleo dei Gonzaga.\nAlla congregazione appartenne anche l'oratorio, situato in contrada Picaloca, demolito per fare posto alla Casa dell'Ospizio."}
{"id": "3553554", "revid": "767487", "url": "https://it.wikipedia.org/wiki?curid=3553554", "title": "Piano Solos 2 (for Friends and Loved Ones)", "text": "Piano Solos 2 (for Friends and Loved Ones) \u00e8 il decimo album di Howard Jones, pubblicato dall'etichetta discografica dTox Records, di propriet\u00e0 di Jones, nel gennaio 2007.\nL'album contiene tracce suonate al pianoforte, ed \u00e8 in vendita esclusivamente via internet sul sito dtox.co.uk\n\u00c8 il seguito di \"Piano Solos (for Friends and Loved Ones)\" pubblicato il 28 aprile 2003, e include in DVD bonus."}
{"id": "3553555", "revid": "149485", "url": "https://it.wikipedia.org/wiki?curid=3553555", "title": "Campionato europeo di arrampicata 2000", "text": "Il Campionato europeo di arrampicata 2000 si \u00e8 tenuto il 7 ottobre 2000 a Monaco di Baviera, Germania."}
{"id": "3553557", "revid": "599013", "url": "https://it.wikipedia.org/wiki?curid=3553557", "title": "Delf\u00ed Geli", "text": "Carriera.\nClub.\nNei primi anni della sua carriera gioc\u00f2 in Catalogna come attaccante. La sua prima squadra fu il Girona, poi nel 1989 entr\u00f2 nelle giovanili del Barcellona e gioc\u00f2 fino al 1991 nel Barcellona B segnando molti gol. Il 31 gennaio 1990 gioco la sua prima e ultima partita con il Barcellona ed esord\u00ec in Primera Divisi\u00f3n, quando Johan Cruijff lo schier\u00f2 al Camp Nou in una partita contro il Real Oviedo che termin\u00f2 con il risultato di 0-0.\nNel 1991 pass\u00f2 all'Albacete, squadra castigliana che partecipava per la prima volta alla Primera Divisi\u00f3n. L'allenatore Benito Floro cambi\u00f2 il ruolo di Geli, che divent\u00f2 prima difensore centrale e poi terzino destro. Nella prima stagione in massima serie dell'Albacete Geli gioc\u00f2 32 partite e segn\u00f2 3 gol. Nel 1992 divent\u00f2 il primo giocatore dell'Albacete a giocare in Nazionale. Rest\u00f2 ad Albacete per tre stagioni, giocando 103 partite (101 da titolare) e segnando 9 gol.\nLe sue buone prestazioni attirarono l'interesse dell'Atl\u00e9tico Madrid, che lo acquist\u00f2 nel 1994. Anche a Madrid fu titolare e nella stagione 1995-1996 contribu\u00ec alla realizzazione del \"doblete\" dell'Atl\u00e9tico, che vinse sia il campionato sia la Coppa del Re. Nella stagione successiva gioc\u00f2 8 partite in Champions League, dove la squadra di Madrid fu eliminata ai quarti di finale dagli olandesi dell'Ajax.\nNella stagione 1999-2000, a 30 anni, torn\u00f2 all'Albacete per una stagione. In Segunda Divisi\u00f3n gioc\u00f2 23 partite e segn\u00f2 6 gol. Nel 2000 pass\u00f2 all'Alav\u00e9s e fu uno dei protagonisti della stagione della squadra basca, che raggiunse sorprendentemente la finale di Coppa UEFA. La finale si gioc\u00f2 al Westfalenstadion di Dortmund, in Germania, e gli spagnoli sfidarono gli inglesi del . Alla fine del tempo regolamentare le due squadre erano in parit\u00e0, avendo raggiunto un combattuto risultato di 4-4, perci\u00f2 si and\u00f2 ai tempi supplementari e la vittoria si decise con il golden goal. Al minuto 117' Geli devi\u00f2 di testa nella propria porta un calcio di punizione battuto da Gary McAllister e cos\u00ec il Liverpool vinse la sua terza Coppa UEFA e complet\u00f2 il treble in quella stagione.\nGeli rest\u00f2 all'Alav\u00e9s fino al 2003, quando la squadra arriv\u00f2 penultima e retrocesse in Segunda Divisi\u00f3n. Torn\u00f2 quindi al Girona, dove chiuse la carriera nel 2005.\nNazionale.\nIl 15 gennaio 1992 esord\u00ec con la Nazionale spagnola scendendo in campo in un'amichevole giocata a Torres Novas contro il Portogallo che termin\u00f2 0-0. Vest\u00ec per l'ultima volta la maglia della Nazionale il 27 gennaio 1993, a Las Palmas de Gran Canaria contro il Messico. In totale gioc\u00f2 quattro partite, tutte amichevoli, senza mai segnare. Collezion\u00f2 inoltre anche due presenze con la Selezione della Catalogna."}
{"id": "3553560", "revid": "120104984", "url": "https://it.wikipedia.org/wiki?curid=3553560", "title": "Come noi nessuno al mondo", "text": "Come noi nessuno al mondo \u00e8 un brano musicale scritto da Toto Cutugno ed interpretata dallo stesso autore in duetto con Annalisa Minetti nel 2005.\nLa canzone ha partecipato al Festival di Sanremo 2005, dove era tra le favorite per la vittoria. Il brano, la cui esecuzione orchestrale \u00e8 stata diretta da Mario Natale, vince nella categoria \"Classic\" e si piazza al secondo posto assoluto dietro \"Angelo\" di Francesco Renga.\nDurante la quarta serata, la serata dei duetti, il brano \u00e8 stato eseguito in trio con la partecipazione di Rita Pavone."}
{"id": "3553564", "revid": "125152670", "url": "https://it.wikipedia.org/wiki?curid=3553564", "title": "Palazzo Colonna Barberini (Palestrina)", "text": "Il Palazzo Colonna Barberini di Palestrina, in provincia di Roma, \u00e8 un edificio di propriet\u00e0 dello Stato che ospita il Museo archeologico prenestino; edificato una prima volta nell'XI secolo sui resti del santuario della Fortuna Primigenia, tempio di et\u00e0 tardo-repubblicana, fu demolito e ricostruito nel XV secolo; deve il suo nome ai signori del luogo che lo detennero in precedenza, dapprima la famiglia Colonna, cui si deve il nucleo originario e la ricostruzione, e a seguire quella dei Barberini, che lo acquis\u00ec nel XVII secolo e lo detenne fino alla fine della seconda guerra mondiale.\nStoria.\nVenne edificato intorno alla met\u00e0 dell'XI secolo dalla famiglia Colonna, riutilizzando le strutture superiori del santuario della Fortuna Primigenia, risalenti al II secolo a.C.. In questo periodo comprendeva due torri laterali. Nel 1298 venne distrutto, insieme alla citt\u00e0 dopo l'assedio di papa Bonifacio VIII, in conflitto con i Colonna che si erano opposti alla sua elezione.\nSuccessivamente ricostruito insieme alla citt\u00e0, venne nuovamente distrutto nel 1437 dal cardinale Vitelleschi, per ordine di papa Eugenio IV. Ottenuto il permesso dal suo successore, papa Niccol\u00f2 V, il palazzo venne nuovamente ricostruito da Francesco Colonna, al quale si deve il pozzo antistante la facciata e la chiusura del colonnato che sormontava l'antico teatro.\nNel 1630 il palazzo e la citt\u00e0 di Palestrina furono ceduti dai Colonna a Carlo Barberini, fratello di papa Urbano VIII. Taddeo Barberini, figlio di Carlo e fratello dei cardinali Francesco e Antonio Barberini modific\u00f2 il palazzo nelle forme attuali e il cardinale Francesco volle collocarvi il noto mosaico nilotico nel 1640.\nIl figlio di Taddeo, Maffeo Barberini, vi fece aggiungere dall'architetto Francesco Contini la vicina chiesa di Santa Rosalia.\nDopo le distruzioni della seconda guerra mondiale il palazzo venne acquistato dallo Stato e utilizzato come sede del Museo archeologico nazionale prenestino, che vi fu allestito nel 1956.\nDescrizione.\nIl palazzo occupa la terrazza superiore del santuario della Fortuna Primigenia, in origine costituita da una cavea teatrale sormontata da un portico circolare. Dalla strada, che attraversa la terrazza sottostante, una scalinata a doppia rampa porta alla cavea, al centro della quale \u00e8 stato realizzato un pozzo quattrocentesco. La facciata del palazzo ingloba i resti del portico curvilineo romano, rispettandone l'andamento.\nAll'interno sono conservati resti di affreschi cinquecenteschi, attribuiti agli Zuccari. Al primo piano, nella sala a sinistra dell'atrio di ingresso sulla volta \u00e8 raffigurato \"Il Parnaso\" affiancato dai carri di Giunone, trainato da pavoni, e di Venere, tirato da colombe.\nAl secondo piano due sale hanno affreschi parietali con quadri a scene bibliche o mitologiche, tra cui una veduta di Palestrina agli inizi del Seicento.\nGli affreschi della cosiddetta \"sala dei Trofei\", sempre al secondo piano, sono stati realizzati prima del passaggio del palazzo dai Colonna ai Barberini: un fregio in alto sulle pareti, pi\u00f9 antico, mostra quadri con paesaggi alternati a motivi classici, mentre inferiormente sono trofei con armi alternati a cariatidi e telamoni che sorreggono un baldacchino di stoffa."}
{"id": "3553568", "revid": "287204", "url": "https://it.wikipedia.org/wiki?curid=3553568", "title": "Adolfo Cambiaso", "text": "Con un handicap di 10 goal prima di Facundo Pieres era il giocatore pi\u00f9 giovane ad aver raggiunto quell'obiettivo, ed attualmente occupa la prima posizione nella graduatoria mondiale.\nAnche grazie ai numerosi trofei vinti giocando in Argentina, Inghilterra e Stati Uniti \u00e8 considerato il miglior giocatore al mondo di polo, ed ha partecipato per 15 volte gli Open d'Argentina, vincendone 7 e segnato 535 goal. A livello personale ha ricevuto numerosi riconoscimenti, come l'Olimpia de Plata nel 1997 che viene assegnato al miglior giocatore argentino di polo e il miglior giocatore dell'Abierto Argentino sempre nello stesso anno. Nel 2002 ha vinto la Coppa Quilmes con la sua nazionale. Nel 1997 insieme a Bartolom\u00e9 Castagnola ha fondato la squadra La Dolfina Polo Club."}
{"id": "3553573", "revid": "1318789", "url": "https://it.wikipedia.org/wiki?curid=3553573", "title": "Tabloid (programma televisivo)", "text": "Tabloid \u00e8 stato un programma televisivo di Italia 1 trasmesso tutti i marted\u00ec dal 28 giugno al 16 agosto 2011.\nIl programma.\nProduzione, autori e regia.\nCoprodotto da Videonews e da Studio Aperto, Tabloid era un programma firmato da Giovanni Toti e Claudio Brachino, a cura di Monica Gasparini, Federico Novella e Paola Bartoccelli. Alla regia, Mario Bruschini. Al programma collaborava anche Francesca Fogar.\nConduzione.\nEra condotto dalla giornalista di Studio Aperto Monica Gasparini, con la partecipazione di Silvia Carrera (anch'ella di Studio Aperto) e di Monica Coggi, giornalista di Videonews. Ognuna di loro aveva un tema da approfondire.\nCast.\nFra gli inviati del programma troviamo Carlotta Maggiorana e due ex-concorrenti del Grande Fratello 11 (Guendalina Tavassi e Margherita Zanatta).\nFra le partecipanti vip della rubrica \"Page 3\" troviamo Veronica Ciardi, Sarah Nile, Claudia Galanti, Natalia Borges, Rosa Baiano, Micol Ronchi, Laura Drzewicka, Francesca De Andr\u00e9, Elena Morali, Pasqualina Sanna, Ludovica Leoni, Monica Ricchetti, Nora Amile, Marika Baldini, Veridiana Mallmann, Rosaria Cannav\u00f2, Cecilia Rodr\u00edguez (sorella minore di Bel\u00e9n Rodr\u00edguez) e altre modelle: da tale rubrica fu ricavato un calendario 2011/2012 con le modelle citate (proprio come si era fatto con la rubrica \"Backstage\" di \"Mitici '80\" nell'estate precedente)."}
{"id": "3553574", "revid": "226458", "url": "https://it.wikipedia.org/wiki?curid=3553574", "title": "Sondatore", "text": "Il sondatore \u00e8 un operatore specializzato del settore del genio civile.\nLa sua attivit\u00e0 comprende la prospezione diretta del sottosuolo, ovvero sondaggi nel sottosuolo al fine di prelevare campioni e l'esecuzione di appropriate misurazioni fisiche, di prove meccaniche o idrauliche sui vari strati di terreno analizzati, ancoraggi di tutti i generi, iniezioni di cemento o di altri prodotti allo scopo di consolidare o di impermeabilizzare terreni o rocce interessati da gallerie, dighe, scavi, fondazioni o elementi costruttivi di ancoraggi (micro) pali, rivestimenti e altro.\n\u00c8 specializzato nella creazione di opere destinate a trasmettere al terreno carichi puntuali elevati, derivanti da opere murarie (edifici, ponti, viadotti, opere di presa, ecc.), paratie gettate in opera e di tutti i generi a protezione di scavi, pozzi destinati allo sfruttamento o all'abbassamento della falda freatica.\nInoltre \u00e8 specializzato nella creazione di fondazioni speciali, nell'abbassamento o sfruttamento di falde freatiche, nell'esecuzione di opere di sostegno delle pareti di scavi profondi e sottomurazione di strutture esistenti, oltre alla bonifica, al consolidamento e alla impermeabilizzazione di terreni destinati a sostenere carichi meccanici o idraulici che superano i loro limiti di resistenza o di permeabilit\u00e0 naturali."}
{"id": "3553576", "revid": "599013", "url": "https://it.wikipedia.org/wiki?curid=3553576", "title": "Campionato europeo di arrampicata 2002", "text": "Il Campionato europeo di arrampicata 2002 si \u00e8 tenuto dall'11 al 14 luglio 2002 a Chamonix, Francia.\n\u00c8 stata la prima edizione in cui si \u00e8 svolta anche la specialit\u00e0 boulder."}
