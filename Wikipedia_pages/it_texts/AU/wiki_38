{"id": "3478461", "revid": "217591", "url": "https://it.wikipedia.org/wiki?curid=3478461", "title": "Nostra Signora della Carit\u00e0 del Cobre", "text": "Nostra Signora della Carit\u00e0 del Cobre (in spagnolo, \"Nuestra Se\u00f1ora de la Caridad del Cobre\") \u00e8 uno dei titoli attribuiti a Maria. Viene chiamata anche Vergine della Carit\u00e0 del Cobre (\"Virgen de la Caridad del Cobre\"). \u00c8 stata proclamata patrona di Cuba nel 1916 da papa Benedetto XV.\nLa Vergine della Carit\u00e0 del Cobre viene chiamata anche la \"Virgen Mambisa\", vale a dire la Vergine dei \"mamb\u00ec\", il termine spregiativo utilizzato dai Conquistadores per indicare la popolazione locale. Per questo motivo, i patrioti dell\u2019indipendenza cubana si fecero chiamare proprio \"Mambises\".\nLa Virgen de la Caridad del Cobre.\nLa devozione alla Virgen risale al 1612 quando tre pescatori, Juan Morteno, creolo di dieci anni, accompagnato dai fratelli indio Rodrigo e Juan de Hoyos, trovarono una statuetta di legno alta circa sessanta centimetri che galleggiava nelle acque della Bahia de Nipe, nella costa nord occidentale di Cuba, con incise le parole \"Virgen de la Caridad\". Dopo il ritrovamento, l'immagine sacra fu portata presso il centro minerario di El Cobre (cobre in spagnolo significa rame) dove, nel 1684, fu costruito un santuario per ospitare la statua, che rappresenta la Madonna con in braccio il Bambino Ges\u00f9 che sorregge il globo terrestre.\nPadre Jorge Enrique Palma Arrue, cappellano del santuario, situato a pochi chilometri da Santiago di Cuba, ha affermato: \"Il novantanove per cento dei cubani \u00e8 devoto alla \"Virgen de la Caridad\", anche se meno del 10% di essi \u00e8 cattolico praticante\". \"Ai simboli patriottici cubani, che sono la bandiera, l'inno e la Costituzione, abbiamo aggiunto la Vergine come riferimento spirituale della nostra identit\u00e0\", scrive Emilio Cueto nel suo recente libro dove ripercorre i quattrocento anni di devozione alla Vergine della Carit\u00e0 del Cobre. Il 24 gennaio 1998 papa Giovanni Paolo II incoron\u00f2 la statua di Nostra Signora de la Caridad del Cobre. Nel 2012 papa Benedetto XVI comp\u00ec una visita pastorale a Cuba, donando alla Virgen de la Caridad la Rosa d'oro, onorificenza creata da papa Leone IX nel 1049. Il 22 settembre 2015 papa Francesco celebr\u00f2 la Messa nel santuario della Virgen del Cobre.\nTra i numerosissimi visitatori del santuario, molti dei quali lasciano offerte o ex voto, ci fu anche Ernest Hemingway, che don\u00f2 la medaglia ricevuta quando vinse il Premio Nobel per la Letteratura nel 1954. Ogni giorno si recano in visita al santuario mille tra visitatori e pellegrini, specialmente nei mesi di agosto e settembre, mentre il numero raddoppia o triplica il sabato e la domenica.\nLa fede per i cubani \u00e8 di importanza vitale, fin dall'arrivo delle navi che sbarcavano sulle sponde atlantiche schiavi provenienti dall'Africa che attraversavano l'oceano portando con loro la sola fede, riuscendo con questa a sopravvivere alla lunghe e dure traversate. L'incontro con i missionari Gesuiti e Domenicani arrivati con gli spagnoli, fece in modo che elementi religiosi, pagani o pre-cristiani, provenienti dall'Africa si fondessero con il credo cattolico, creando delle mescolanze sfociate nel sincretismo della Santeria, religione tradizionale arricchita di folclore, musiche e balli. Le influenze cattoliche provenienti dal Vecchio Continente, in particolare dalla Spagna, hanno fatto mantenere un elevato livello di Cristianit\u00e0 a tutti i paesi caraibici, anche dopo la Rivoluzione. Nella Santeria cubana, Oshun \u00e8 soprattutto l'orisha dell'amore, del matrimonio e della maternit\u00e0, e viene identificata con la patrona di Cuba, la \"Virgen de la Caridad del Cobre\".\nCollegamenti esterni.\n "}
{"id": "3478462", "revid": "124940548", "url": "https://it.wikipedia.org/wiki?curid=3478462", "title": "Disney Junior", "text": "Disney Junior \u00e8 un canale televisivo a pagamento edito da Disney Branded Television, divisione del gruppo The Walt Disney Company, specializzato nella programmazione per bambini. Nato come un blocco di programmi in onda su Disney Channel \u00e8 diventato un canale vero e proprio nel marzo 2012 sostituendo SOAPnet. Ha sostituito il blocco di programmazione \"Playhouse Disney\" il 14 febbraio 2011. Lo slogan del canale \u00e8 \"Where the Magic Begins\" (\"Dove la magia ha inizio\", in italiano). La sua programmazione consiste in serie televisive originali di prima visione, film in uscita nelle sale cinematografiche e in esclusiva per i media domestici e una selezione di altri programmi di terze parti.\nDa febbraio 2011 a gennaio 2017, Disney Junior ha anche prestato il suo nome a un blocco di programmi del mattino e del primo pomeriggio visti sulla rete sorella Disney Channel, con il marchio \"Disney Junior on Disney Channel\", in onda nei giorni feriali dalle 6:00 alle 14:00 (dalle 6:00 alle 10:00 durante i mesi estivi e nei periodi di pausa scolastica designati) e nei fine settimana dalle 6:00 alle 9:00 Eastern e Pacific Time.\nA gennaio 2016, il canale \u00e8 disponibile per 74,0 milioni di famiglie negli Stati Uniti.\nProgrammazione.\nTutti i programmi precedentemente trasmessi vengono ora mandati in onda su Disney Junior.\nInoltre sono state create delle nuove serie originali come \"Jake e i pirati dell'Isola che non c'\u00e8\", \"Tinga Tinga Tales\" e \"Babar e le avventure di Badou\".\nVariazioni del logo.\nPer ogni serie originale di Disney Junior \u00e8 stata creata una variante. Le serie interessate sono:"}
{"id": "3478469", "revid": "131358", "url": "https://it.wikipedia.org/wiki?curid=3478469", "title": "FC Irtysh Pavlodar", "text": ""}
{"id": "3478471", "revid": "2120780", "url": "https://it.wikipedia.org/wiki?curid=3478471", "title": "Acropoli di Arpino", "text": "L'Acropoli di Arpino \u00e8 un sito archeologico prossimo al centro abitato di Arpino, uno dei pi\u00f9 importanti per la conoscenza dell'architettura megalitica del Lazio meridionale, non solo per la grande estensione delle mura ma anche per la loro vetust\u00e0, maggiore di quella di altri siti (collocabile secondo alcuni in piena et\u00e0 del ferro, VIII/VII secolo a.C.), e classificabili secondo la scala ideata da Giuseppe Lugli nella seconda maniera.\nLa \"civitas vetus\" della citt\u00e0 rappresenta una delle cinte murarie meglio conservate costruite in opera poligonale in epoca preromana. Di particolare significativit\u00e0 \u00e8 la presenza di un \"arco a sesto acuto\" unico sopravvissuto nel suo genere in tutta l'area mediterranea. \nTrattasi di un tipico arco a mensola, che viene a costituire una porta cosiddetta \"scea\".\nLe porte scee (famose quelle dell'antica Troia) sono varchi nelle cinte murarie che non si aprono frontalmente, bens\u00ec di lato, e precisamente in lato sinistro (\"scaevus\", in latino \"sinistro\") su una muraglia sghemba; in tal modo, per entrare nella citt\u00e0 fortificata si doveva esporre agli abitanti il lato destro del corpo, che in caso di guerra e in caso di soldati attaccanti era quello sguarnito dalla difesa dello scudo (il quale veniva tenuto con la mano sinistra, mentre l'arma veniva tenuta con la mano destra).\nGli abitanti godevano pertanto del sostanziale vantaggio di poter respingere un potenziale attacco nemico, colpendo il nemico nel lato sguarnito da difesa, quello destro.\nGiustiniano Nicolucci, antropologo e archeologo originario di Isola del Liri, in giovent\u00f9 allievo del collegio Tulliano di Arpino, indi illustre docente all'universit\u00e0 di Napoli (ove fu fondatore e titolare della cattedra di antropologia), strinse amicizia con il celeberrimo archeologo tedesco Heinrich Schliemann, riuscendo tra l'altro a condurlo ad Arpino nel settembre 1875 e a intrattenere con lui un interessante carteggio tra il 1874 e il 1889.\nL'Acropoli \u00e8 difesa in lato nord da poderose mura poligonali della seconda maniera, che raggiungono anche l'altezza di sei metri in alcuni punti, e si articolano con l'Arco a sesto acuto in un sistema di difesa di epoca preromana.\nL'Acropoli, situata a un'altitudine media di m. 627 s.l.m., \u00e8 oggi chiamata \"Civita Vecchia\" o \"Civitavecchia\" (\"C'tavecchia\" in dialetto arpinate), probabilmente in contrapposizione alla \"Civita Falconara\" (\"c\u00ec'uta\" in dialetto arpinate), costituente la parte pi\u00f9 impervia ed elevata del sottostante centro storico di Arpino e situata su un contrafforte quasi opposto alla Civitavecchia in aspetto ovest-sud-ovest.\nSia la Civitavecchia sia la Civita Falconara sono raggiunte e difese da mura poligonali della seconda maniera, le quali costituiscono una cinta muraria completa per un perimetro di pi\u00f9 di tre chilometri (di cui almeno un chilometro e mezzo in buone condizioni), racchiudente sia la citt\u00e0 di Arpino propriamente detta (altitudine media m. 450 s.l.m.) sia la Civitavecchia (m. 627 s.l.m.), sia la collina e il dislivello esistenti tra le due; le mura si sviluppano non solo in tratti pianeggianti, dove a volte assumono aspetti imponenti di pi\u00f9 di sei metri di altezza, ma anche lungo i dislivelli orografici, discendendo e risalendo dalla Civitavecchia alla Civita Falconara, e fungendo spesso in quest'ultima (specie nel quartiere \"Ca\u00f9to\", attuale \"via Caio Mario\") da fondamenta di case, giardini e palazzi di epoca pi\u00f9 recente, non di rado inglobate nei sotterranei e nei divisori di tali fabbricati.\nCivitavecchia, come l'Acropoli \u00e8 oggi chiamata comunemente, \u00e8 ancor oggi abitata da un centinaio di persone, alcune delle quali dedite in loco all'artigianato e alle attivit\u00e0 agricole; il borgo \u00e8 tutelato ai fini storico-ambientali e all'interno di esso non vi sono esercizi commerciali.\nOltre all'Arco a sesto acuto e alle mura poligonali, con vari torrioni strategici aggiunti nell'et\u00e0 moderna (probabilmente a cavallo tra il quindicesimo e il sedicesimo secolo), i monumenti di pi\u00f9 grande interesse all'interno dell'Acropoli sono la cosiddetta \"Torre di Cicerone\", restaurata nel 2011 (residuo di un castello merlato medievale di cui si conserva sul retro della torre una piccola piazza d'armi con cisterna e ruderi delle fondazioni delle altre torri), la Chiesa di San Vito, con una bella facciata e campanile del XVII/XVIII secolo in puddinga di Arpino, un interno pesantemente rimaneggiato in epoca moderna e una pala d'altare del Cavalier d'Arpino raffigurante i \"Santi Vito, Modesto e Crescenzia\" del 1625/1627, e, in aderenza all'Arco a sesto acuto, la piccola Chiesa della Santissima Trinit\u00e0 o del Simulacro del Crocefisso, unica chiesa con pianta a croce greca in Arpino, edificata nel 1720, con una facciata in severo stile tardobarocco con suggestioni neoclassiche, costituita da un corpo aggettante delimitato da due paraste in puddinga, e interno in parte affrescato e ornato con motivi religiosi tardobarocchi.\nCollegamenti esterni.\nSito internet"}
{"id": "3478473", "revid": "113373438", "url": "https://it.wikipedia.org/wiki?curid=3478473", "title": "Habrovany (Moravia meridionale)", "text": "Habrovany (in tedesco \"Habrowan\") \u00e8 un comune della Repubblica Ceca facente parte del distretto di Vy\u0161kov, in Moravia Meridionale.\nSi trova a pochi chilometri da Brno e risale al 1350 d.C. I primi ritrovamenti risalgono all'et\u00e0 del bronzo. \u00c8 situata a circa 3\u00a0km dalla citt\u00e0 di Rous\u00ednov, e fino agli inizi degli anni '90 era amministrativamente unita al vicino villaggio di Olsany, distante 1,5\u00a0km. La zona circostante \u00e8 conosciuta per aver ospitato alcune delle pi\u00f9 famose battaglie di Napoleone Bonaparte (battaglia di Austerlitz, oggi Slavkov u Brna), ricordata con numerosi monumenti e ricostruzioni storiche. L'edificio pi\u00f9 famoso \u00e8 il castello conosviuto come Habrovansk\u00fd, situato all'ingresso del paese provenendo da Rousinov, che attualmente ospita un istituto per disabili che ospita circa 60-80 persone. Un altro importante edificio in Habrovany \u00e8 la chiesa della Santissima Trinit\u00e0, che si trova nei pressi del castello, all'inizio del paese."}
{"id": "3478475", "revid": "1543377", "url": "https://it.wikipedia.org/wiki?curid=3478475", "title": "Quarzo affumicato", "text": "Il quarzo affumicato o quarzo fum\u00e9 \u00e8 una variet\u00e0 di quarzo.\nDescrizione.\nIl quarzo affumicato di colore nero viene detto anche morione ma questa variet\u00e0 di quarzo pu\u00f2 arrivare fino ad essere quasi del tutto incolore come quelli che si possono trovare nel marmo di Carrara.\nLe inclusioni pi\u00f9 frequenti, oltre quelle di alluminio, sono quelle di rutilo color biondo o rame.\nQualche campione pu\u00f2 avere delle fessurazioni o delle pareti riflettenti.\nLe variet\u00e0 pi\u00f9 intensamente colorate possono manifestare il pleocroismo che pu\u00f2 scomparire se il minerale viene riscaldato ad una temperatura compresa tra i 300 ed i 400\u00a0\u00b0C.\nQueste pietre possono venir spacciate come topazi fum\u00e9.\nOrigine e giacitura.\nIl quarzo ha la stessa genesi del cristallo di rocca. Una volta formatosi come cristallo di rocca, viene irradiato da radioattivit\u00e0 che gli dona la particolare coloratura.\nArtificialmente si pu\u00f2 ottenere irradiando il cristallo di rocca con raggi gamma o raggi X.\nIl collezionista deve prestare attenzione a quei cristalli, provenienti dagli Stati Uniti, la cui colorazione \u00e8 ottenuta irraggiandoli per un tempo variabile da 1 a 6 ore con raggi gamma, mediante una sorgente radioattiva al cobalto-60. Questo trattamento crea dei danni al reticolo cristallino, tuttavia non \u00e8 osservabile nessuna radioattivit\u00e0 nei campioni trattati in tal modo. Il riconoscimento dei quarzi affumicati artificiali richiede l'occhio attento di un esperto in materia. Un modo per riconoscere facilmente i campioni artificiali consiste nello scalfirli con l'unghia: i quarzi affumicati naturali, come tutti gli altri quarzi e tutte le pietre dure, non si scalfiscono, mentre per i motivi suaccennati ci\u00f2 accade a quelli affumicati artificialmente.\nGemmologia.\n\u00c8 una gemma di modesto pregio (viene valutata a chili e non a carati), tuttavia vengono utilizzate le pietre con tonalit\u00e0 non troppo cupe."}
{"id": "3478476", "revid": "467420", "url": "https://it.wikipedia.org/wiki?curid=3478476", "title": "Chiesa dei Santi Simone e Giuda (Mantova)", "text": "La chiesa dei Santi Simone e Giuda \u00e8 tra le pi\u00f9 antiche di Mantova, essendo stata eretta prima dell'anno 1000.\nStoria e descrizione.\nFu ricostruita nel 1593, restaurata nel 1775 e nella prima met\u00e0 dell'Ottocento. Nel frattempo, con decreto del 22 giugno 1805, la parrocchia dei Santi Simone e Giuda fu soppressa e inclusa in quella di Sant'Andrea.Dopo esser stata chiusa nel 2001 \u00e8 stata oggetto di restauri e dal 2006 \u00e8 nuovamente accessibile. L'interno \u00e8 arricchito da dipinti e affreschi.\nNella chiesa, il 20 maggio 1599, il compositore Claudio Monteverdi si un\u00ec in matrimonio con Claudia Cattaneo, cantante alla corte dei Gonzaga, e nel 1601 vi fu battezzato il loro pimogenito.\nAll'interno della chiesa una lapide bilingue, italiano e inglese, ricorda il breve transito mantovano dello scozzese James Crichton of Eliock and Cluny (1560-1582) conosciuto in Italia come l\"'Ammirabile Critonio\". Uomo di grande cultura, tra l'altro parlava dieci lingue, giunse alla corte di Guglielmo Gonzaga, il cui figlio Vincenzo, futuro duca, lo uccise in uno scontro con spada e pugnale.La lapide fu posta da un discendente, Douglas Crichton, nel 1914.\nNel 1638 l'architetto cremonese Antonio Maria Viani, che fu chiamato nel 1591 dal duca Vincenzo I a ricoprire il ruolo di Prefetto alle fabbriche ducali, fu sepolto nella chiesa dei Santi Simone e Giuda come da sua richiesta testamentaria.\nDal 20 dicembre 2008 ogni sabato e vigilia di festa alle ore 17:30 in questa chiesa viene celebrata la Santa Messa nella forma tridentina."}
{"id": "3478482", "revid": "84604", "url": "https://it.wikipedia.org/wiki?curid=3478482", "title": "Morione", "text": "Con morione si pu\u00f2 riferire a:"}
{"id": "3478483", "revid": "729019", "url": "https://it.wikipedia.org/wiki?curid=3478483", "title": "Centrale idroelettrica di Moncalieri", "text": "La centrale di Moncalieri \u00e8 situata nel comune di Moncalieri e sfrutta le acque del Po.\nCaratteristiche.\nSi tratta di una centrale ad acqua fluente che utilizza le acque del Po ed impiega un turbina Kaplan/generatore, ad asse verticale."}
{"id": "3478485", "revid": "163662", "url": "https://it.wikipedia.org/wiki?curid=3478485", "title": "Caroline Gu\u00e9rin", "text": "Biografia.\nInizia a fare teatro a 10 anni. Parallelamente al suo diploma in arti sceniche, alla Facolt\u00e0 di Nanterre dell' (1992), ha completato il Cours Florent. Ha anche montato un componimento teatrale e lavora ad un adattamento di una novella di Milan Kundera. Il realizzatore Etienne Faure, le offre il primo ruolo femminile nel passo del suo secondo lungometraggio di fiction: Des illusions, uscito nel 2009."}
{"id": "3478492", "revid": "40512050", "url": "https://it.wikipedia.org/wiki?curid=3478492", "title": "Fantasioso", "text": ""}
{"id": "3478493", "revid": "118031", "url": "https://it.wikipedia.org/wiki?curid=3478493", "title": "TELE+CLUB", "text": ""}
{"id": "3478495", "revid": "729019", "url": "https://it.wikipedia.org/wiki?curid=3478495", "title": "Battaglia di Acosta \u00d1u", "text": "La battaglia di Acosta \u00d1u o battaglia di Campo Grande fu un evento bellico combattuto durante la guerra della Triplice Alleanza tra l'esercito paraguaiano e le forze della \"Triplice Alleanza\" (Brasile, Argentina e Uruguay); il 16 agosto 1869 nei pressi della localit\u00e0 di Barrero Grande l'esercito alleato, comandato da Gastone d'Orleans, intercett\u00f2 la colonna di retroguardia dell'esercito paraguaiano al comando di Bernardino Caballero, formata da alcuni veterani e 3.500 bambini o adolescenti, annientandola.\nContesto storico.\nDopo la caduta della fortezza fluviale di Humait\u00e1 e il conseguente abbandono di Asunci\u00f3n nel 1868 il presidente paraguaiano Francisco Solano L\u00f3pez ordin\u00f2 al proprio esercito di marciare verso est, in una zona collinare caratterizzata da stretti passaggi e paludi difficili da guadare. Tra il 21 e il 26 dicembre 1868 nella battaglia di Lomas Valentinas gli alleati riuscirono ad assestare una vittoria decisiva, sbaragliando le forze paraguaiane che, da quella data in avanti, dovettero limitarsi ad una lunga ritirata contraddistinta da disperati scontri di retroguardia.\nIl 22 marzo 1869 fu nominato al comando dell'esercito alleato Gastone d'Orleans, Conte d'Eu, genero dell'imperatore del Brasile Pedro II; questi condusse la vittoriosa battaglia di Piribebuy approfittando di una ormai manifesta superiorit\u00e0 numerica e di armamento, ordinando per rappresaglia al termine del conflitto un feroce massacro.\nLa battaglia.\nDopo la sconfitta di Piribebuy Solano L\u00f3pez form\u00f2 con ci\u00f2 che restava delle sue truppe due divisioni: una d'avanguardia al comando del generale Francisco Isidoro Resqu\u00edn e una di retroguardia guidata da Bernardino Caballero. In questa era presente un solo battaglione di veterani; il resto delle forze era composto da anziani e adolescenti, spesso truccati con barbe finte affinch\u00e9 il nemico li scambiasse per adulti e ingaggiasse battaglia con loro.\nLa mattina del 16 agosto 1869 l'esercito alleato intercett\u00f2 la retroguardia paraguaiana nei pressi della localit\u00e0 di Barrero Grande, in una pianura chiamata \"Acosta \u00d1u\" (o anche \"Campo Grande\" in castigliano). Caballero si trov\u00f2 a dover fronteggiare un esercito di 20.000 uomini, conscio del fatto che l'unica sua possibilit\u00e0 di sopravvivenza sarebbe stata quella di ritirarsi nei vicini boschi di Caraguatay; riusc\u00ec ad attraversare il torrente Yuquer\u00ed e a piazzare l'artiglieria, respingendo due cariche di fanteria degli avversari. All'arrivo sul campo di battaglia di una seconda colonna nemica il battaglione di veterani, il reparto pi\u00f9 importante della difesa paraguaiana, cedette. Il generale dispose la formazione di un quadrato e resistette fino a che pot\u00e9; alla fine riusc\u00ec a sottrarsi con pochi sopravvissuti al massacro in atto.\nConseguenze.\nIntervenuta quando ormai le sorti del conflitto erano ormai segnate e il Paraguay un paese completamente dissanguato, la battaglia di Acosta \u00d1u fu l'ultimo conflitto di grandi dimensioni della guerra della Triplice Alleanza. Rifiutando la resa Francisco Solano L\u00f3pez continu\u00f2 la sua fuga fino all'ultimo fatale scontro sul Cerro Cor\u00e1 il 1\u00ba marzo 1870.\nLa battaglia si risolse in un massacro che non risparmi\u00f2 la vita di migliaia di bambini e adolescenti; in onore ad essi il 16 agosto si commemora in Paraguay la \"giornata del bambino\"."}
{"id": "3478496", "revid": "461603", "url": "https://it.wikipedia.org/wiki?curid=3478496", "title": "\u0160acht\u00ebr Qara\u01e7andy Futbol Kluby", "text": ""}
{"id": "3478499", "revid": "729019", "url": "https://it.wikipedia.org/wiki?curid=3478499", "title": "Centrale idroelettrica di San Mauro Torinese", "text": "La centrale di San Mauro \u00e8 situata nel comune di San Mauro Torinese.\nCaratteristiche.\nSi tratta di una centrale ad acqua fluente che utilizza le acque del Po a valle della confluenza della Stura di Lanzo ed impiega un gruppo turbina Kaplan/generatore, ad asse verticale, da 8\u00a0MW, avente capacit\u00e0 produttiva annua pari a circa 40\u00a0GWh."}
{"id": "3478508", "revid": "443105", "url": "https://it.wikipedia.org/wiki?curid=3478508", "title": "Battaglia di Campo Grande", "text": ""}
{"id": "3478509", "revid": "599013", "url": "https://it.wikipedia.org/wiki?curid=3478509", "title": "Murat Tile\u015fev", "text": "Carriera.\nClub.\nDurante la sua carriera ha giocato principalmente con l'Ertis.\nNazionale.\nConta 8 presenze ed una rete con la nazionale kazaka."}
{"id": "3478511", "revid": "1318658", "url": "https://it.wikipedia.org/wiki?curid=3478511", "title": "Saiunkoku monogatari", "text": " \u00e8 una serie di light novel scritte da Sai Yukino ed illustrate da Kairi Yura. La serie conta diciotto volumi.\nLa storia \u00e8 adattata anche in un manga, sempre realizzato da Kairi Yura, e serializzato su \"Beans Ace\", rivista pubblicata dalla Kadokawa Shoten. In seguito alla chiusura della testata \"Beans Ace\", il manga \u00e8 proseguito su \"Asuka\". Ad oggi la serie \u00e8 stata raccolta in nove \"tank\u014dbon\".\n\"Saiunkoku monogatari\" \u00e8 stato anche adattato in una serie animata, prodotta dalla Madhouse e diretta da Jun Shishido, trasmessa sulla televisione giapponese dalla NHK il sabato mattina. La prima stagione \u00e8 stata trasmessa dall'8 aprile 2006 al 24 febbraio 2007 per un totale di trentanove episodi. La seconda stagione, intitolata , \u00e8 stata trasmessa dal 7 aprile 2007 all'8 marzo 2008 e conta altri trentanove episodi, per un totale di settantotto episodi.\nTrama.\nStoria.\nAmbientato nell'immaginario impero di Saiunkoku, la storia ruota intorno alla giovane Shuurei Kou, ultima discendente di una nobile dinastia cinese caduta in disgrazia. Suo padre lavora come bibliotecario presso l'archivio imperiale, un posto che gli conferisce prestigio e rispettabilit\u00e0, ma poche soddisfazioni economiche. Shuurei insegna presso un tempio e si barcamena fra vari lavoretti per racimolare qualche spicciolo, bench\u00e9 il suo sogno sia quello di passare gli esami imperiali ed essere assunta presso il governo, cosa vietata alle donne.\nI desideri di Shuurei per\u00f2 sono bruscamente interrotti quando il Gran Consigliere dell'imperatore le fa un'offerta inaspettata, chiedendole di entrare a far parte dell'harem imperiale per sei mesi, diventando concubina dell'imperatore e sua insegnante personale, allo scopo di farlo diventare un governatore rispettabile. Se lei riuscir\u00e0 nell'impresa, sar\u00e0 ricompensata in maniera adeguata.\nLa storia racconta la crescente relazione di Shuurei con l'imperatore Ryuuki e dei suoi rapporti con gli altri membri della corte, fra gli intrighi della politica imperiale, e il suo impegno per migliorare s\u00e9 stessa e il suo paese.\nAmbientazione.\nSecondo la leggenda, Saiunkoku una volta era infestato dai demoni che avevano gettato il paese nel caos. Un guerriero valoroso chiamato riun\u00ec gli Otto Saggi Illuminati e riusc\u00ec a scacciare i demoni.\nS\u014d Gen poi fond\u00f2 la nazione di Saiunkoku e ne divenne il primo imperatore. Dopo la morte di Gen, gli otto saggi scomparvero, ma secondo la leggenda essi si mimetizzarono fra la gente comune. Un tempio fu costruito in onore degli Otto Saggi, diventando il centro della Citt\u00e0 Imperiale.\nSaiunkoku \u00e8 sempre stata divisa in otto province nominate ognuna con il nome di un colore:\nMedia.\nLight novel.\nScritte da Sai Yukino ed illustrate da Kairi Yura, la serie di light novel \"Saiunkoku monogatari\" \u00e8 stata serializzata su \"The Beans\" dal 2003. I singoli capitoli sono stati poi raccolti e pubblicati in volumi dalla Kadokawa Shoten, con il primo volume pubblicato in Giappone il 31 ottobre 2003. Al 2011 sono stati pubblicati diciotto volumi.\nStorie parallele.\nSai Yukino ha realizzato una serie di brevi storie parallele per \"Saiunkoku monogatari\" che sono state raccolte e pubblicate in volumi dalla Kadokawa Shoten. Il primo volume \u00e8 stato pubblicato nell'aprile 2005 e ad oggi sono stati pubblicati quattro volumi.\nManga.\nUn adattamento manga, sempre scritto da Sain Yukino e illustrato da Kairi Yura, \u00e8 stato pubblicato sulla rivista \"Beans Ace\" nel 2005. Con la chiusura della testata nel 2009, la serie \u00e8 continuata su \"Asuka\". Nel frattempo, i capitoli sono stati raccolti e pubblicati in nove \"tank\u014dbon\" dalla Kadokawa Shoten; il primo volume \u00e8 uscito nel giugno 2006 mentre l'ultimo nel marzo 2012.\nAnime.\nProdotto dallo studio Madhouse e diretto da Jun Shishido, l'adattamento in anime di \"Saiunkoku monogatari\" \u00e8 stato trasmesso in Giappone da NHK a partire dall'8 aprile 2006. La prima stagione conta 39 episodi e si \u00e8 conclusa il 24 febbraio 2007. La seconda stagione, intitolata \"Saiunkoku monogatari 2nd Series\", \u00e8 stato trasmessa a partire dal 7 aprile 2007 ed \u00e8 proseguita per altri 39 episodi sino alla sua conclusione l'8 marzo 2008.\nPer quanto riguarda la colonna sonora, entrambe le stagioni si aprono con ' di Ayaka Hirahara, mentre le sigle di chiusura sono differenti: quella della prima stagione \u00e8 ' di Sachi Tainaka, invece la chiusura della seconda \u00e8 \"\" di Teruya Miho."}
{"id": "3478514", "revid": "1318658", "url": "https://it.wikipedia.org/wiki?curid=3478514", "title": "Centrale idroelettrica di Piova-Castellamonte", "text": "La centrale idroelettrica di Castellamonte \u00e8 situata in Piemonte, nel comune di Castellamonte in provincia di Torino.\nCaratteristiche.\nLa centrale \u00e8 equipaggiata con due gruppi turbina/alternatore, con turbine Francis ad asse orizzontale."}
{"id": "3478517", "revid": "1924342", "url": "https://it.wikipedia.org/wiki?curid=3478517", "title": "Super Bass", "text": "Super Bass \u00e8 il quinto singolo estratto dall'album di debutto della rapper statunitense Nicki Minaj, \"Pink Friday\". \u00c8 uscito negli Stati Uniti il 5 aprile 2011. Scritto da Daniel Johnson, Ester Dean e la stessa Minaj, \u00e8 prodotto da Ken ed \u00e8 cantato in piccole parti dalla Dean.\nAccoglienza.\nWesley Case del \"The Baltimore Sun\" diede una valutazione positiva, scrivendo che essa \u00ab\u00e8 una sicura hit\u00bb e la mise a paragone col resto del disco da cui proveniva, sostenendo che \"Super Bass\" fosse molto pi\u00f9 potente. \"Rap-Up\" lo descrisse \u00abun brano contagioso\u00bb. Jessica Sinclair di \"Long Island Press\" premi\u00f2 il nuovo porsi \u00abal centro della scena\u00bb della cantante e scrisse che cos\u00ec facendo essa avesse riscontrato un vero successo. Inoltre la stessa scrisse che evocasse il lato pi\u00f9 solare di Nicki Minaj e grad\u00ec il ritornello definendolo scorrevolissimo. Rosie Gray of BlackBook scrisse di aver sentito un brano \u00abassassino\u00bb.\nVideo musicale.\nIl video musicale fu filmato nel mese di marzo 2011. Era il 10 marzo 2011, quando in un'intervista con MTV News, Nicki Minaj disse di stare girando un video colorato con la regista Sanaa Hamri. Il 26 aprile 2011, illustr\u00f2 un piccolo estratto del video in \"106 &amp; Park\" di BET. In un primo momento, il video si sarebbe mostrato in anteprima nello stesso programma in data 27 aprile 2011, ma Minaj annunci\u00f2 tramite Twitter che esso fu in seguito rimosso dall'evento per ragioni sconosciute. Il video fu presentato in anteprima sull'account ufficiale VEVO della rapper il 5 maggio 2011.\nSi apre con alcuni primi piani di Nicki Minaj con lunghi capelli tinti per met\u00e0 biondi e per met\u00e0 rosa che si scorge circondata da enormi ghiacci. Seguono scorci ravvicinati di ragazzi ammiccanti e Nicki con nuova acconciatura e abbigliamento che ci prova con un uomo di colore, avvolgendoselo a s\u00e9 con la sua cravatta e, nella scena seguente, strusciandosi ai suoi pettorali scoperti. Segue il suo ballo con altre cinque sosia, ancheggiando e sculettando. \u00c8 poi la volta della scena in piscina, con la rapper con capelli verdi che sfila in biancheria intima mostrando le sue curve davanti a un gruppo di muscolosi ragazzi sdraiati in costume sui ghiacciai. Minaj s'immerge in uno strato d'acqua rosea, bevendo un drink rosa che prima si versa sul seno e poi lancia addosso a un uomo che ci prova con lei.\nPoi segue la sequenza in cui cavalca una moto di ghiaccio e infine, quella in cui a luci spente, insieme alle sosia, indossando un abito e trucco fosforescenti, balla in modo seducente sul proprio ragazzo e infine sprigiona mille piume rosa in aria.\nContessa Gayles di AOL Music mise in luce la scena della lap dance a luci spente scrivendo: \u00abIl pi\u00f9 bel momento del video di Sanaa Hamri? La bellissima scena al buio con la lap dance\u00bb. Becky Bain di \"Idolator\" diede una valutazione positiva e, mettendolo a confronto con \"Judas\", scrisse: \u00ab\"Super Bass\" ha la coreografia pi\u00f9 bella nel video pi\u00f9 impazientemente atteso in cui una popstar \u00e8 a cavallo di una moto\u00bb. Il video \u00e8 stato nominato agli MTV Video Music Award nelle categorie \"Best Female video\" e \"Best Hip-Hop video\", vincendo in quest'ultima categoria. \u00c8 uno dei video che ha ottenuto la certificazione Vevo con mezzo miliardo di visualizzazioni.\nImpatto culturale.\nIn America, \"Super Bass\" suscit\u00f2 una fiorente ammirazione nel mondo dello spettacolo. In un'intervista con l'emittente radio di Nashville, 107.5, The River, Taylor Swift richiese al programma di trasmettere il brano e confess\u00f2 di amarlo con queste parole: \u00abL'ascolto di continuo e intrattengo i miei amici recitando ogni singola parola del testo rappandola\u00bb. Il DJ la invit\u00f2 a far sentire in radio come se la cavasse a rappare \"Super Bass\". Il giorno stesso, la stella nascente del mondo Disney, Selena Gomez immise sul proprio account YouTube la sua recitazione rap di \"Super Bass\"."}
{"id": "3478525", "revid": "7", "url": "https://it.wikipedia.org/wiki?curid=3478525", "title": "Giovan Battista Zorzoli", "text": ""}
{"id": "3478531", "revid": "775372", "url": "https://it.wikipedia.org/wiki?curid=3478531", "title": "Ministero dell'interno (Cuba)", "text": "Il Ministero dell'interno di Cuba (in spagnolo, \"Ministerio del Interior de la Rep\u00fablica de Cuba\" o MININT) fu costituito ufficialmente il 6 giugno 1961, in sostituzione del vecchio Ministero del Governo (\"Ministerio de Gobernaci\u00f3n\").\nIl Ministero sovrintende alle funzioni di sicurezza e ordine pubblico, tramite la Polizia nazionale rivoluzionaria e il corpo ausiliario dei Comitati di difesa della rivoluzione.\nIl ministro degli interni \u00e8 il generale di corpo d'armata L\u00e1zaro Alberto \u00c1lvarez Casas dal 2020."}
{"id": "3478533", "revid": "76963", "url": "https://it.wikipedia.org/wiki?curid=3478533", "title": "Minami Kuribayashi", "text": ""}
{"id": "3478536", "revid": "582484", "url": "https://it.wikipedia.org/wiki?curid=3478536", "title": "Cappello degli Alpini", "text": ""}
{"id": "3478538", "revid": "729019", "url": "https://it.wikipedia.org/wiki?curid=3478538", "title": "Polizia nazionale rivoluzionaria", "text": "La Polizia nazionale rivoluzionaria (in spagnolo, \"Polic\u00eda Nacional Revolucionaria\", PNR) \u00e8 la principale forza di polizia di Cuba. Fu fondata il 5 gennaio 1959 da Fidel Castro, dopo la vittoria della rivoluzione cubana.\nLa PNR si definisce come il garante della tranquillit\u00e0 dei cittadini ed \u00e8 soggetta alla Direzione generale della PNR del Ministero dell'interno."}
{"id": "3478541", "revid": "105611", "url": "https://it.wikipedia.org/wiki?curid=3478541", "title": "A.N.P.d'I.", "text": ""}
{"id": "3478549", "revid": "767487", "url": "https://it.wikipedia.org/wiki?curid=3478549", "title": "Johnny Gill (cantante)", "text": "Da solista, ha pubblicato sinora una decina di album, il primo dei quali \u00e8 l'album eponimo del 1983. Tra le sue canzoni di maggiore successo, figurano: \"Super Love\" (1983), \"My, My, My e\" \"Perfect Combination\" (con Stacy Lattisaw).\nTra le sue principali collaborazioni, si segnalano quelle con la concittadina ed amica d'infanzia Stacy Lattisaw."}
{"id": "3478550", "revid": "287204", "url": "https://it.wikipedia.org/wiki?curid=3478550", "title": "Johnny Gill", "text": ""}
{"id": "3478555", "revid": "1924342", "url": "https://it.wikipedia.org/wiki?curid=3478555", "title": "Maqsat Ba\u00fdjanov", "text": "Carriera.\nClub.\nDurante la sua carriera ha giocato con varie squadre kazake, tra cui anche l'Aqt\u00f6be.\nNazionale.\nConta 12 presenze con la Nazionale kazaka."}
{"id": "3478559", "revid": "461603", "url": "https://it.wikipedia.org/wiki?curid=3478559", "title": "Ruslan Baltiev", "text": ""}
{"id": "3478564", "revid": "298229", "url": "https://it.wikipedia.org/wiki?curid=3478564", "title": "Stadio Kleanthis Vikelidis", "text": "Lo stadio Kleanthis Vikelidis (gr. \"\u03a3\u03c4\u03ac\u03b4\u03b9\u03bf \u039a\u03bb\u03b5\u03ac\u03bd\u03b8\u03b7\u03c2 \u0392\u03b9\u03ba\u03b5\u03bb\u03af\u03b4\u03b7\u03c2\") \u00e8 uno stadio situato a Salonicco, in Grecia. Ospita le partite casalinghe dell'.\nStoria.\nCostruito nel 1951, per molti anni il nome dello stadio fu Aris Stadium, fino a quando lo stadio cambi\u00f2 nome in \"stadio Kleanthis Vikelidis\" in onore di Kleanthis Vikelidis, un giocatore dell'Aris Salonicco negli anni '30.\nInizialmente la capienza dello stadio era di 23.200, poi ridotti a 22.800 per i Giochi olimpici del 2004. L'Ar\u012bs Salonicco ha utilizzato questo stadio nell'edizione 2010-2011 dell'Europa League."}
{"id": "3478566", "revid": "1718925", "url": "https://it.wikipedia.org/wiki?curid=3478566", "title": "Paul Anderson (sollevatore)", "text": "Paul Anderson, originario della Georgia (Stati Uniti), \u00e8 stato definito uno degli uomini pi\u00f9 forti di tutti i tempi, la pi\u00f9 grande macchina umana mai esistita e nel 1992 l'associazione Oldtime Barbell&amp;Strongman volle onorarlo con una targa. A circa sessant'anni di et\u00e0, Paul aveva alle spalle il passato di grande campione della forza e il titolo di \"Strongest man of all time\" (uomo pi\u00f9 forte di tutti i tempi). Nonostante i suoi record siano stati quasi tutti superati, si \u00e8 pi\u00f9 volte ritenuto che con le attuali tecniche e conoscenze di pesistica, avrebbe ottenuto risultati ben pi\u00f9 ragguardevoli rispetto a quelli che ottenne negli anni 50 - 60. I suoi riconoscimenti hanno assunto pi\u00f9 valore col tempo, da una parte si vuole perch\u00e9 nonostante fosse afflitto da una malattia renale, che negli ultimi anni lo costrinse alla sedia a rotelle e al trapianto di un rene da parte della sorella, mai, finch\u00e9 pot\u00e9, volle rinunciare alle sue imprese, come quando vinse l'alloro olimpico perch\u00e9 a causa di un'infezione ghiandolare a gola e orecchio fu febbricitante per circa 10 giorni prima della gara, perdendo forza e peso ma, nonostante ci\u00f2, alla terza e ultima prova riusc\u00ec a sollevare 187\u00a0kg nell'esercizio di slancio, eguagliando con 508\u00a0kg il totale dell'argentino Selvetti e strappandogli il titolo sulla bilancia, dove invece l'italiano Pigaiani si classific\u00f2 terzo, ma dall'altra perch\u00e9 le prodezze di forza e i suoi guadagni come atleta professionista, le sue letture, i suoi seminari itineranti, gli servirono per coronare uno dei suoi pi\u00f9 grandi sogni, ossia quello di assistere e guidare giovani traviati senza famiglia, nella sua casa rifugio di Vidalia, la \"youth home\", ora nelle mani della sua compagna, Glenda Garland/Anderson, a testimonianza di un asso della forza dal grande altruistico cuore nei principi della cristiana solidariet\u00e0. Il 17 agosto 1994 il generoso cuore di Paul Anderson ha cessato di battere e questa morte, non del tutto inattesa, rimette in discussione il vecchio dilemma del culto della forza come causa di morte precoce, anche se uomini molto forti, come Treolar, Hoffman, di cui Paul fu ambasciatore del suo metodo, Goodrich, etc, etc, vissero invece lunghe e operose vite allenandosi e sollevando pesi sino ad et\u00e0 molto avanzata.\nPer concludere, si riportano le sue principali imprese eseguite\nNel 1956, a Melbourne, fu campione olimpico di sollevamento pesi nella categoria pesi massimi, tenendo presente che egli aveva iniziato ad allenarsi con i pesi per migliorare nel gioco del football e la prima volta che gli misero un bilanciere sulle spalle, esegu\u00ec in perfetto stile e con facilit\u00e0, ripetizioni di squat con 140\u00a0kg. In poco tempo super\u00f2 tutti i record mondiali dell'epoca, anche se l'unico record di Anderson ancora oggi imbattuto \u00e8 quello del \"back lift\", esercizio di sollevamento con la schiena di un tavolo zavorrato e stacco dal suolo di qualche cm.\nAltro giorno di trionfo per Paul fu il 15 giugno 1955 al Gorki Park di Mosca dove, sotto la pioggia, ben 15.000 spettatori assistettero alle sue alzate record, compresa quella di 402 libbre di slancio (182\u00a0kg).\nAltri e ultimi dati che rendono significato alle sue attivit\u00e0 agonistiche, furono:\nSquat: 534\u00a0kg\nPanca: 284\u00a0kg\nStacco: 364\u00a0kg\nDistensione: 220\u00a0kg\nDistensione con un manubrio ad 1 braccio: Kg. 110 n.11 reps; \nKg. 136 n.4 reps."}
{"id": "3478568", "revid": "123552322", "url": "https://it.wikipedia.org/wiki?curid=3478568", "title": "Pellegrino Antonio Orlandi", "text": "Biografia.\nNato a Bologna nell'aprile del 1660, entr\u00f2 nel convento carmelitano di San Martino, a Bologna, dove rivest\u00ec la carica di priore, almeno dal 1718. Nella seconda citt\u00e0 dello Stato pontificio si dedic\u00f2 a ricerche di storia dell'arte, venendo ammesso all'Accademia Clementina, e ad indagini bio-bibliografiche e fu docente di Teologia per il suo Ordine. \nLa prima edizione del suo \"Abecedario pittorico\" fu pubblicata a Bologna nel 1704, per i tipi di Costantino Pisarri. Era un dizionario biografico contenente dati, a suo dire, su circa 4.000 pittori, scultori e architetti. \nUna seconda edizione usc\u00ec nel 1719, aggiornata con dati provenienti da sue corrispondenze con artisti di Roma e di Firenze. Pur criticato per alcune inesattezze, l'\"Abecedario\" \u00e8 stato definito dal \"Dictionary of Art Historians\" di Lanitra Walker \u00abla pi\u00f9 completa fonte di informazioni sugli artisti durante il XVIII secolo\u00bb. Dopo la morte di Pellegrino Antonio Orlandi, avvenuta nel 1727, furono pubblicate altre edizioni, tra cui quella del 1753 a cura di Pietro Guarienti edita a Venezia, quella del 1763 edita a Napoli e le due edizioni fiorentine, del 1776 e del 1778. Tradotto in inglese, l'\"Abecedario pittorico\" usc\u00ec a Londra nel 1730.\nEgli aveva anche pubblicato, nel 1714, le \"Notizie degli scrittori bolognesi e dell'opere loro stampate e manoscritte\". \nOrlandi raccolse ed elenc\u00f2 le notizie bibliografiche relative alle stampe del Quattrocento, nella sua\n L'\"Origine\" rappresent\u00f2 una pietra miliare negli studi di storia della tipografia\u02d0 Orlandi fu infatti il primo a pubblicare in Italia la bibliografia degli incunaboli europei, presentandone la successione, nell'ordine della citt\u00e0 in cui essi erano per la prima volta apparsi. Tale ordine, adottato tra Otto e Novecento anche da Robert Proctor (1868 \u2013 1903), noto bibliografo inglese, \u00e8 ancora oggi conosciuto come \"ordine Proctor\"."}
{"id": "3478571", "revid": "84604", "url": "https://it.wikipedia.org/wiki?curid=3478571", "title": "Morione (mineralogia)", "text": ""}
{"id": "3478574", "revid": "203463", "url": "https://it.wikipedia.org/wiki?curid=3478574", "title": "P. A. Orlandi", "text": ""}
{"id": "3478578", "revid": "154782", "url": "https://it.wikipedia.org/wiki?curid=3478578", "title": "Auto elettriche", "text": ""}
{"id": "3478581", "revid": "1573940", "url": "https://it.wikipedia.org/wiki?curid=3478581", "title": "Polymita (zoologia)", "text": "Polymita \u00e8 un genere di molluschi gasteropodi arboricoli della famiglia Cepolidae, endemico di Cuba.\nTassonomia.\nComprende 6 specie:\nConservazione.\nLa legislazione cubana proibisce, dal 1943, la esportazione di esemplari di \"Polymita\" salvo che per ragioni scientifiche."}
{"id": "3478583", "revid": "203463", "url": "https://it.wikipedia.org/wiki?curid=3478583", "title": "Abecedario pittorico", "text": ""}
{"id": "3478590", "revid": "149727", "url": "https://it.wikipedia.org/wiki?curid=3478590", "title": "Locomotiva Gruppo 728", "text": ""}
{"id": "3478593", "revid": "729019", "url": "https://it.wikipedia.org/wiki?curid=3478593", "title": "Grand Prix des Am\u00e9riques 1992", "text": "La Grand Prix des Am\u00e9riques-Grand Prix Teleglobe 1992, rinominata Grand Prix Teleglobe per motivi di sponsor, fu la quinta e ultima edizione della corsa e valida come nona prova della Coppa del mondo di ciclismo su strada 1992, fu disputata il 4 ottobre 1992, per un percorso totale di 224 km. Fu vinta dallo spagnolo Federico Echave, al traguardo con il tempo di 5h50'59\" alla media di 38,292 km/h.\nAlla partenza 139 ciclisti di cui 75 portarono a termine la gara."}
{"id": "3478594", "revid": "767487", "url": "https://it.wikipedia.org/wiki?curid=3478594", "title": "Liptovsk\u00e9 Rev\u00face", "text": "Liptovsk\u00e9 Rev\u00face (in ungherese \"H\u00e1romrevuca\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478595", "revid": "1669436", "url": "https://it.wikipedia.org/wiki?curid=3478595", "title": "Rinascimento bergamasco e bresciano", "text": "Il Rinascimento bergamasco e bresciano \u00e8 una delle declinazioni principali dell'arte rinascimentale in Italia. L'importanza delle due citt\u00e0 sulla scena artistica si espanse solo a partire dal Cinquecento, quando artisti forestieri e locali diedero origine a un'originale sintesi dei modi lombardi e veneziani, grazie anche alla particolare posizione geografiche delle due citt\u00e0: ultimo avamposto della Serenissima in terraferma per Bergamo e territorio conteso tra Milano (e i suoi dominatori) e Venezia per Brescia.\nI maestri bergamaschi e bresciani furono all'origine di una \"terza via\" del Rinascimento maturo, dopo quella romano-fiorentina e quella veneziana, che fu di fondamentale importanza poich\u00e9 alla base dei successivi sviluppi del linguaggio rivoluzionario di Caravaggio, originario proprio di quelle zone.\nOrigini.\nBergamo e Brescia registrarono nel XV secolo un'importanza nel panorama artistico italiano che si pu\u00f2 definire \"satellitare\" rispetto ai centri dominati quali Milano e Venezia. Ad esempio fu grazie a Francesco Sforza che a Bergamo lavor\u00f2 Filarete (nel Duomo, 1455 circa) e anche un capolavoro come la Cappella Colleoni di Giovanni Antonio Amadeo (1470-1476) \u00e8 impensabile fuori dal contesto delle committenze sforzesche dell'epoca, quali il Duomo di Milano e, soprattutto, la Certosa di Pavia, da cui riprese gli spunti rinascimentali rivestiti da una decorazione esuberante.\nAll'inizio del Cinquecento Brescia rappresentava un'isola rispetto al leonardismo e al bramantismo imperanti a Milano, tanto da venire scelta come rifugio da un artista lombardo della \"prima generazione\" rinascimentale, quale Vincenzo Foppa.\nLe tappe fondamentali del Rinascimento locale si concentrarono nel secondo e terzo decennio del Cinquecento: l'incontro tra Romanino e Tiziano a Padova nel 1511, l'arrivo di Lorenzo Lotto a Bergamo nel 1513, il trasferimento del Savoldo a Venezia nel 1520 circa e l'arrivo a Brescia del \"Polittico Averoldi\" di Tiziano nel 1522.\nLotto a Bergamo.\nUn salto di qualit\u00e0 si ebbe quindi a Bergamo quando vi si stabilirono Giovanni Cariani, bergamasco di nascita ma residente a Venezia, (dal 1517) e, soprattutto, Lorenzo Lotto. Quest'ultimo arriv\u00f2 nel 1513 per dipingere la grande pala d'altare, \" Martinengo\" per la chiesa di santo Stefano. L'ambiente provinciale gli permise di muoversi liberamente secondo le inclinazioni del proprio stile, senza adattarsi ai modi magniloquenti della \"Maniera moderna\" del Rinascimento romano, alla stregua dei quali aveva dato alcune prove un po' impacciate nelle Marche. A Bergamo, sostenuto da una committenza colta e benestante, pot\u00e9 raccogliere i fermenti a lui pi\u00f9 congeniali, svincolandosi dal linguaggio dominante nei centri pi\u00f9 importanti della penisola. Alla sua mai dimenticata radice veneziana pot\u00e9 aggiungere spunti da Gaudenzio Ferrari, dal giovane Correggio, dall'arte nordica e dalla matrice lombarda locale.\nGi\u00e0 la \"Pala Martinengo\" (1513-1516) mostr\u00f2 alcune spregiudicate innovazioni, come la disposizione del trono di Maria e dei santi con alle spalle una navata di una chiesa (e non un'abside come tipico), come la cupola aperta verso il cielo (citazione di Mantegna) e come l'intensa caratterizzazione dei personaggi e la luce vibrante, che generano un effetto di instabilit\u00e0 della scena.\nLa successiva \"Pala di San Bernardino\" (1521) mostra una tavolozza molto brillante, un moderno trattamento delle ombre e uno scorcio vertiginoso degli angeli, oltre al senso di percezione della presenza dello spettatore da parte di Maria e, soprattutto dell'angelo ai piedi del trono, che interrompe la scrittura girandosi sorpreso.\nOltre ai cicli di affreschi ricchi di novit\u00e0 iconografiche, come quello dell'Oratorio Suardi a Trescore Balneario, e oltre ai ritratti intensi e immediati, fu soprattutto l'ambizioso progetto delle tarsie del coro di Santa Maria Maggiore a tenerlo occupato fino alla sua partenza nel 1526. Un contenzioso sul pagamento con i frati lo tenne poi sempre lontano dalla citt\u00e0, in cui non fece mai ritorno nonostante vi avesse trascorso il momento pi\u00f9 felice e fecondo della sua carriera.\nIl Rinascimento a Brescia.\nGli albori.\nI primissimi, vaghi accenni a un nuovo gusto decorativo e compositivo che sorpassasse il gotico internazionale si ebbero, in campo pittorico, in alcune opere \"calate dall'alto\" nella Brescia medievale quattrocentesca, in primis il \"polittico di sant'Orsola\" di Antonio Vivarini per la chiesa di San Pietro in Oliveto. L'opera ebbe influenze notevoli sull'arte locale, riscontrabili ad esempio nell'evoluzione dell'arte di Paolo da Caylina il Vecchio verso forme pi\u00f9 piene, come nella \"Madonna col Bambino tra i santi Lorenzo e Agostino\" che, eseguita dopo l'arrivo del polittico del Vivarini, presenta appunto tali caratteristiche.\nAltra opera proto-rinascimentale prepotentemente \"calata dall'alto\" nella Brescia quattrocentesca fu l'\"Annunciazione\" di Jacopo Bellini eseguita per la chiesa di Sant'Alessandro, fedele al linguaggio del gotico internazionale ma con relative novit\u00e0 nella concezione spaziale e nell'atteggiamento delle figure.\nAltri movimenti in questo senso sono rilevabili in opere sporadiche prodotte dalla cultura locale nella seconda met\u00e0 del secolo, quali la grande tavola del \"San Giorgio e la principessa\" attribuita a Antonio Cicognara o a un maestro a lui affine, dove gli aristocratici stilemi gotici importati a Brescia da Gentile da Fabriano nella cappella di San Giorgio al Broletto, perduta, evolvono verso nuovi dosaggi spaziali e luministici, propriamente rinascimentali.\nVincenzo Foppa.\nIl primo, vero autore rinascimentale del panorama bresciano, ma del resto dell'intero contesto lombardo, fu comunque Vincenzo Foppa, che lavor\u00f2 stabilmente in citt\u00e0 solo dopo esservi definitivamente trasferito, nel 1489, fino alla morte, avvenuta nel 1515 circa.\nLe opere realizzate in questo breve periodo, non tutte giunte fino a noi, dimostrano una generale rielaborazione del suo linguaggio artistico alla luce delle sempre pi\u00f9 incalzanti novit\u00e0 rinascimentali, dedotte in primo luogo dalla lezione di Leonardo da Vinci, rimanendo tuttavia fedele al suo caratteristico clima \"arcaicizzante\". Troviamo quindi la \"Pala della Mercanzia\", concepita in una ferrea volont\u00e0 di assolutezza lineare e luminosa: la conseguente realt\u00e0 trepida ma rarefatta costituir\u00e0 una lezione capitale per il Moretto. Dello stesso periodo \u00e8 il probabile polittico da cui proviene la \"Nativit\u00e0 di Ges\u00f9\" di Chiesanuova, eseguita proprio in questo spirito di rielaborazione. Nello \"Stendardo di Orzinuovi\", opera estrema dipinta dal Foppa quasi novantenne, umanit\u00e0 e natura sono definiti in un linguaggio severo e monumentale, mentre le varie figure sono caricate da un'intensit\u00e0 espressiva intrisa di fisicit\u00e0: anche questo vero \"testamento pittorico\" costituir\u00e0 un solido punto di partenza per il Moretto e un chiaro riferimento per Savoldo, all'epoca gi\u00e0 operante.\nCerto degno di nota \u00e8 il fatto che, al suo rientro a Brescia, il Foppa ottenne, come estremo riconoscimento del Consiglio Generale cittadino, l'affidamento di un corso regolare d'arte per istruire i giovani locali, dietro stipendio annuo di 100 lire.\nLa \"generazione intermedia\".\nVincenzo Foppa e il Moretto costituiscono i due capisaldi della pittura rinascimentale bresciana e proprio quest'ultimo finir\u00e0 per diventare il maggior esponente della scuola locale. Per comprendere appieno lo sviluppo dell'arte rinascimentale bresciana, per\u00f2, non \u00e8 possibile tralasciare quella che viene solitamente definita la \"generazione intermedia\", cio\u00e8 una serie di pittori che operarono tra la fine del Quattrocento e il primo trentennio del Cinquecento (esattamente tra il Foppa e la maturit\u00e0 del Moretto), producendo una serie di opere d'alto pregio artistico sviluppate entro una cultura locale influenzata principalmente dal Foppa, un clima che non sar\u00e0 estraneo alla formazione e alla successiva affermazione dei grandi maestri.\nFloriano Ferramola.\nFloriano Ferramola (circa 1480-1528) si form\u00f2 nella Brescia tardo quattrocentesca alimentata dall'arte del Foppa e dalle elaborazioni di quest'ultimo, tra cui quelle di Vincenzo Civerchio, generando una vastissima produzione soprattutto nel secondo e terzo decennio del Cinquecento. Pi\u00f9 influenzato dai movimenti locali che dalla colta arte del Foppa, il suo stile si collega alla pittura umbro-emiliana penetrata nella Lombardia orientale attraverso il Perugino e Lorenzo Costa. Le opere del Ferramola si manterranno sempre su toni modesti ma da romanzesco, efficace narratore.\nFu l'arte del Ferramola a calamitare la stragrande maggioranza della committenza civile e religiosa della Brescia del primo Cinquecento: le sue celebri \"Storie di santi\" trovarono larghissimo successo in svariati monasteri della citt\u00e0 e del territorio, ad esempio in Santa Giulia, San Giuseppe, Santa Croce, Santa Maria del Carmine (in collaborazione col Civerchio), e poi ancora a Lovere, Bedizzole, Nave, Bovezzo e Quinzano d'Oglio, creando una vera e propria scuola e influenzando la quasi totalit\u00e0 dei pittori di provincia: la maggior parte degli affreschi di inizio Cinquecento giunti fino a noi nelle chiese dell'intero territorio bresciano sono affiancabili al suo linguaggio. Altrettanti interventi interessarono i palazzi della nobilt\u00e0 dell'epoca, soprattutto in contesto cittadino: il ciclo del salone d'onore di Palazzo Calini, oggi disperso tra Victoria and Albert Museum, National Gallery e Pinacoteca Tosio Martinengo, rappresenta una tra le pi\u00f9 raffinate produzioni della pittura profana della Lombardia di inizio Cinquecento.\nLa serenit\u00e0 narrativa di cui il Ferramola si fece maestro, cos\u00ec come il suo linguaggio corsivo, le dosature cromatiche, le svariate e delicate nozioni naturalistiche, paesistiche, di ambiente e di costume ebbero consistenti ricadute sul Moretto, che raggiunse la maturit\u00e0 artistica proprio nel periodo di maggior fervore produttivo del Ferramola (1520-30).\nVincenzo Civerchio.\nOriginario di Crema, Vincenzo Civerchio (1468/70-1544) lavor\u00f2 soprattutto a Brescia a partire dagli ultimi anni del Quattrocento. In questo periodo produsse un consistente numero di opere, alcune perduti (come gli affreschi nel coro del Duomo vecchio) e altre giunti fino a noi, quali la \"Deposizione\" nella chiesa di Sant'Alessandro e parte di un ciclo decorativo nella cappella della Vergine per la gi\u00e0 citata chiesa di Santa Maria del Carmine, realizzato in collaborazione col Ferramola.\nAl primo posto nella produzione del pittore si colloca per\u00f2 il \"polittico di San Nicola da Tolentino\" per la chiesa di San Barnaba, firmato e datato 1495, un'opera di altissimo pregio in cui il Civerchio rivela una vasta cultura composita dedotta dalla lezione del Bergognone e di Bernardino Butinone, connessa a un'efficace tecnica pittorica e a un accurato realismo espressivo dei personaggi.\nPaolo da Caylina il Giovane.\nAnche Paolo da Caylina il Giovane (1485\u20131545 circa) si form\u00f2 nella Brescia proto rinascimentale di Foppa e Civerchio, crescendo poi sulle orme del Ferramola, con il quale si trov\u00f2 spesso a collaborare, fino ad essere chiamato nel monastero di Santa Giulia per completare gli affreschi del coro delle monache.\nSimilmente a quest'ultimo, anche il Caylina riscosse un grande successo nella committenza dell'epoca, creando attorno a s\u00e9 una scuola di pittori a lui affini. La sua produzione, per\u00f2, ricevette rapidamente forti influenze dai grandi maestri locali, soprattutto dal Moretto e dal Romanino, essendo a loro praticamente contemporaneo. Gi\u00e0 in lavori di inizio secolo, per\u00f2, ad esempio nell'\"Adorazione della Croce con i santi Costantino, Elena e Silvestro\" per la chiesa di Santa Croce, si possono trovare gli schemi compositivi e gli atteggiamenti espressivi che tali maestri, in particolare il Moretto, ripeteranno nelle prime produzioni ed evolveranno poi verso modelli pi\u00f9 maturi.\nEvidenti caratteri di transizione sono riscontrabili anche nelle due tavole con la \"Nativit\u00e0\" e l'\"Adorazione dei Magi\" nel \"polittico della Madonna della Misericordia\" della chiesa di Sant'Agata (1520 circa), dove alle forme tipicamente quattrocentesche si abbinano una spazialit\u00e0 larga e profonda, una morbidezza degli impasti e una ricchezza cromatica dai toni caldi e luminosi mutuata dalle prime produzione di Romanino e Moretto e dai nuovi influssi veneti portati all'arte locale da questi autori.\nI maestri del pieno Rinascimento bresciano.\nLa scuola pittorica bresciana di inizio Cinquecento, peraltro, \u00e8 stata definita dallo storico dell'arte Roberto Longhi come:\nIl giudizio di Longhi, peraltro, \u00e8 condiviso dalla critica in generale, tanto da convenire sul fatto che la scuola bresciana stessa fosse \u00abla pi\u00f9 intelligente e inquisitiva\u00bb di tutta l'Italia settentrionale. Il disastroso sacco di Brescia del 1512, tuttavia, mise in ginocchio la citt\u00e0, ponendo fine al mito della \"Brixia magnipotens\" e alla vivace stagione culturale impregnata di ideali umanistici che quest'ultima aveva fino ad allora vissuto. La Serenissima intervenne ancor pi\u00f9 drasticamente, operando la cosiddetta \"spianata\", cio\u00e8 la distruzione di qualsiasi edificio entro un chilometro e mezzo dalla cinta muraria, onde eliminare qualsiasi riparo o nascondiglio per gli aggressori. I beni immobili perduti furono innumerevoli e diversi cenobi, distrutta l'originaria sede, si videro costretti a riparare in citt\u00e0, edificando entro la cinta nuove chiese e monasteri.\nAl generale danno economico, sovrapposto alle gi\u00e0 onerose ricostruzioni da operarsi dopo il sacco, la Repubblica di Venezia rispose offrendo riduzioni e talvolta esenzioni da tasse, in modo da poter restaurare e ricostruire le chiese, i conventi e i monasteri saccheggiati o del tutto distrutti con la \"spianata\". In quel periodo nacque cos\u00ec una vivace committenza artistica, che favor\u00ec l'emergere di personalit\u00e0 locali. Dal 1520 circa (la \"spianata\" fu operata tra il 1516 e il 1517) si ha quindi l'affermazione di un gruppo di pittori quasi coetanei che, fondendo le radici culturali lombarde e veneziane, raggiunsero risultati di grande originalit\u00e0 nel panorama artistico della penisola: il Romanino, il Moretto e Savoldo.\nIn provvidenziale coincidenza, nel 1522 arriva a Brescia il \"Polittico Averoldi\" di Tiziano per il presbiterio della collegiata dei Santi Nazaro e Celso, che conoscer\u00e0 una larghissima, immediata fortuna tra gli esponenti artistici locali e costituir\u00e0 un basilare punto di riferimento nell'esecuzione di un'intera serie di nuove opere d'arte.\nRomanino.\nGerolamo Romani, detto il Romanino, esord\u00ec verso il 1510 con un \"Compianto\" nelle Gallerie dell'Accademia di Venezia, dove a una base di realismo lombardo aggiunse riferimenti di altre scuole, come quella ferrarese. A Padova vide poi gli affreschi di Tiziano nella Scuola del Santo, dai quali riprese un senso pi\u00f9 accentuato per il colore corposo e la dinamicit\u00e0 della composizione. Un primo omaggio al maestro veneziano si riscontr\u00f2 nella \"Pala di Santa Giustina\" (Musei civici di Padova, 1513), in cui affiorano anche ricordi della formazione lombarda come l'architettura bramantesca della volta che sovrasta e incornicia le figure.\nTornato in patria, nel 1517 circa Romanino ripropose uno schema simile nella \"Madonna col Bambino e santi\" per la locale chiesa di San Francesco, in cui si riscontrano gi\u00e0 i tipi fisici che contraddistinsero la sua produzione successiva. Senza allontanarsi troppo da Brescia negli anni successivi tocc\u00f2 vari cantieri, come quello del Duomo di Cremona (\"Passione di Cristo\", 1520 circa), dove venne in contatto con i modi magniloquenti del Pordenone, e come i piccoli centri delle valli bresciane (Breno, Bienno, Pisogne), in cui lasci\u00f2 tavole e affreschi con interessanti accenti alla realt\u00e0 quotidiana, fortemente presente nei gesti, nei costumi e nelle espressioni.\nNel 1521 la cooperazione col Moretto alla cappella del Sacramento nella chiesa di San Giovanni Evangelista sanc\u00ec la presenza in citt\u00e0 di una vera e propria scuola. Il maggior successo del secondo, spinse il Romanino a concentrarsi soprattutto sulla provincia, pi\u00f9 ricettiva del suo stile naturalistico, concedendosi qualche raffinata divagazione come gli affreschi nel castello del Buonconsiglio a Trento dopo il 1530, a fianco di Dosso Dossi.\nMoretto.\nAlessandro Bonvicino, detto il Moretto, lavor\u00f2 prevalentemente a Brescia, per questo il suo stile \u00e8 pi\u00f9 radicato nella tradizione locale, con un pi\u00f9 deciso influsso di Vincenzo Foppa. Lavor\u00f2 spesso per le chiese e i committenti privati locali, diventando il pittore pi\u00f9 richiesto in citt\u00e0. Tra le prime opere spicca l'\"Elia e l'angelo\" per la cappella del Sacramento in San Giovanni (1521-1523), dallo sfondo alla fiamminga.\nNegli anni successivi sub\u00ec l'influenza di Tiziano, grazie all'arrivo del citato \"Polittico Averoldi\" nel 1522, e di Raffaello (visto nelle stampe di Marcantonio Raimondi), arrivando a modi pi\u00f9 morbidi e composti: non \u00e8 un caso che opere come la \"Santa Giustina di Padova e un donatore\" (1530 circa) fossero in passato attribuite al Sanzio.\nVivace ritrattista, lodato dal Vasari, nelle sue opere si possono cogliere echi di Lorenzo Lotto e di Hans Holbein il Giovane. A partire dagli anni quaranta divenne uno dei pi\u00f9 apprezzati interpreti delle istanze controriformate, con pale d'altare spesso dedicate al tema del sacrificio eucaristico, come il \"Cristo e l'angelo\" (1550-1554), capolavoro tardo impostato a una tavolozza dai toni smorzati, a sentimenti patetici e a una scioltezza prospettica, con la figura di Cristo sapientemente articolata lungo i gradini.\nSavoldo.\nGiovanni Girolamo Savoldo fu il terzo maestro bresciano e la sua produzione si colloca interamente in due decenni, dal 1520 al 1540 circa. Non se ne conoscono opere giovanili e ci\u00f2 rende difficile la ricostruzione della sua formazione. Nel 1506 si sa che era a Parma e nel 1508 a Firenze, quando la citt\u00e0 era in fermento per la presenza le straordinarie novit\u00e0 di Leonardo, Michelangelo e Raffaello. Entro il 1520 si stabil\u00ec a Venezia, dove entr\u00f2 in contatto con gli effetti materici del colore corposo di Tiziano e con le atmosfere contemplative di Giorgione, pur restando sempre fedele alla sua matrice naturalistica lombarda.\nIn particolare sono famose le sue opere dalla luce palpitante, come la serie della \"Maddalena\" (1540 circa), o il \"San Matteo e l'angelo\" al Metropolitan Museum (1534). Quest'ultimo mostra un'ambientazione notturna con una fonte di luce interna al dipinto (la candela in primo piano) ed effetti chiaroscurali di grande suggestione, che anticipano il caravaggismo.\nTra i numerosi ritratti spicca il \"Ritratto d'uomo in armatura\" al Louvre (1529 circa), dove il soggetto \u00e8 ritratto in scorcio e riflesso da due specchi, un vero \"tour de force\" pittorico legato alle disquisizioni sul paragone delle arti. Se nelle pale d'altare di grande formato l'artista mostr\u00f2 di aderire agli schemi tradizionali, aperti alle influenze di Tiziano, pi\u00f9 originali e interessanti appaiono, invece, le opere di dimensioni medie destinate a privati, in cui sperimenta soluzioni pi\u00f9 originali attingendo a un vasto repertorio, che arriva anche fino a Hieronymus Bosch.\nLa scultura del Rinascimento a Brescia.\nL'importante declinazione della scultura rinascimentale sviluppata a Brescia a partire dagli anni 1460 circa, nell'ambito della cultura rinascimentale veneta, ha avuto l'apice tra la fine del secolo e l'inizio del successivo, periodo in cui si collocano una serie di cantieri pubblici e privati che furono in grado di produrre opere assolutamente originali, spaziando dalla raffinata e sperimentale matrice scultorea della chiesa di Santa Maria dei Miracoli al regolare classicismo del palazzo della Loggia.\nProtagonista di questa fortunata quanto breve parabola, stroncata nel 1512 con l'invasione dei francesi e il successivo sacco di Brescia, fu Gasparo Cairano, riconosciuto autore di opere di altissimo livello artistico quali l'arca di sant'Apollonio, l'\"Adorazione Caprioli\", il mausoleo Martinengo e, in primo luogo, il ciclo dei \"Cesari\" per i prospetti del palazzo della Loggia, elogiato a stampa gi\u00e0 nel 1504 dal \"De sculptura\" di Pomponio Gaurico. Contemporanei al Cairano furono altri autori pi\u00f9 o meno bresciani, spesso presenti a Brescia solo per brevi capitoli della loro carriera, quali il Tamagnino e la bottega dei Sanmicheli, assieme ad altri artisti minori collocabili nella cerchia del maestro, per esempio Antonio Mangiacavalli e Ambrogio Mazzola, mentre resta ancora oggi in gran parte anonima la galassia di scultori di impronta veneta attiva in citt\u00e0 durante l'intera seconda met\u00e0 del XV secolo.\nMoroni, tra Bergamo e Brescia.\nNella seconda met\u00e0 del secolo spicc\u00f2 nella zona orobico-bresciana la figura di Giovan Battista Moroni. Originario di Bergamo si form\u00f2 a Brescia col Moretto, per poi rientrare nella sua citt\u00e0 natale. Fu autore di pale d'altare fedeli ai principi della Controriforma, ma eccelse soprattutto come ritrattista capace di creare opere di intensa connotazione psicologica, trattate con una tecnica eccelsa."}
{"id": "3478596", "revid": "287204", "url": "https://it.wikipedia.org/wiki?curid=3478596", "title": "Liptovske Revuce", "text": ""}
{"id": "3478597", "revid": "36426", "url": "https://it.wikipedia.org/wiki?curid=3478597", "title": "Rinascimento bergamasco", "text": ""}
{"id": "3478600", "revid": "36426", "url": "https://it.wikipedia.org/wiki?curid=3478600", "title": "Rinascimento bresciano", "text": ""}
{"id": "3478601", "revid": "137232", "url": "https://it.wikipedia.org/wiki?curid=3478601", "title": "Acquiescenza (medicina)", "text": ""}
{"id": "3478606", "revid": "767487", "url": "https://it.wikipedia.org/wiki?curid=3478606", "title": "Liptovsk\u00e9 Slia\u010de", "text": "Liptovsk\u00e9 Slia\u010de (in ungherese \"H\u00e1romszl\u00e9cs\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478607", "revid": "287204", "url": "https://it.wikipedia.org/wiki?curid=3478607", "title": "Liptovske Sliace", "text": ""}
{"id": "3478608", "revid": "599013", "url": "https://it.wikipedia.org/wiki?curid=3478608", "title": "Alfonso Fraile", "text": ""}
{"id": "3478609", "revid": "76963", "url": "https://it.wikipedia.org/wiki?curid=3478609", "title": "Masayuki Akehi", "text": "Carriera.\nInizia a lavorare per la Toei Doga all'inizio degli anni sessanta, per la quale dirige serie come \"Ryu il ragazzo delle caverne\", \"Galaxy Express 999\" e \"Uomo Tigre II\", oltre che vari anime robotici della Dynamic Planning come \"Grande Mazinga\", \"UFO Robot Goldrake\" e \"Jeeg robot d'acciaio\". Il suo debutto come regista cinematografico \u00e8 avvenuto nel 1980 con \"\", lungometraggio ispirato al manga \"Cyborg 009\" di Sh\u014dtar\u014d Ishinomori."}
{"id": "3478610", "revid": "319329", "url": "https://it.wikipedia.org/wiki?curid=3478610", "title": "Grand Prix T\u00e9l\u00e9globe", "text": ""}
{"id": "3478611", "revid": "319329", "url": "https://it.wikipedia.org/wiki?curid=3478611", "title": "Grand Prix T\u00e9l\u00e9globe 1992", "text": ""}
{"id": "3478615", "revid": "767487", "url": "https://it.wikipedia.org/wiki?curid=3478615", "title": "Liptovsk\u00fd Michal", "text": "Liptovsk\u00fd Michal (in ungherese \"Szentmih\u00e1ly\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478617", "revid": "287204", "url": "https://it.wikipedia.org/wiki?curid=3478617", "title": "Liptovsky Michal", "text": ""}
{"id": "3478622", "revid": "767487", "url": "https://it.wikipedia.org/wiki?curid=3478622", "title": "Stacy's Mom", "text": " \nStacy's Mom \u00e8 un singolo del gruppo musicale statunitense Fountains of Wayne, estratto dall'album del \"Welcome Interstate Managers\".\nVideoclip.\nIl video della canzone si concentra su due teenager, Stacy e un suo compagno di scuola (interpretato da Shane Haboucha), di cui \u00e8 innamorata: questi, quando incontra per la prima volta la mamma della ragazza (la modella Rachel Hunter), ne rimane talmente attratto da non riuscire a pensare ad altro. Alla fine Stacy lo scopre a masturbarsi nel bagno di casa sua mentre pensa a sua madre e, inizialmente scioccata, rimane poi ferma all'esterno del bagno appoggiata alla porta chiusa, sorridendo per aver creduto che stesse pensando a lei: questa scena \u00e8 un riferimento al film \"Fuori di testa\" del 1982."}
{"id": "3478625", "revid": "92723", "url": "https://it.wikipedia.org/wiki?curid=3478625", "title": "Liskov\u00e1", "text": "Liskov\u00e1 (in ungherese \"Liszk\u00f3falu\") \u00e8 un comune della Slovacchia facente parte del distretto di Ru\u017eomberok, nella regione di \u017dilina.\nDiede i natali a Vavro \u0160rob\u00e1r (1867-1950), primo ministro slovacco e presidente della \"Matica slovensk\u00e1\"."}
{"id": "3478626", "revid": "110157", "url": "https://it.wikipedia.org/wiki?curid=3478626", "title": "Babaevo", "text": "Babaevo \u00e8 una citt\u00e0 della Russia occidentale, situata nell'Oblast' di Vologda."}
{"id": "3478628", "revid": "287204", "url": "https://it.wikipedia.org/wiki?curid=3478628", "title": "Liskova", "text": ""}
{"id": "3478639", "revid": "92723", "url": "https://it.wikipedia.org/wiki?curid=3478639", "title": "L\u00fa\u010dky (\u017dilina)", "text": "L\u00fa\u010dky (in ungherese \"Lucski\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478649", "revid": "767487", "url": "https://it.wikipedia.org/wiki?curid=3478649", "title": "Remo Maggetti", "text": "Biografia.\nAncora giovanissimo, Remo fu visto giocare a calcio da un amico villeggiante che gli fece una grande pressione per poterlo portare alla Lazio o al Pescara. All'et\u00e0 di 14 anni (1951) mosse i suoi primi passi nel basket e si mise subito in luce grazie alla sua dinamicit\u00e0 esplosiva e alla sua incredibile velocit\u00e0 e capacit\u00e0 di innalzarsi al canestro, nonostante la sua altezza di solo 1,78 m. Successivamente gioc\u00f2 sia nella squadra di calcio cittadina (La Rosetana), sia nella squadra locale di basket (Il Roseto Basket) che nel 1960 fece promuovere in serie A. I suoi concittadini ricordano ancora oggi la sua tenacia nel voler costantemente migliorare: si recava all\u2019Arena 4 Palme, da solo, per tirare a canestro, prima di andare a scuola e la sera fino a che la luna glielo permetteva. A 18 anni scelse definitivamente il basket come sport.\nLa sua carriera fu un susseguirsi di titoli e vittorie suddivise tra le sue citt\u00e0: fino al 1960 nella sua amata Roseto; dal 1960 al 1966 con la Ignis Varese, dal 1966 al 1972 con la Fides Partenope Napoli e dal 1972 al 1978 con la Juve Caserta. Tra i suoi successi vanta una lunga militanza in serie A e una costante vittoria della classifica realizzatori con una media dai 30 ai 40 punti a partita. \u00c8 da ricordare una partita contro il Modena, nella quale realizz\u00f2 ben 64 punti, nonostante non esistesse ancora il tiro da tre e premettendo che il suo ruolo era quello di play/guardia. Si ricordano in particolare: la conquista di 3 scudetti, negli anni 1960, 1963 e 1966, di cui uno perso a tavolino per un tesseramento sbagliato di un giocatore della sua squadra; la vittoria della Coppa Intercontinentale a Madrid nel 1966 con l\u2019Ignis Varese, dove fu giudicato miglior giocatore, al punto che i giornali nazionali ed esteri lo acclamarono \u201cREMO MAGGETTI L\u2019HOMBRE DE MADRID\u201d, ed ancora vinse una Coppa Italia e una Coppa delle Coppe con il basket Napoli dal 1968 al 1970. Ha anche militato nella Nazionale Italiana e, trasferitosi a Caserta, port\u00f2 la squadra locale Juve Caserta dalla serie C alla serie A2. Successivamente ha continuato a giocare in squadre di serie B e D.\nRitiratosi dal gioco, ha svolto un gran lavoro dirigenziale nelle squadre giovanili, diventando un punto di riferimento dello sport rosetano, l\u2019ambasciatore e il simbolo del movimento sportivo abruzzese in Italia. Ha allenato squadre di serie B maschile e A2 femminile e concluso con le squadre giovanili maschili, vincendo la promozione in campionati minori e soprattutto un campionato nazionale giovanile a Cervia.\nDopo una vita esemplare dentro e fuori dal campo, mor\u00ec improvvisamente all\u2019et\u00e0 di 65 anni e i suoi organi furono donati.\nDal 2004 \u00e8 intitolato a lui il Palazzetto dello Sport di Roseto degli Abruzzi e ogni anno si svolge nella sua cittadina, in suo ricordo, un torneo estivo internazionale, \u201cMinistars\u201d al quale partecipano squadre giovanili. La sua citt\u00e0 adottiva, Caserta, dove si era trasferito definitivamente e dove vive ancora la sua famiglia, gli ha intitolato una strada.\nVanta una gran quantit\u00e0 di articoli su giornali sportivi, libri e in particolare su giornali come Topolino, Intrepido e Famiglia Cristiana. \u00c8 presente nelle figurine dell\u2019album Panini e il 27 agosto 2015, grazie al Circolo Numismatico Rosetano, gli \u00e8 stato dedicato, durante una manifestazione delle Poste italiane, un annullo di un francobollo a lui completamente intestato."}
{"id": "3478651", "revid": "120475396", "url": "https://it.wikipedia.org/wiki?curid=3478651", "title": "Steve Lacy", "text": "Venendo alla ribalta negli anni '50 come musicista Dixieland progressivo, Lacy fu destinato ad una lunga e prolifica carriera. Ha lavorato a lungo nel jazz sperimentale e si dilettava nella libera improvvisazione, comunque la musica di Lacy era melodica e ben strutturata.\nBiografia.\nGli esordi.\nLacy inizi\u00f2 la sua carriera a sedici anni suonando jazz tradizionale con Henry \"Red\" Allen, Pee Wee Russell, Pops Foster, Zutty Singleton e successivamente con jazzisti di Kansas City come Buck Clayton, Dicky Wells, e Jimmy Rushing.\nCon Monk, Taylor e Evans.\nThelonious Monk \u00e8 stato per Lacy un maestro, non solo in ambito musicale, e un mentore. Nel 1957 incide il primo disco a ome proprio (Reflections) e lo dedica a Monk. Anche le collaborazioni con Cecil Taylor e Gil Evans sono illuminanti per il giovane Lacy. Compare in Jazz Advance (1956), l'album di debutto di Cecil Taylor, con il quartetto dello stessoTaylor al Festival del jazz di Newport nel 1957 e in uno dei primi album di Gil Evans. I Brani di Monk diventarono un elemento permanente del suo repertorio, facendo un'apparizione in praticamente ogni concerto ed album. Lacy spesso collabor\u00f2 con il trombonista Roswell Rudd nel presentare interpretazioni delle composizioni di Monk.\nLa sua carriera generale.\nAl di l\u00e0 di Monk, egli svolse il suo lavoro di musicista jazz insieme ad altri jazzisti come Charles Mingus, Duke Ellington e Herbie Nichols, a differenza di molti musicisti jazz ha suonato raramente canzoni popolari o di spettacolo.\nLacy divent\u00f2 anche un compositore caratteristico per la semplicit\u00e0 del suo stile: una composizione di Steve \u00e8 spesso costruita in poco pi\u00f9 di una singola frase interrogativa, ripetuta pi\u00f9 volte.\nNel anni '60 egli continu\u00f2 a lavorare con gli altri musicisti coinvolti nell'avanguardia americana del free jazz e, negli anni '70, della scena europea dell'improvvisazione libera, che rimase un elemento importante nel suo lavoro degli anni successivi. Lacy, a partire dal anni '70, si \u00e8 specializzato in sassofono solista, classificandosi con Anthony Braxton e Evan Parker nello sviluppo di questa forma esigente di improvvisazione.\nSteve era interessato a tutte le arti: le arti visive e la poesia particolarmente \u00e8 diventata una fonte importante per lui.\nCollabor\u00f2 con pittori e ballerini per progetti multimediali, fece le impostazioni musicali dei suoi compositori preferiti: Samuel Beckett, Tom Raworth, Taslima Nasreen, Herman Melville, Brion Gysin e altri scrittori beat, incluse le impostazioni per il Daodejing e la poesia haiku.\nNel 1992, ricevette una borsa di studio dalla MacArthur Fellowship.\nHa collaborato anche con una serie davvero straordinaria di musicisti, dal jazz tradizionale all'avanguardia di musica classica contemporanea.\nAl di fuori del suo sestetto, il suo collaboratore pi\u00f9 presente fu il pianista Mal Waldron, con cui ha inciso numerosi album duettando con lui (in particolare Sempre Amore, una raccolta di Ellington / Strayhorn materiale, Soul Note, 1987).\nViaggi e permanenze in Europa.\nLa prima visita che Lacy fece in Europa avvenne nel 1965, con una visita a Copenaghen in compagnia di Kenny Drew; and\u00f2 in Italia e form\u00f2 un quartetto con l'italiano Enrico Rava ed i musicisti sudafricani Johnny Dyani ed Louis Moholo.\nDopo un breve rientro a New York, torn\u00f2 in Italia, successivamente nel 1970 si trasfer\u00ec a Parigi, dove ha vissuto fino agli ultimi due anni della sua vita. Nel 1974 al Music Inn a Roma si esib\u00ec con il suo sestetto, con Steve Potts ai sassofoni, Michael Smith al pianoforte, Irene Aebi al violoncello e voce, Kent Carter al contrabbasso e Kenny Taylor alle percussioni.. Sempre in Italia, nel 1976, suon\u00f2 live insieme agli Area, incidendo insieme a questi Maledetti (maudits) e Event '76. Divenne una figura molto rispettata nel panorama del jazz europeo, anche se \u00e8 rimasto meno noto negli Stati Uniti.\nIl sestetto/quintetto.\nIl nucleo centrale dell'attivit\u00e0 compositiva di Lacy, dalla met\u00e0 degli anni '70 a tutti gli anni '90, \u00e8 stato il sestetto/quintetto con Irene Aebi violoncellista e cantante, Steve Potts sassofonista alto e soprano, il pianista Bobby Few, il bassista Jean-Jacques Avenel, e il batterista Oliver Johnson (poi John Betsch).\nA volte questo gruppo \u00e8 stato ampliato ad una formazione di maggiori dimensioni (settetto, nonetto...) a volte ridotto a quintetto, quartetto, trio o anche duo di sassofoni. \nGli ultimi anni.\nSteve ritorn\u00f2 negli Stati Uniti nel 2002, dove inizi\u00f2 ad insegnare presso il \"New England Conservatory\",di Boston, nel Massachusetts.\nUna delle sue ultime performance pubblica fu di fronte a 25.000 persone al termine di una manifestazione per la pace nel comune Boston nel marzo 2003, poco prima dell'invasione guidata dagli Usa in Iraq.\nNell'agosto del 2003 gli fu diagnosticato un cancro, ciononostante continu\u00f2 a suonare ed a insegnare fino a poche settimane prima della morte."}
{"id": "3478653", "revid": "95049", "url": "https://it.wikipedia.org/wiki?curid=3478653", "title": "Arco di Malborghetto", "text": "Il cosiddetto \u00abarco di Malborghetto\u00bb \u00e8 una massiccia costruzione posta nella campagna a nord di Roma al diciannovesimo chilometro della via Flaminia; sebbene attualmente, causa il riutilizzo nei secoli, si presenti a prima vista come una struttura di epoca medioevale, si tratta in realt\u00e0 di un tetrapilo databile alla prima met\u00e0 del IV secolo, il cui originario rivestimento marmoreo \u00e8 andato completamente perduto.\nIl suo nome attuale deriva dalla localit\u00e0 nella quale si trova, Malborghetto, ed \u00e8 sede di un museo e di un distaccamento della Sovraintendenza dei Beni Culturali.\nStoria.\nQuello che oggi appare come un austero casale era in realt\u00e0 un tetrapilo romano, simile per aspetto e dimensioni a quello impropriamente chiamato arco di Giano al Velabro e che viene citato nei \"Cataloghi regionari\" del IV secolo col nome di \"Arcus Divi Costantini\". I suoi quattro archi sovrastavano l'incrocio di due importanti assi viari, la via Flaminia e la via Veientana, di cui oggi rimangono interessanti resti riportati alla luce nell'area circostante il monumento.\nIn epoca medioevale, forse XI secolo, l'arco fu trasformato in chiesa a croce greca con la chiusura dei quattro fornici e la costruzione di un'abside sul lato orientale. Il basolato stradale fu deviato all'esterno.\nLe prime notizie ufficiali riguardanti la struttura risalgono al 1256, in un atto di compravendita stipulato nel corso di una divisione di beni di propriet\u00e0 della famiglia Orsini, dove viene citato come un piccolo borgo protetto da una doppia cinta muraria.\nIl toponimo Malborghetto \u00e8 pi\u00f9 recente e si ritiene riferito alla devastazione subita ad opera degli Orsini nel 1485 per scacciare i Colonna, che ne avevano preso possesso con l'appoggio del Papa.\nL'edificio cadde in completo abbandono fino alla met\u00e0 del Cinquecento quando fu preso in affitto da un \"aromatarius\" (erborista) milanese che risiedeva a Roma, di nome Costantino Pietrasanta, che lo ristruttur\u00f2 completamente. L'aspetto attuale \u00e8 sostanzialmente quello conferitogli dal Pietrasanta e nei secoli successivi fu adibito agli usi pi\u00f9 vari come osteria, casale, stazione di posta.\nUna svolta importante alla comprensione delle origini di questa costruzione fu data agli inizi Novecento dal giovane archeologo tedesco Fritz Toebelmann che lo studi\u00f2 per cinque anni arrivando alla conclusione che fosse stato edificato prima della fine del IV secolo. Toebelmann giunse a tale conclusione grazie ad una minuziosa opera di ispezione della costruzione che lo port\u00f2 a scoprire, su di un mattone posto sotto l'intonaco della volta centrale dell'arco, un bollo laterizio di et\u00e0 dioclezianea. Questo gli permise di dimostrare che la datazione di edificazione del monumento non potesse essere precedente a questo periodo.\nL'archeologo tedesco mor\u00ec per\u00f2 prematuramente durante la prima guerra mondiale, non senza tuttavia aver lasciato interessanti spunti di approfondimento ai futuri studiosi. Toebelmann infatti descrisse in modo molto accurato l'aspetto che tale monumento doveva avere in origine, ma ancor pi\u00f9 importante il perch\u00e9 si trovasse in quel luogo. Fu egli il primo a sostenere che tale monumento fosse stato eretto nel luogo dove le truppe di Costantino I si accamparono in attesa dello scontro con Massenzio in quanto, se avesse dovuto commemorare la vittoria, sarebbe stato collocato nel punto di inizio della battaglia e cio\u00e8 in localit\u00e0 \"Saxa Rubra\" o nel punto della sua conclusione cio\u00e8 al ponte Milvio. Rimane curioso ancorch\u00e9 inusuale commemorare la locazione di \"castra aestiva\", il che ha indotto gli studiosi a supporre che il monumento potesse essere legato alla leggendaria \u00abvisione\u00bb che secondo Eusebio di Cesarea Costantino affermava di aver avuto alla vigilia dello scontro con Massenzio. Studi pi\u00f9 recenti svolti dal prof. Gaetano Messineo hanno sostanzialmente confermato le deduzioni di Toebelmann.\nArchitettura.\nLa struttura architettonica della costruzione originale era quella di un tetrapilo a pianta rettangolare (14,86 m x 11,87 m) di proporzioni imponenti (si ipotizza fosse alto circa 18 m) paragonabili al cosiddetto Arco di Giano del Velabro come si pu\u00f2 evincere dai basamenti di travertino dei quattro archi.\nLa struttura muraria in laterizio, ancora visibile, lascia supporre un rivestimento di lastre di marmo ancorate tramite grappe metalliche a fori quadrati ancora presenti sulle pareti esterne. Si ipotizza la presenza di colonne su due o quattro facciate sormontate da una imponente trabeazione. L'attico sosteneva un tetto piano ed era diviso, al suo interno, da due muri che creavano tre ambienti comunicanti tramite aperture ad arco.\nLa costruzione era attraversata in direzione nord-sud dalla via Flaminia ed in direzione est-ovest dalla via Veientana (delle quali sono ancora presenti resti del basolato all'interno del casale e nel perimetro esterno dell'arco).\nLa prima ricostruzione grafica dell'aspetto che doveva avere il monumento originale \u00e8 opera dell'architetto Giuliano da Sangallo, uno dei pi\u00f9 grandi architetti del Rinascimento. Successivamente anche l'archeologo Fritz Toebelmann realizz\u00f2 una ricostruzione grafica dello stesso. Recenti studi in ambito universitario hanno permesso di realizzarne un nuovo modello sfruttando la tecnologia 3D."}
{"id": "3478659", "revid": "767487", "url": "https://it.wikipedia.org/wiki?curid=3478659", "title": "Ludrov\u00e1", "text": "Ludrov\u00e1 (in ungherese \"Nemesludrova\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478660", "revid": "6923", "url": "https://it.wikipedia.org/wiki?curid=3478660", "title": "Mercury (automodelli)", "text": "Mercury \u00e8 stata un'azienda italiana operante nel settore del modellismo nata come azienda di componenti metallici per l'industria automobilistica.\nL'azienda fu fondata a Torino, nel 1932, da Attilio Clemente e Antonio Cravero per la produzione di componenti metallici per l'industria automobilistica.\nNel secondo dopoguerra l'azienda venne riconvertita e inizi\u00f2 la produzione di modellini di automobili ma per alcuni anni continu\u00f2 a produrre anche giocattoli per bambine quali mobili per cucina giocattolo, arredi per case di bambole e, per maschietti, fucili e cannoncini a molla. La produzione iniziale di automodelli era piuttosto approssimativa con una scala che variava tra 1:40 e 1:50. Venne prodotto anche un modello di cassaforte a combinazione per bambini.\nLa produzione prevedeva anche modellini di navi in metallo in scala 1:1200.\nNel 1954 Mercury present\u00f2 il suo primo modello in scala 1:43 della Fiat 110-103 uscita dalla FIAT nella realt\u00e0 l'anno prima. Seguirono altri modelli Fiat 600, Fiat 850, e via via di altre case italiane ed estere. Negli anni sessanta i modellini di autovetture furono arricchiti di particolari interni, di portiere apribili e in alcuni casi di una rudimentale forma di sospensione. Il periodo tra il 1962 e il 1969 fu quello in cui vennero presentate le riproduzioni migliori e particolareggiate.\nA causa delle difficolt\u00e0 del mercato modellistico, sempre pi\u00f9 agguerrito e con molti pi\u00f9 marchi concorrenti, la Mercury tent\u00f2 la produzione di una serie \"300\", pi\u00f9 economica, che tuttavia non ebbe successo.\nLa societ\u00e0 fu messa in liquidazione nel 1978."}
{"id": "3478661", "revid": "767487", "url": "https://it.wikipedia.org/wiki?curid=3478661", "title": "Rapha\u00ebl Goldman", "text": ""}
{"id": "3478662", "revid": "287204", "url": "https://it.wikipedia.org/wiki?curid=3478662", "title": "Ludrova", "text": ""}
{"id": "3478663", "revid": "116944", "url": "https://it.wikipedia.org/wiki?curid=3478663", "title": "Presa di Reggio", "text": ""}
{"id": "3478664", "revid": "6923", "url": "https://it.wikipedia.org/wiki?curid=3478664", "title": "Cichorieae", "text": "Cichorieae \u00e8 una trib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Cichorioideae).\nEtimologia.\nIl nome di questa trib\u00f9 deriva da un suo genere (\"Cichorium\" ) la cui etimologia \u00e8 difficile da definire. Probabilmente si tratta di un antico nome arabo che potrebbe suonare come \"Chikouryeh\". Sembra (secondo altri testi) che derivi da un nome egizio \"Kichorion\", o forse anche dall'accostamento di due termini \"Kio\" (= io) e \"chorion\" (= campo); gli antichi greci ad esempio chiamavano alcune piante di questo genere \"kichora\"; ma anche \"kich\u00f2ria\" oppure \"kich\u00f2reia\". Potrebbe essere quindi che gli arabi abbiano preso dai greci il nome, ma non \u00e8 certo. La difficolt\u00e0 nel trovare l'origine di questo nome sta nel fatto che queste piante erano conosciute fin dai primissimi tempi della storia umana. Abbiamo ad esempio delle citazioni relative alle piante di questo genere nel \"Papiro di Ebers\" (ca. 1550 a.C.) e Plinio stesso nei suoi scritti citava la specie \"Cichorium\" in quanto conosciuta nell'antico Egitto; il medico greco Galeno consigliava queste piante contro le malattie del fegato; senza contare tutti i riferimenti in epoca romana.\nIl nome scientifico \u00e8 stato definito per la prima volta dal naturalista, zoologo e botanico francese Jean-Baptiste de Lamarck (1744 \u2013 1829) e dal botanico e micologo svizzero Augustin Pyrame de Candolle (1778 \u2013 1841) nella pubblicazione \"Synopsis Plantarum in Flora Gallica Descriptarum. Paris - 255. 1806\" del 1806.\nDescrizione.\nLe specie di questa trib\u00f9 sono erbacee annuali (o biennali) e perenni; raramente sono subarbusti, arbusti o alberi. Nelle radici e in altre parti delle piante \u00e8 presente del latice (o linfa lattiginosa).\nLe foglie (sia basali che cauline), di varie forme (intere, dentate, lobate o pennatosette), sono disposte lungo il caule in modo alterno. In alcune specie le foglie formano una rosetta basale; raramente sono spinose; possono essere sia sessili che picciolate.\nLe infiorescenze sono composte da capolini solitari o aggregati in sinflorescenze (di tipo corimboso o panicolato). I capolini di tipo radiato, sono formati da un involucro composto da brattee (o squame) all'interno delle quali un ricettacolo fa da base ai fiori in genere ligulati (a parte i generi \"Gundelia\" e \"Warionia\"). L'involucro \u00e8 pi\u00f9 o meno cilindrico formato generalmente da 3 - 5 serie di brattee di solito persistenti e disposte in modo embricato. Il ricettacolo \u00e8 piatto o convesso, alveolato e nudo (raramente con pagliette). Esternamente all'involucro pu\u00f2 essere presente un calice formato da 1 - 15 brattee disposte su 1 - 3 serie.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori (da pochi fino a 600 per capolino) sono ermafroditi e in genere zigomorfi.\nFormula fiorale: per queste piante viene indicata la seguente formula fiorale:\nCalice: i sepali del calice sono ridotti ad una coroncina di squame.\nCorolla: le corolle sono colorate di vari colori (predomina comunque il colore giallo o blu) con ligule a 5 denti.\nAndroceo: gli stami sono 5 con filamenti liberi, distinti e lisci, mentre le antere sono saldate in un manicotto (o tubo) circondante lo stilo. Le antere sono caudate e calcarate (con coda e con sperone basale). Le appendici apicali sono elongate e ottuse a forme da ovate a lanceolate. Il polline in genere \u00e8 echinato (con punte).\nGineceo: lo stilo \u00e8 filiforme e snello, mentre gli stigmi dello stilo sono due divergenti e allungati. L'ovario \u00e8 infero uniloculare formato da 2 carpelli. Sia lo stilo che gli stigmi sono pelosi (o papillosi o irsuti) nella parte abassiale.\nI frutti sono degli acheni con pappo. Gli acheni sono cilindrici o fusiformi, a volte compressi e con coste laterali. Il pappo \u00e8 vario: piumoso, squamoso o assente.\nDistribuzione e habitat.\nLa distribuzione di questa trib\u00f9 \u00e8 quasi globale con concentrazioni maggiori nell'area del Mediterraneo. In generale le piante delle Cichorieae prediligono habitat e climi nord temperati.\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La trib\u00f9 Cichorieae \u00e8 collocata dalla moderna classificazione filogenetica all'interno delle Cichorioideae, una delle 12 sottofamiglie nella quale \u00e8 stata suddivisa la famiglia Asteraceae. A sua volta la trib\u00f9 \u00e8 suddivisa in 11 sottotrib\u00f9.\nUna delle prime descrizioni di questo gruppo di piante \u00e8 stato fatto dal botanico francese Joseph Pitton de Tournefort (1694) notando come caratteristiche principali i fiori di tipo ligulato e la presenza del latice, e dividendo questo gruppo in due sezioni: piante con pappo e quelle senza pappo. Jean-Baptiste de Lamarck e Augustin Pyrame de Candolle (1806) successivamente migliorano la conoscenza di questa trib\u00f9 suddividendola in quattro sottotrib\u00f9 secondo la forma del pappo e altre caratteristiche. Segue un periodo di scarsi sviluppi. Bisogna attendere fino alla meta del ventesimo secolo dove gli studi di due biologi americani, Stebbins e Bancock (1938), rivoluzionano la comprensione delle Cichorieae. Si arriva cos\u00ec al riconoscimento di 62 generi raggruppati in otto sottotrib\u00f9. Ma bisogna attendere le analisi di tipo cladistico di Bremer (1994) per avere l'attuale suddivisione della trib\u00f9 in 11 sottotrib\u00f9 con oltre 90 generi.\nFilogenesi.\nAttualmente in base alle ultime ricerche filogenetiche la caratteristica distintiva di questa trib\u00f9 ossia l'associazione unica di tre caratteri: (1) capolini con ligule 5-dentate, (2) fiori ermafroditi, (3) presenza di latice, \u00e8 stata ampliata con fiori anche tubulosi, con l'aggiunta di due generi \"Gundelia\" e \"Warionia\" precedentemente associati rispettivamente alle Arctotideae e alle Mutisieae. In realt\u00e0 una caratteristica unica di questa trib\u00f9 sembra essere la presenza di due canali \"\u201dgalattoferi\u201d\" sia nella parte aerea che sotterranea delle piante. La trib\u00f9 ora comprende 11 sottotrib\u00f9, circa 93 generi e circa 2300 specie.\nLe ricerche filogenetiche di tipo cladistico su dati molecolari ricavati da oltre 428 taxa riconoscono nelle Cichorieae cinque cladi principali e 8 sub-cladi secondari (vedi cladogramma della trib\u00f9 tratto dallo studio citato). I primi tre cladi contengono poche specie e sono \u201cgruppo fratello\u201d degli altri in cascata nell'ordine Warioniinae - Scorzonerinae \u2013 Scolyminae. I rimanenti due cladi (4 e 5), \u201cgruppo fratello\u201d uno dell'altro, contengono l'ottanta per cento delle specie della trib\u00f9.\nIl clade 4 \u00e8 il pi\u00f9 grande con circa 2/3 delle specie. La sua monofilia \u00e8 abbastanza buona anche se la collocazione di alcuni generi (come \"Phitosia\" sottotrib\u00f9 Chondrillinae, \"Prenanthes\" e \"Urospermum\" entrambi della sottotrib\u00f9 Hypochaeridinae), rimane incerta a causa di possibili ibridazioni e successivi re-incroci. Il clade 5, la cui monofilia \u00e8 meglio supportata, raccoglie uno dei generi pi\u00f9 numerosi (\"Hieracium\", sottotrib\u00f9 Hieraciinae) e un altro importante da un punto di vista alimentare (\"Cichorium\", sottotrib\u00f9 Cichoriinae).\nStruttura della trib\u00f9.\nComprende 11 sottotrib\u00f9 e 93 generi e circa 2300 specie\nSottotrib\u00f9 Chondrillinae.\nComprende 3 generi e 36 specie:\nSottotrib\u00f9 Cichoriinae.\nComprende 6 generi e circa 25 specie:\nSottotrib\u00f9 Crepidinae.\nComprende 26 generi e circa 360 specie (a parte il genere \"Taraxacum\" con circa 1600 specie apomittiche - altre checklist ne elencano fino a 2350).\nSottotrib\u00f9 Hieraciinae.\nComprende 5 generi e circa 900 specie sessuali e circa 5900 specie apomittiche.\nSottotrib\u00f9 Hyoseridinae.\nComprende 5 generi e circa 150 specie:\nSottotrib\u00f9 Hypochaeridinae.\nComprende 8 generi e circa 180 specie:\nSottotrib\u00f9 Lactucinae.\nComprende 3 generi e circa 160 specie:\nSottotrib\u00f9 Microseridinae.\nComprende 22 generi e circa 115 specie.\nSottotrib\u00f9 Scolyminae.\nComprende 4 generi e 12 specie:\nSottotrib\u00f9 Scorzonerinae.\nComprende 10 generi e circa 320 specie:\nSottotrib\u00f9 Warioniinae.\nComprende 1 generi e 1 specie:\nIncertae sedis.\nL'elenco seguente si compone di alcuni generi collegati in qualche modo alla trib\u00f9 delle Cichorieae di collocazione incerta o per dati contraddittori o per mancanza di studi e informazioni (tra parentesi \u00e8 indicata la loro attuale collocazione):"}
{"id": "3478668", "revid": "729019", "url": "https://it.wikipedia.org/wiki?curid=3478668", "title": "Grand Prix des Am\u00e9riques 1991", "text": "La Grand Prix des Am\u00e9riques 1991, quarta edizione della corsa e valida come decima prova della Coppa del mondo di ciclismo su strada 1991, fu disputata il 6 ottobre 1991, per un percorso totale di 224 km. Fu vinta dal belga Eric Van Lancker, al traguardo con il tempo di 5h54'15\" alla media di 37,939 km/h.\nAlla partenza 150 ciclisti di cui 59 portarono a termine la gara."}
{"id": "3478669", "revid": "729019", "url": "https://it.wikipedia.org/wiki?curid=3478669", "title": "Centrale idroelettrica di Pont Ventoux-Susa", "text": "La centrale idroelettrica di Pont Ventoux-Susa \u00e8 situata in Valle di Susa nel comune di Giaglione, con impianti anche nei Comuni di Venaus e Susa (tutti in Provincia di Torino) e sfrutta le acque del fiume Dora Riparia.\nSi tratta di una centrale ad acqua fluente che sfrutta le acque della Dora Riparia, intercettate ad Oulx, e parte delle acque dell'affluente Clarea.\nLe acque sono convogliate al bacino di Val Clarea, della capacit\u00e0 di 561.000 m3, da un canale derivatore in galleria. Una condotta forzata convoglia le acque alla centrale in caverna .\nLa centrale \u00e8 equipaggiata con un gruppo binario turbina/alternatore e un gruppo ternario turbina/alternatore/pompa. Quest'ultimo provvede, durante le ore notturne, al pompaggio dell'acqua dal bacino delle Gorge della Dora al serbatoio di Val Clarea, in quota."}
{"id": "3478674", "revid": "92723", "url": "https://it.wikipedia.org/wiki?curid=3478674", "title": "\u013duboch\u0148a", "text": "\u013duboch\u0148a (in ungherese \"Feny\u0151h\u00e1za\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478675", "revid": "767487", "url": "https://it.wikipedia.org/wiki?curid=3478675", "title": "Pedro Luis Ferrer", "text": "Esponente della seconda generazione della Nueva Trova Cubana, la sua formazione musicale \u00e8 un misto di intuizione e impegno autodidatta. Ha composto preludii e fughe per pianoforte. Sperimenta la d\u00e9cima, il sonetto, la redondilla e altre forme libere di poesia."}
{"id": "3478677", "revid": "287204", "url": "https://it.wikipedia.org/wiki?curid=3478677", "title": "Lubochna", "text": ""}
{"id": "3478678", "revid": "23671", "url": "https://it.wikipedia.org/wiki?curid=3478678", "title": "Ecoterrorista", "text": ""}
{"id": "3478679", "revid": "1086846", "url": "https://it.wikipedia.org/wiki?curid=3478679", "title": "Genoa 1893 1981-1982", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1981-1982.\nStagione.\nTornato nella massima serie nella stagione 1981-1982, il Genoa di Luigi Simoni raggiunge una faticosa salvezza, agguantata a cinque minuti dal termine al San Paolo di Napoli (2-2), al termine di una stagione che lo ha visto teso verso l'obiettivo di mantenere la categoria. Un campionato memorabile che ha visto retrocedere il Milan per la seconda volta, in questa occasione con il verdetto sancito dal campo, ed il Bologna per la prima volta nella sua storia, insieme alla cenerentola Como. Scudetto vinto in volata dalla Juventus con una sola lunghezza di vantaggio sulla Fiorentina.\nNel Genoa si \u00e8 messo in evidenza l'attaccante vicentino Massimo Briaschi, arrivato al grifone con il mercato di ottobre e autore di 8 reti. In Italia in questa stagione sono tornati gli \"stranieri\", uno per squadra, il Genoa ha puntato sul belga Ren\u00e9 Vandereycken proveniente dal Bruges. Nella Coppa Italia il Genoa, prima del campionato, disputa il sesto girone di qualificazione, lo vince con 6 punti con la Fiorentina, ma sono i viola ad accedere ai quarti di finale, grazie alla miglior differenza reti.\nMaglie e sponsor.\nLo sponsor ufficiale per la stagione 1981-1982 fu Seiko.\nOrganigramma societario.\nArea direttiva\nArea tecnica\nArea sanitaria"}
{"id": "3478686", "revid": "316629", "url": "https://it.wikipedia.org/wiki?curid=3478686", "title": "Ifigenia in Aulide (Racine)", "text": ""}
{"id": "3478691", "revid": "767487", "url": "https://it.wikipedia.org/wiki?curid=3478691", "title": "Martin\u010dek", "text": "Martin\u010dek (in ungherese \"Szentm\u00e1rton\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478695", "revid": "287204", "url": "https://it.wikipedia.org/wiki?curid=3478695", "title": "Martincek", "text": ""}
{"id": "3478697", "revid": "729019", "url": "https://it.wikipedia.org/wiki?curid=3478697", "title": "Walk Away (Kelly Clarkson)", "text": "Walk Away \u00e8 un brano musicale di Kelly Clarkson, pubblicato il 17 gennaio 2006 come quinto singolo estratto dall'album \"Breakaway\". \u00c8 stato scritto da Kelly Clarkson, Kara DioGuardi, Chantal Kreviazuk e Raine Maida e prodotto dagli ultimi tre. La canzone parla di una relazione che non sta funzionando, in cui la narratrice vorrebbe ricevere pi\u00f9 attenzioni dal compagno.\nIl brano \u00e8 stato accolto con recensioni generalmente positive dalla critica, che l'ha elogiata, definendola \"una canzone pop rock classica e inneggiante\". A marzo 2006, \"Walk Away\" \u00e8 stata certificata disco d'oro negli Stati Uniti per aver superato le 500.000 copie vendute. Sette anni dopo, a marzo 2013, \"Billboard\" ha confermato che le vendite del brano ammontavano a 1.224.000 copie.\nIl video musicale accompagnante il singolo \u00e8 stato concepito da Kelly Clarkson e diretto da Joseph Kahn. In esso Kelly e la sua band cantano \"Walk Away\" per una radio; nel frattempo sono mostrate varie persone che cantano e ballano la canzone in luoghi diversi. Kelly si \u00e8 esibita con \"Walk Away\" durante molti suoi tour, fra cui il \"Breakaway World Tour\", l'\"Hazel Eyes Tour\", l'\"Addicted Tour\", il \"My December Tour\", il \"2 Worlds 2 Voices Tour\", l'\"All I Ever Wanted Tour\", lo \"Stronger Tour\" e il \"12th Annual Honda Civic Tour\".\nContesto.\n\"Walk Away\" \u00e8 stata definita da Kelly Clarkson \u00abuna delle canzoni pi\u00f9 vivaci\u00bb di \"Breakaway\", aggiungendo che \u00ab\u00e8 una di quelle canzoni inneggianti che ti fanno muovere la testa avanti e indietro quando la senti in macchina\". Sul testo della canzone, Kelly ha affermato che \"parla del fatto che se una relazione non funziona, allora \u00e8 meglio andarsene, piuttosto che rimanere e peggiorare le cose\u00bb. La cantante ha aggiunto che \"Walk Away\" \u00e8 ispirata alla musica di Annie Lennox. Dopo aver prodotto quattro singoli arrivati in top ten (\"Breakaway\", \"Since U Been Gone\", \"Behind These Hazel Eyes\" e \"Because of You\") e dopo aver trascorso oltre sessanta settimane nelle prime venti posizioni della \"Billboard\" 200, la classifica degli album pi\u00f9 venduti negli Stati Uniti, la cantante ha deciso di estrarre \"Walk Away\" come quinto singolo.\nComposizione.\n\"Walk Away\" \u00e8 una canzone pop rock della durata di tre minuti e otto secondi. \u00c8 stata scritta da Kelly Clarkson, Kara DioGuardi, Chantal Kreviazuk e Raine Maida ed \u00e8 stata prodotta da questi ultimi tre. \u00c8 una delle cinque collaborazioni con Kara DioGuardi presenti sull'album ed \u00e8 la prima ad essere pubblicata come singolo. La DioGuardi \u00e8 diventata famosa nel 2004 dopo avere scritto e prodotto canzoni come \"Pieces of Me\" di Ashlee Simpson e \"Confessions of a Broken Heart\" di Lindsay Lohan. Fra gli autori del brano sono annoverati anche i canadesi Chantal Kreviazuk e Raine Maida, gi\u00e0 conosciuti per il loro lavoro con Avril Lavigne.\nIl testo parla di una relazione che non pu\u00f2 funzionare. Nella prima strofa, Kelly parla del fatto che la famiglia del suo fidanzato non supporta la loro relazione, facendo s\u00ec che non ci siano possibilit\u00e0 che possa proseguire. La cantante \u00e8 amareggiata non solo per via dell'indifferenza del ragazzo nei suoi confronti, ma anche per l'avversione della famiglia di lui nei suoi confronti: \u00abCi sono tua madre e tuo fratello/E tutti gli altri che di nascosto/Ti dicono cosa devi fare\u00bb. Nel ritornello, \u00e8 lui a chiederle se si possa proseguire con la relazione: \u00abVoglio dell'attenzione/Non un'altra domanda/Dovresti restare o te ne dovresti andare?/E se non hai la risposta/Perch\u00e9 sei ancora qui?/Vattene e basta!\u00bb. Nella seconda strofa, Kelly si lamenta della poca presenza del fidanzato nella sua vita. Dopo il secondo ritornello, troviamo una terza strofa parlata, in cui la cantante afferma di volere una relazione in cui la sua met\u00e0 la ami come lei ama lui: \u00abVoglio amore/Voglio una fiamma/Che mi faccia bruciare/Di desiderio/Voglio un uomo che mi stia vicino/Non un ragazzo che va a nascondersi/Lotterai per me?/Morirai per me?/Vivrai e respirerai per me?/Perch\u00e9 se no, puoi benissimo andartene!\u00bb.\nAccoglienza dalla critica.\nBill Lamb di About.com ha dato alla canzone 4,5 stelle su 5, scrivendo che \u00abKelly Clarkson ha centrato ancora\u00bb, ammirando il \u00abclassico stile pop rock\u00bb del brano e aggiungendo che \u00abmostra la sua versatilit\u00e0 come artista\u00bb. Ha poi definito \"Walk Away\" una delle migliori canzoni dell'album. Lamb ha inoltre apprezzato la performance vocale di Kelly, scrivendo che \u00abricorda vagamente l'approccio di Annie Lennox con le canzoni rock, particolarmente in una parte fatto quasi a cappella che si pu\u00f2 sentire poco dopo la met\u00e0 della canzone\u00bb. Pam Avoledo di Blogcritics ha scritto che \u00abla voce di Kelly Clarkson \u00e8 impetuosa e ardente; \u00e8 arrivata molto lontano dall'\"American Idol\", in cui doveva solo cantare canzoni in modo tecnicamente perfetto senza preoccuparsi della parte emotiva. Tuttavia, in questo singolo ha dato sfogo ad una qualche rabbia che avr\u00e0 sentito per via di una rottura\u00bb.\nStephen Thomas Erlewine di AllMusic ha definito \"Walk Away\" un \u00abinneggiante brano pop\u00bb e l'ha eletta una delle migliori canzoni di \"Breakaway\". Charles Merwin di \"Stylus Magazine\" ha scritto che \u00abfortunatamente, canzoni come \"Breakaway\" e \"Walk Away\" sono belle abbastanza da farvi dimenticare di alcune delle deludenti tracce presenti sull'album\u00bb. Il 5 marzo 2013 la rivista musicale \"Billboard\" ha eletto \"Walk Away\" la ventesima pi\u00f9 grande hit prodotta da un ex concorrente di \"American Idol\".\nSuccesso commerciale.\n\"Walk Away\" ha fatto il suo ingresso nella \"Billboard\" Hot 100, la classifica degli Stati Uniti, il 21 gennaio 2006 alla posizione numero 97. \u00c8 stato il primo e unico singolo estratto da \"Breakaway\" a non raggiungere la top ten negli Stati Uniti, fermandosi al dodicesimo posto. In totale \u00e8 rimasta in classifica per ventinove settimane, nove delle quali in top twenty. Alla fine del 2006, \u00e8 risultata la quarantacinquesima canzone di maggiore successo dell'anno. A marzo 2013 \u00e8 stato svelato che la canzone ha venduto 1.224.000 copie negli Stati Uniti. \"Walk Away\" \u00e8 stata certificata disco d'oro negli Stati Uniti e in Canada.\nIn Europa ed Oceania, \"Walk Away\" ha avuto un successo moderato. Ha raggiunto il ventunesimo posto nel Regno Unito, ed \u00e8 rimasta in top seventy-five per otto settimane. In Australia si \u00e8 fermata alla posizione numero 27, rimanendo in top fifty per nove settimane, mentre in Nuova Zelanda la canzone \u00e8 arrivata al diciannovesimo posto, trascorrendo dodici settimane nella top forty. \u00c8 inoltre entrata in top ten in Irlanda e in top thirty in Germania e Austria.\nVideo.\nIl video musicale di \"Walk Away\" \u00e8 stato ideato da Kelly Clarkson e diretto da Joseph Kahn. La clip \u00e8 debuttata sui canali musicali del Regno Unito il 6 marzo 2006 e il giorno successivo in tutto il mondo durante i programmi musicali \"TRL\" e \"MuchOnDemand\". Il video ha trascorso cinquanta giorni nella classifica di \"TRL\", di cui diciannove al primo posto. Il video \u00e8 stato considerato il trentesimo migliore del 2006 secondo VH1. Kelly si \u00e8 occupata di ideare e pianificare la trama del video, scrivendo persino una scena per suo fratello e per degli amici. Il video \u00e8 stato girato a Los Angeles. La cantante ha commentato: \u00abI miei ultimi due video sono piuttosto cupi, quindi ho deciso di scrivere una trama pi\u00f9 allegra. Di solito sono io la narratrice, come in \"Behind These Hazel Eyes\" e \"Because of You\", ma questa volta volevamo realizzare un video pi\u00f9 felice.\u00bb\nNel video scene di Kelly che canta \"Walk Away\" con la sua band per una radio si alternano a spezzoni di persone che ballano e si divertono sulle note della canzone. Fra questi vediamo una ragazza che si sta svegliando, un ragazzo che fa la doccia, una donna in un ufficio, due fratelli gemelli in una cucina, un giocatore di football, un ragazzo che sta pulendo la sua casa con un aspirapolvere, un ragazzo che sta facendo le pulizie in un locale, una parrucchiera, una cameriera in un bar, un ragazzo intrappolato nel traffico, due uomini in un bagno (uno dei quali \u00e8 Jason Clarkson, il fratello di Kelly) e un poliziotto che sta dando una multa. Durante l'ultimo ritornello, il ragazzo intrappolato nel traffico esce dalla sua auto e si mette a cantare e ballare nel traffico, peggiorando l'ingorgo.\nEsibizioni dal vivo.\nKelly ha cantato \"Walk Away\" in otto dei suoi tour. Per promuovere l'album \"Breakaway\" tra il 2005 e il 2006, la cantante \u00e8 andata in tre tourn\u00e9e in tutto il mondo chiamate \"Breakaway World Tour\", \"Hazel Eyes Tour\" e \"Addicted Tour\". Kelly si \u00e8 esibita con \"Walk Away\" anche durante il \"My December Tour\", tra il 2007 e il 2008, in supporto al suo terzo album. La canzone fa anche parte della scaletta del \"2 Worlds 2 Voices Tour\" del 2008, una tourn\u00e9e in collaborazione con la star della musica country Reba McEntire. Era la prima canzone della setlist di Kelly. Tra il 2009 e il 2010 ha cantato \"Walk Away\" durante l'\"All I Ever Wanted Tour\", mentre nel 2012 l'ha inclusa in un medley con \"The Trouble with Love Is\", un suo singolo del 2003, \"How I Feel\" (2007) e \"I Want You\" (2009). Nell'estate del 2005 Kelly Clarkson e i Maroon 5 sono andati in tourn\u00e9e insieme. Durante il loro \"12th Annual Honda Civic Tour\", la base di \"Walk Away\" \u00e8 stata alterata per dare alla canzone un sound pi\u00f9 jazz.\nMentre la canzone saliva in radio nel 2006, per aiutare le vendite Kelly si \u00e8 esibita con \"Walk Away\" a vari talk show americani, tra cui il \"Live! with Regis and Kelly\", il \"The Ellen DeGeneres Show\", oltre che a una partita di football dei Dallas Cowboys nel 2007."}
{"id": "3478701", "revid": "1573940", "url": "https://it.wikipedia.org/wiki?curid=3478701", "title": "Charovsk", "text": "Charovsk \u00e8 una citt\u00e0 della Russia occidentale, situata nell'Oblast' di Vologda."}
{"id": "3478705", "revid": "984922", "url": "https://it.wikipedia.org/wiki?curid=3478705", "title": "Charlotte D\u00e9sert", "text": "\u00c8 conosciuta per aver interpretato il ruolo di L\u00e9na nella serie per ragazzi \"Summer Dreams\".\nSegue dei corsi di teatro dall'et\u00e0 di 9 anni.\nDal 30 giugno 2008, pu\u00f2 essere seguita sul canale francese M6 ne \"Pas de secret entre nous\", in cui interpreta il ruolo di Jennifer Ferlet la chionsara."}
{"id": "3478706", "revid": "40515664", "url": "https://it.wikipedia.org/wiki?curid=3478706", "title": "Operazione Joint Forge", "text": ""}
{"id": "3478707", "revid": "3831", "url": "https://it.wikipedia.org/wiki?curid=3478707", "title": "Villa di Villamagna", "text": ""}
{"id": "3478709", "revid": "767487", "url": "https://it.wikipedia.org/wiki?curid=3478709", "title": "Never Again (Kelly Clarkson)", "text": "Never Again \u00e8 una canzone scritta dalla cantante American pop rock cantante Kelly Clarkson e Jimmy Messer, ed \u00e8 il primo singolo estratto dal suo terzo album, My December (2007).\nLa canzone \u00e8 stata nominata ai Teen Choice Awards 2007. Questa canzone \u00e8 stata alla posizione 99 sulla lista Rolling Stone delle 100 migliori canzoni del 2007.\nNel luglio 2007, il singolo \u00e8 stato certificato disco d'oro dalla RIAA, oltre 500.000 copie negli Stati Uniti. A partire da aprile 2010, il brano ha venduto oltre un milione di download digitale."}
{"id": "3478710", "revid": "6923", "url": "https://it.wikipedia.org/wiki?curid=3478710", "title": "Sydney Possuelo", "text": "Inizia la sua carriera come indigenista nel 1969 con i fratelli Villas-Boas dai quali impar\u00f2 i principali fondamenti del rispetto per le trib\u00f9 indigene isolate. Nel 1972 entr\u00f2 nella Funda\u00e7\u00e3o Nacional do \u00cdndio (Funai), l'agenzia brasiliana responsabile per la protezione delle trib\u00f9 indigene, e ci rimase per 33 anni, per un totale di pi\u00f9 di quattro decenni dedicati alla causa indigena.\nCome \"sertanista\" (cos\u00ec venivano chiamati gli esploratori dell'Amazzonia, da Sert\u00e3o, il nome di una regione del Brasile) Sydney organizz\u00f2 e coordin\u00f2 innumerevoli spedizioni nell'Amazzonia Brasiliana, navigando lungo i grandi fiumi del Brasile e attraversando pi\u00f9 di tremila chilometri di foresta vergine. Nello Stato del Par\u00e1, fece il primo contatto con tre gruppi indigeni degli Arar\u00e0 oltre al pi\u00f9 grande gruppo degli Indios Paracan\u00e0. Nella regione della Serra del Desordem, nello Stato del Maranhon, Sydney stabil\u00ec il primo contatto con il gruppo indigeno degli Aw\u00e0-Guaj\u00e0. Nell'Alto Solimoes, nello Stato dell'Amazonas, fece il primo contatto con un gruppo chiamato May\u00e0. Nell'ottobre del 1996 coordin\u00f2 una spedizione che port\u00f2 al primo contatto con i Korubo, gruppo indigeno della Valle del Javar\u00ed nella Amazzonia Brasiliana. In questo periodo Sydney contatt\u00f2 sette comunit\u00e0 indigene precedentemente sconosciute dalla societ\u00e0. Durante gli anni settanta e anni ottanta fu chiamato ad intervenire in vari conflitti tra indigeni e coloni.\nParallelamente alle sue attivit\u00e0 nella Funai, Sydney parl\u00f2 in varie conferenze e pubblic\u00f2 articoli per i media brasiliani e internazionali, come difensore dei nativi.\nSydney cre\u00f2 il \"Sistema di Protezione per gli Indios Isolati\" e una innovativa politica fu adottata dal Governo: si trasform\u00f2 la forma di intervenire della Funai, garantendo il diritto alle popolazioni indigene di rimanere nella loro situazione di non contatto, mentre fino a quel momento la politica era basata nel contatto e nella conseguente integrazione forzata alla societ\u00e0 nazionale. Sydney ha agito con notevole persistenza in difesa della preservazione e conservazione del territorio e dei diritti delle popolazioni indigene di mantenere la loro cultura e le loro attivit\u00e0 tradizionali.\nDurante i due anni in cui Sydney occup\u00f2 il posto di presidente della Funai (1991-1993), concentr\u00f2 gli sforzi per demarcare le Terre Indigene. Durante la sua presidenza egli praticamente duplic\u00f2 la superficie totale delimitata (dal 1910 quando fu fondato il Servizio di Protezione Indigeno, predecessore della Funai che venne fondata poi nel 1990). In questa cifra \u00e8 inclusa la Terra Indigena degli Yanomami, la cui demarcazione trov\u00f2 resistenza tra vari gruppi: tagliatori di alberi, cercatori d'oro, gruppi di interesse e gruppi politici che si occupano di sicurezza nazionale. La demarcazione di questa area fu considerata un esempio da seguire e influenz\u00f2 positivamente le demarcazioni territoriali successive.\nNel novembre del 2005 Sydney organizz\u00f2 e coordin\u00f2 la prima conferenza internazionale per gli Indios in Isolamento, e convoc\u00f2 rappresentanti di tutte gli Stati Sud-Americani nei quali continuano ad esistere gruppi di Indigeni non contattati (Brasile, Paraguay, Bolivia, Per\u00f9, Venezuela, Colombia ed Ecuador). In questa occasione venne firmata la \"Lettera di Bel\u00e9m\", chiedendo agli Stati azioni di protezione per i popoli in isolamento volontario.\nNel gennaio del 2006 Sydney fu esonerato dalle sue funzioni nella Funai, dopo essersi dichiarato pubblicamente in disaccordo con la politica del Governo, in particolare col suo atteggiamento nella demarcazione delle terre tradizionali delle popolazioni indigene. In quell'occasione il Governo afferm\u00f2 che i Popoli Indigeni gi\u00e0 possedevano terre in eccesso. Dalla sua uscita dal Governo, Sydney fu partecipe della riorganizzazione dell'IBI, l'Istituto Indigenista Brasiliano, un'organizzazione no-profit non governativa che lavora per la difesa dei diritti dei popoli indigeni e del loro territorio.\nAlla sua vita e alle sue imprese l'etnologo e regista italiano Maurizio Leigheb, delegato al Primo Convegno Internazionale sugli Indios Isolati (Belem - 2005) e suo amico di vecchia data, ha dedicato i documentari \"Sydney Possuelo: una vita per gli indios\" (1989) e \"Sydney Possuelo, il difensore degli indios\" (1999), girati in Amazzonia e trasmessi da varie televisioni europee."}
{"id": "3478712", "revid": "110157", "url": "https://it.wikipedia.org/wiki?curid=3478712", "title": "Grjazovec", "text": "Grjazovec \u00e8 una citt\u00e0 della Russia occidentale, situata nell'Oblast' di Vologda."}
{"id": "3478714", "revid": "767487", "url": "https://it.wikipedia.org/wiki?curid=3478714", "title": "Potok (\u017dilina)", "text": "Potok (in ungherese \"Patak\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478716", "revid": "40515754", "url": "https://it.wikipedia.org/wiki?curid=3478716", "title": "Operazione Joint Guard", "text": ""}
{"id": "3478720", "revid": "110157", "url": "https://it.wikipedia.org/wiki?curid=3478720", "title": "Kadnikov", "text": "Kadnikov \u00e8 una citt\u00e0 della Russia occidentale, situata nell'Oblast' di Vologda."}
{"id": "3478721", "revid": "124900022", "url": "https://it.wikipedia.org/wiki?curid=3478721", "title": "Telesio (opera)", "text": "Telesio \u00e8 il titolo di un'opera del 2011 con musiche originali scritte da Franco Battiato e libretto di Manlio Sgalambro, messa in scena con tecnica olografica.\nDescrizione.\nComposizione.\nL'opera \u00e8 ispirata alla figura omonima del filosofo cosentino Bernardino Telesio, uno dei massimi filosofi naturalisti italiani del XVI secolo, ed \u00e8 stata realizzata su commissione del Comune di Cosenza in occasione del cinquecentenario della nascita del personaggio.\nStruttura.\nL'opera \u00e8 composta da due atti pi\u00f9 un epilogo. I cambi di scena sono numerosi, anche in funzione dello stile frammentario e poco lineare. La coreografa Sen Hea Ha compare in scena insieme ai danzatori Dipoyono Achmad e Pandu Perdana.\nRealizzazione tecnica.\nSi tratta della . Sul palco, infatti, non sono fisicamente presenti gli attori; lo spettacolo visualizzato in forma tridimensionale \u00e8 stato precedentemente registrato con tecnica olografica, permettendo un'esecuzione continuativa dei due atti e dell'epilogo, senza alcuna interruzione per i vari cambi di scena. Al variare delle ambientazioni e degli attori in scena, l'immagine olografica sfuma lasciando spazio a quella successiva. Uniche presenze fisiche, a parte i brevi interventi in scena di Franco Battiato, sono i musicisti dell'orchestra (per la rappresentazione al Rendano -per ora l'unica- si esibisce l'Orchestra Philharmonia Mediterranea, diretta da Carlo Boccadoro).\nRappresentazione.\nL'opera \u00e8 stata rappresentata al Teatro Rendano di Cosenza il 6, 7 e 8 maggio 2011.\nPubblicazione.\n\"Telesio\" \u00e8 stata pubblicata nell'album omonimo a fine 2011 in formato CD e in una edizione limitata comprendente, oltre al CD, un DVD con le riprese della rappresentazione teatrale."}
{"id": "3478722", "revid": "40515850", "url": "https://it.wikipedia.org/wiki?curid=3478722", "title": "Operazione Decisive Endeavor", "text": ""}
{"id": "3478723", "revid": "767487", "url": "https://it.wikipedia.org/wiki?curid=3478723", "title": "Stankovany", "text": "Stankovany (in ungherese \"Sztankov\u00e1n\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478725", "revid": "110157", "url": "https://it.wikipedia.org/wiki?curid=3478725", "title": "Kirillov (Oblast' di Vologda)", "text": "Kirillov \u00e8 una citt\u00e0 della Russia occidentale, situata nell'Oblast' di Vologda."}
{"id": "3478727", "revid": "256896", "url": "https://it.wikipedia.org/wiki?curid=3478727", "title": "Ligonipini", "text": "Ligonipini \u00e8 una trib\u00f9 di ragni appartenente alla sottofamiglia Myrmarachninae della famiglia Salticidae dell'ordine Araneae della classe Arachnida.\nDistribuzione.\nI due generi oggi noti di questa trib\u00f9 sono diffusi in Australia e Nuova Guinea.\nTassonomia.\nA dicembre 2010, gli aracnologi riconoscono due generi appartenenti a questa trib\u00f9:"}
{"id": "3478730", "revid": "1781667", "url": "https://it.wikipedia.org/wiki?curid=3478730", "title": "\u0160tiavni\u010dka", "text": "\u0160tiavni\u010dka (in ungherese \"Kisselmec\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478731", "revid": "287204", "url": "https://it.wikipedia.org/wiki?curid=3478731", "title": "Stiavnicka", "text": ""}
{"id": "3478732", "revid": "767487", "url": "https://it.wikipedia.org/wiki?curid=3478732", "title": "Krasavino", "text": "Krasavino \u00e8 una citt\u00e0 della Russia occidentale, situata nell'Oblast' di Vologda."}
{"id": "3478738", "revid": "110157", "url": "https://it.wikipedia.org/wiki?curid=3478738", "title": "Nikol'sk (Oblast' di Vologda)", "text": "Nikol'sk \u00e8 una citt\u00e0 della Russia occidentale, situata nell'Oblast' di Vologda."}
{"id": "3478743", "revid": "767487", "url": "https://it.wikipedia.org/wiki?curid=3478743", "title": "High Life (Wayne Shorter)", "text": "High Life \u00e8 un album del sassofonista jazz Wayne Shorter pubblicato nel 1995. Si tratta del primo album registrato per la Verve Records.\nTutti i brani sono stati scritti e arrangiati da Wayne Shorter.\nNote.\nLa sequenza e la durata dei brani \u00e8 tratta dall'edizione in CD del 1995."}
{"id": "3478744", "revid": "1318658", "url": "https://it.wikipedia.org/wiki?curid=3478744", "title": "Centrale idroelettrica di Antolina", "text": "La centrale di Antolina \u00e8 situata nel comune di Crodo, in provincia del Verbano-Cusio-Ossola.\nCaratteristiche.\nSi tratta di una centrale ad acqua fluente.\nI macchinari consistono in due gruppi turbina/alternatore, con turbine Pelton ad asse orizzontale.\nLa centrale \u00e8 stata automatizzata nel 1985."}
{"id": "3478749", "revid": "92723", "url": "https://it.wikipedia.org/wiki?curid=3478749", "title": "Fran\u00e7ois Simon", "text": "Professionista dal 1991 al 2002, conta la vittoria di una tappa al Giro d'Italia 1992 e dei Campionati francesi di ciclismo su strada del 1999 nella prova in linea.\nAnche i suoi fratelli R\u00e9gis, Pascal e J\u00e9r\u00f4me sono stati ciclisti professionisti di alto livello, tutti e tre in grado di aggiudicarsi una frazione al Tour de France.\nCarriera.\nIl suo primo assaggio da professionista avvenne nel settembre del 1990, come stagista, presso le file della Castorama diretta da Cyrille Guimard e capitanata Laurent Fignon.\nL'anno successivo viene definitivamente ingaggiato dalla Castorama alla quale si legher\u00e0 per cinque anni partecipando alle pi\u00f9 importanti competizioni ciclistiche del panorama internazionale ed ottenendo risultati di rilievo fra cui si ricordano il secondo posto al Tour de l'Avenir 1992, i podi alla Quatre Jours de Dunkerque ed all'\u00c9toile de Bess\u00e8ges nel 1995 e soprattutto la vittoria di tappa nella frazione con arrivo a Palazzolo sull'Oglio al Giro d'Italia 1992 davanti a Bruno Leali e Massimo Ghirotto.\nCon lo scioglimento della Castorama nel 1996 si accasa ad un'altra importante formazione francese la Gan (che poi diventer\u00e0 Cr\u00e9dit Agricole), con la quale continua ad ottenere risultati significativi fra cui spicca la vittoria nel 1999 della prova in linea ai Campionati francesi di ciclismo su strada disputatisi a Charade.\nNel 2000 si accasa alla Bonjour e la stagione seguente ottiene un ultimo significativo risultato al Tour de France.\nGrazie ad una \"fuga bidone\" giunta con oltre trenta minuti di vantaggio sul gruppo dei favoriti nel corso della 8\u00aa tappa, la Pontarlier-Aix-les-Bains e a un buon piazzamento ottenuto nella 10\u00aa frazione, che prevedeva l'impegnativo arrivo sull'Alpe d'Huez, riusc\u00ec ad indossare per tre giorni la maglia gialla simbolo del primato in classifica generale, eguagliando il fratello Pascal che la aveva indossata nel Tour de France 1983 per sette giorni.\nConcluder\u00e0 quella edizione della grande corsa a tappe francese al sesto posto assoluto risultando il migliore ciclista francese in classifica generale.\nFu l'unico dei fratelli Simon a non riuscire ad aggiudicarsi una tappa al Tour de France, anche se riusc\u00ec comunque a vincere una tappa in un Grande Giro, tuttavia fu anche l'unico della famiglia a diventare campione nazionale della prova in linea nella categoria dei professionisti."}
{"id": "3478751", "revid": "767487", "url": "https://it.wikipedia.org/wiki?curid=3478751", "title": "\u0160vo\u0161ov", "text": "\u0160vo\u0161ov (in ungherese \"S\u00f3s\u00f3\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478752", "revid": "287204", "url": "https://it.wikipedia.org/wiki?curid=3478752", "title": "Svosov", "text": ""}
{"id": "3478753", "revid": "372624", "url": "https://it.wikipedia.org/wiki?curid=3478753", "title": "Idrocefalia", "text": ""}
{"id": "3478754", "revid": "1226", "url": "https://it.wikipedia.org/wiki?curid=3478754", "title": "Io, Nomikos, l'immortale", "text": ""}
{"id": "3478755", "revid": "74801", "url": "https://it.wikipedia.org/wiki?curid=3478755", "title": "Tot'ma", "text": "Tot'ma \u00e8 una citt\u00e0 della Russia occidentale, situata nell'Oblast' di Vologda."}
{"id": "3478757", "revid": "93556", "url": "https://it.wikipedia.org/wiki?curid=3478757", "title": "Ustju\u017ena", "text": "Ustju\u017ena \u00e8 una citt\u00e0 della Russia occidentale, situata nell'Oblast' di Vologda."}
{"id": "3478760", "revid": "767487", "url": "https://it.wikipedia.org/wiki?curid=3478760", "title": "Tur\u00edk", "text": "Tur\u00edk (in ungherese \"Turapatak\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478763", "revid": "287204", "url": "https://it.wikipedia.org/wiki?curid=3478763", "title": "Turik", "text": ""}
{"id": "3478764", "revid": "729019", "url": "https://it.wikipedia.org/wiki?curid=3478764", "title": "Forte Varisello", "text": "Il forte Varisello (\"Fort de Variselle\" in francese) \u00e8 ora il pi\u00f9 grande dei 3 forti del primo sbarramento del Moncenisio (forti Cassa, Varisello e Roncia). Centro del comando della piazza, \u00e8 sito sull'altura del Varisello ed \u00e8 un'opera a pianta pentagonale a fossa a due piani e dotata di ordini di fuoco sovrapposti. Era servito dalla diramazione di 700 metri (\"Strada del forte Varisello\") della strada militare che, partendo dalla borgata Gran Croce di Venaus, si inerpicava lungo le pendici del monte Varisello giungendo sino alla Batteria Pattacroce.\nPianta.\nIl forte venne costruito tra il 1877 ed il 1883 sulla cima del monte Varisello a pianta pentagonale con fossato di protezione e con le stesse dotazioni tecniche dei vicini forte Roncia e forte Cassa, ossia a due piani con ordini di fuoco sovrapposti. Il piano superiore era completamente casamattato e dotato di 2 cannoniere rivolte a nord, est e sud; non tutte queste casematte erano armate, in quanto i 7 cannoni 12 ARC Ret potevano essere spostati nella direzione di fuoco pi\u00f9 necessaria al momento dell'utilizzo. I cannoni 12 ARC Ret erano rivolti verso settentrione e battevano tutta l'area del pianoro del Moncenisio compresa tra il colle stesso e l'ospizio (assieme agli armamenti dei forti Roncia e Cassa), mentre i cannoni 15 ARC Ret, rivolti verso occidente, coprivano la zona compresa tra l'Ospizio e l'imbocco della strada che conduceva al colle del Piccolo Moncenisio. Il piano inferiore vi erano 4 postazioni per gli mortai 15 Ret e file di feritoie per i fucilieri, posizionate in modo da coprire l'intero fossato. Erano poi presenti anche 3 casematte sul fronte di gola per coprire la zona attorno alla Gran Croce e due pilastrini su cui erano installate delle mitragliatrici per coprire lo spiazzo attorno al ponte levatoio d'ingresso.\nVista la funzione di centro di comando della piazza, il forte era anche dotato di un grande deposito di munizioni per i 420 uomini di presidio dello stesso e per le fanterie mobili operanti nella zona; inoltre erano presenti anche l'infermeria, magazzini per i viveri e forni per la cottura del pane. Era altres\u00ec presente una stazione eliografica-ottica che metteva in comunicazione il forte con le altre opere della zona ed il Forte Pampal\u00f9 di Susa; vi erano anche dei proiettori elettrici che erano utilizzati per l'illuminazione notturna della zona del pianoro del Moncenisio, e tra il 12 ed il 17 luglio 1883 questi proiettori furono utilizzati per i primi esperimenti di illuminazione notturna di un campo operativo militare in Italia.\nAl forte si accedeva tramite un ponte levatoio posto sul fossato davanti al portale d'ingresso; l'avancorpo quadrato del blocco d'ingresso era affiancato da cannoniere in conci di pietra. Il muro di controscarpa segue il perimetro dell'intera opera, interrotto solo sul lato occidentale in seguito ai danni provocati dai cannoneggiamenti del 1909 - 1910. Il cortile interno \u00e8 occupato, al centro, dall'edificio rettangolare che ospitava gli alloggiamenti delle truppe ed i locali logistici: per accedervi si scendeva ad un piano inferiore del cortile tramite una rampa carrettabile. La caserma, su due piani ha il lato rivolto verso le casematte suddiviso in un piano terra con un ampio porticato ed il primo piano con un loggiato ad archi; la scala per salire al piano superiore \u00e8 a met\u00e0 dell'edificio, che all'interno \u00e8 suddiviso in stanze e camerate.\nLe casematte del piano superiore del forte sono intercomunicanti tra loro tramite passaggi laterali ed hanno tutte delle pietre angolari a protezione dell'apertura delle cannoniere con, sul pavimento, l'alloggiamento del rocchio in ghisa del cannone. Le postazioni dell'ordine inferiore, invece, sono dotate di feritoie in fila per il posizionamento dei fucili. Le caponiere del fossato sono raggiungibili dalle casematte inferiori e, tramite quella posta nell'angolo sud-ovest, si pu\u00f2 raggiungere la polveriera del forte, capace di 100 tonnellate di polvere da sparo, scavata in galleria sotto il piazzale antistante l'ingresso dell'opera.\nVerso la met\u00e0 degli anni ottanta del XIX secolo venne realizzata la batteria esterna del Varisello, un'opera di appoggio al forte posizionata lungo la strada di accesso al medesimo: la Batteria era suddivisa in una sezione a valle composta da 2 postazioni a valle e 4 a monte, e tutte e 6 erano dotate di cannoni 15 GRC Ret in barbetta con i magazzini ed i locali di caricamento posizionati in galleria lungo la strada militare del Pattacroce.\nVita del forte.\nL'operativit\u00e0 del forte fu alquanto ridotta nel tempo: gi\u00e0 nel primo decennio del Novecento venne parzialmente disarmato in quanto le sue strutture in muratura non erano adatte a resistere ai colpi delle granate torpedini; venne utilizzato, tra il 1909 ed il 1910, come bersaglio per le prove di tiro di artiglieria dei nuovi cannoni 149 A e per valutare gli effetti dei nuovi proietti sulle murature in pietra.\nA seguito del bombardamento, il lato occidentale del forte sub\u00ec gravi danni ed il crollo pressoch\u00e9 completo delle casematte: data la scarsa resistenza della tecnica costruttiva delle fortificazioni in pietrame ai nuovi tipi di armi da artiglieria, il 10 gennaio 1910 i forti Varisello, Roncia e Cassa del Moncenisio vennero radiati dal novero delle fortificazioni attive e furono utilizzati soltanto pi\u00f9 come magazzini ed alloggi per le truppe di stanza in zona.\nIl forte oggi.\nIn seguito alla sconfitta dell'Italia nella seconda guerra mondiale ed alle condizioni del trattato di Parigi, la zona del pianoro del Moncenisio venne ceduta alla Francia e, di conseguenza, anche il forte. Attualmente la costruzione \u00e8 in buone condizioni di conservazione, escludendo i danni nettamente visibili e riferibili ai cannoneggiamenti, effettuati dallo stesso Regio Esercito italiano per esercitazione, del 1909 - 1910."}
{"id": "3478773", "revid": "1305772", "url": "https://it.wikipedia.org/wiki?curid=3478773", "title": "Bernardino Ghisolfo", "text": "Biografia.\nNoto anche come Bernardo da Piacenza fu figlio di Ghisolfo e nacque a Mantova nel 1430 circa.\nFu architetto alla corte di Francesco II Gonzaga prima e di Ludovico III Gonzaga poi.\nSi occup\u00f2 dal 1490 della costruzione delle residenze estive di Marmirolo e di Gonzaga.\nEbbe l'importante incarico della edificazione della Chiesa di Santa Maria della Vittoria a Mantova, costruita tra il 1495 e il 1496 per ospitare l'omonima pala d'altare commissionata ad Andrea Mantegna in occasione della vittoria di Francesco II alla battaglia di Fornovo sui francesi di Carlo VIII.\nFrancesco II commission\u00f2 a Ghisolfo la costruzione della chiesa di S. Maria (alla quale venne successivamente annesso il convento) a Gonzaga, fondata in memoria di Giovanni Maria Gonzaga perito a Fornovo nel 1495 e destinata alla Congregazione degli Eremiti di Santa Maria in Gonzaga, cui apparteneva il frate Girolamo Redini, consigliere del marchese.\nNel 1507 Ghisolfo segu\u00ec in parte anche i lavori, in qualit\u00e0 di sovrintendente, per il palazzo di San Sebastiano a Mantova.\nMor\u00ec a Mantova nel febbraio del 1517.\nEbbe un figlio naturale, Federico."}
{"id": "3478774", "revid": "124123", "url": "https://it.wikipedia.org/wiki?curid=3478774", "title": "Guglielmo de Braose, III signore di Bramber", "text": "La famiglia d'origine e il consolidamento della posizione sociale.\nLa data di nascita di Guglielmo de Braose non \u00e8 certa, lo si colloca come vivente fra il 1135 ed il 1179 basandosi sui documenti storici che lo citano. Suo padre era Philip de Braose(1070 circa - 1134 circa), II signore di Bramber, suo nonno William de Braose (morto fra il 1093 ed il 1096) era venuto in Inghilterra al seguito di Guglielmo il Conquistatore ed era diventato il I signore di Bramber. Il loro cognome pare derivi dalla citt\u00e0 di Briouze in Normandia, paese in cui era nato Guglielmo de Braose, I signore di Bramber. Sua madre era Aenor, figlia del signore di Totnes nella parte sud del Devonshire. Attorno al 1130, rimasto orfano di padre, eredit\u00f2 il titolo di signore di Bramber, le terre della famiglia materna e altre nelle Marche gallesi. Queste ed altre acquisizioni lo posero fra gli uomini di primo piano, citato persino nella corrispondenza dell'arcivescovo Teobaldo di Bec che, scrivendo in relazione ad un canonico di nome Walter a Papa Adriano IV, cit\u00f2 la parentela di questo prelato con Guglielmo come segno di appartenenza a una nobile famiglia. Attorno al 1150 si spos\u00f2 con Berta di Hereford, il matrimonio divenne all'improvviso molto pi\u00f9 piacevole quando i fratelli di Berta morirono uno dopo l'altro senza lasciare eredi, l'ultimo mor\u00ec nel 1166, portando cos\u00ec a Guglielmo altre terre nelle Marche gallesi ad ampliare il suo dominio. Una discreta parte del Galles era nelle sue mani e questo unito alle propriet\u00e0 nel Sussex e nel Devonshire formavano una buona zona d'influenza, oltre ovviamente ad un costante flusso di denaro nelle casse di famiglia.\nDiscendenza.\nGuglielmo e Berta ebbero insieme cinque figli:\nAl servizio di re Enrico II.\nNel 1139, Matilde d'Inghilterra (1102-1167) giunse in Inghilterra reclamando il trono come unica figlia legittima di Enrico I d'Inghilterra, trono che era gi\u00e0 stato occupato dal cugino Stefano d'Inghilterra che oppose ovviamente resistenza. Le truppe di Matilde vennero presto sconfitte e l'Imperatrice si ritrov\u00f2 assediata nel castello di Arundel, a quel punto Stefano le garant\u00ec un salvacondotto fino a Bristol e le forn\u00ec una scorta in cui era anche Guglielmo de Braose il che suggerisce che Guglielmo parteggiasse per Stefano e la sua presenza in altri momenti cruciali al fianco del re conferma quest'ipotesi.\nI documenti lo segnalano nel Sussex nel 1153, ma l'anno dopo era al fianco del futuro Enrico II d'Inghilterra durante un viaggio in Normandia e nel 1157 combatt\u00e9 con lui a Rhuddlan nel nord del Galles. Anche anni dopo lo si trova al fianco del re, nel 1164 era presente alla firma delle Costituzioni di Clarendon un documento che mirava a restringere il potere ecclesiastico, compreso il controllo che il papa esercitava sul territorio. Quando, attorno al 1170 tre dei figli del re si ribellarono contro di lui Guglielmo rimase al suo posto ed in quell'occasione, nel 1173, venne nominato Sceriffo di Hereford e sorvegli\u00f2 gli affari del re in quella regione per due anni.\nLa perdita del favore reale e la morte.\nIl Massacro di Abergavenny, del 1176, lo priv\u00f2 per\u00f2 del favore reale, l'assassinio deliberato di alcuni rivoltosi gallesi uccisi nel corso di un pranzo che doveva servire da trappola non poteva evidentemente godere dell'appoggio reale. Da quel momento i documenti cessano, per lo pi\u00f9, di parlare di lui, dal che si deduce che si sia ritirato a vita privata, si pensa che sia morto dopo il 1179."}
{"id": "3478777", "revid": "110157", "url": "https://it.wikipedia.org/wiki?curid=3478777", "title": "Vytegra", "text": "Vytegra \u00e8 una citt\u00e0 della Russia occidentale, situata nell'Oblast' di Vologda e capoluogo del Vytegorskij rajon."}
{"id": "3478779", "revid": "110157", "url": "https://it.wikipedia.org/wiki?curid=3478779", "title": "Gypsy Heart Tour", "text": "Il Gypsy Heart Tour, noto anche come Coraz\u00f3n Gitano Tour, \u00e8 il terzo tour della cantante statunitense Miley Cyrus. Principalmente tocca il Sud America e l'Oceania, con spettacoli supplementari in Messico, Panama, Costa Rica e Filippine ed \u00e8 il tour di supporto al suo terzo album in studio \"Can't Be Tamed\".\nIl tour \u00e8 iniziato il 29 aprile 2011 a Quito, in Ecuador, e si \u00e8 concluso dopo 20 spettacoli il 2 luglio 2011 a Perth, in Australia. Questo \u00e8 stato il primo tour di Miley Cyrus ad aver raggiunto questi territori.\nBackground.\nIl tour \u00e8 stato annunciato da vari media il 21 marzo 2011, in seguito all'apparizione di Miley Cyrus a \"Saturday Night Live\". Le date iniziali sono state annunciate nel Sud America. Le date in Australia, Filippine, Costa Rica, Panama e Messico, subito in seguito. Durante un'intervista alla rivista \"OK!\", annuncia che il tour non attraverser\u00e0 gli Stati Uniti perch\u00e9 dice di non sentirsi a proprio agio a svolgere il tour nel suo paese. Lei commenta: \nMiley Cyrus dichiar\u00f2 che lo spettacolo sarebbe stato caratterizzato da una scaletta fissa, ma verranno prese in considerazione comunque le richieste del pubblico\nScaletta.\nFonte:"}
{"id": "3478780", "revid": "767487", "url": "https://it.wikipedia.org/wiki?curid=3478780", "title": "Valask\u00e1 Dubov\u00e1", "text": "Valask\u00e1 Dubov\u00e1 (in ungherese \"Ol\u00e1hdubova\", in latino \"Dubova Valachorum\") \u00e8 un comune della Slovacchia facente parte del distretto di Ru\u017eomberok, nella regione di \u017dilina."}
{"id": "3478782", "revid": "287204", "url": "https://it.wikipedia.org/wiki?curid=3478782", "title": "Valaska Dubova", "text": ""}
{"id": "3478785", "revid": "256896", "url": "https://it.wikipedia.org/wiki?curid=3478785", "title": "Myrmarachnini", "text": "Myrmarachnini \u00e8 una trib\u00f9 di ragni appartenente alla sottofamiglia Myrmarachninae della famiglia Salticidae dell'ordine Araneae della classe Arachnida.\nDistribuzione.\nDei sei generi oggi noti di questa trib\u00f9, Myrmarachne ha diffusione cosmopolita: gli altri sono sparsi in Asia sudorientale, Australia, Africa e Brasile.\nTassonomia.\nA dicembre 2010, gli aracnologi riconoscono sei generi appartenenti a questa trib\u00f9:"}
{"id": "3478795", "revid": "599013", "url": "https://it.wikipedia.org/wiki?curid=3478795", "title": "Suleyman Sleyman", "text": "Carriera.\nClub.\nNell'et\u00e0 compresa fra i 6 e i 12 anni, Sleyman ha fatto parte del vivaio del S\u00f6dert\u00e4lje FF, poi \u00e8 entrato nel settore giovanile del Syrianska.\nNel 1998 passa all'Hammarby, con cui ha collezionato qualche apparizione in prima squadra prima di tornare al Syrianska per un breve prestito nel 2000. Rientrato alla base, nel 2001 \u00e8 riuscito a conquistarsi un posto da titolare nell'anno del primo scudetto della storia dell'Hammarby. Il suo primo gol in Allsvenskan, l'unico segnato con la maglia biancoverde, lo ha realizzato il 25 agosto 2008 nel derby contro l'AIK.\nTerminato il contratto con l'Hammarby, nel 2009 Sleyman \u00e8 sceso nel campionato di Superettan per tornare a indossare i colori del Syrianska, squadra che due anni pi\u00f9 tardi ha disputato il primo campionato di Allsvenskan della propria storia, salvandosi. Sleyman si \u00e8 ritirato prima dell'inizio del campionato 2014, che il Syrianska avrebbe disputato nuovamente in Allsvenskan.\nNazionale.\nConta una presenza con la Nazionale svedese, ottenuta in occasione dell'amichevole del 12 gennaio 2008 contro la Costa Rica."}
{"id": "3478798", "revid": "741067", "url": "https://it.wikipedia.org/wiki?curid=3478798", "title": "Nino Crisman", "text": "Biografia.\nNato a Trieste, dopo essersi laureato in Economia e commercio, entra all'Accademia Navale di Livorno, per uscirne con il grado di ufficiale, ma l'attrazione per il mondo dello spettacolo lo spinge ad entrare, a Roma, al Centro Sperimentale di Cinematografia, per seguire i corsi di recitazione diplomandosi nel 1938.\nSar\u00e0 Mario Camerini a farlo recitare nel suo primo film nel 1939, nella pellicola \"I grandi magazzini\", primo di una lunga serie di film che lo terranno sui set cinematografici per circa venticinque anni.\nNei primi anni cinquanta, accanto alla professione di attore, inizia ad occuparsi anche come organizzatore della produzione cinematografica, ed anche come produttore per conto di alcune imprese come la \"Napoleone Cinematografica\", o \"Film Napoleon\", e la \"Castoro Film\", con le quali realizza diverse pellicole."}
{"id": "3478799", "revid": "767487", "url": "https://it.wikipedia.org/wiki?curid=3478799", "title": "Al-Mu'izz li-din Allah", "text": "Regn\u00f2 dal 953 al 975 e fu durante il suo governo che il baricentro del potere ismailita-fatimide fu spostato dall'Ifriqiya all'Egitto, di recente conquistato. I Fatimidi fondarono la \"Citt\u00e0 soggiogatrice di al-Mu\u02bfizz\" (al-Mad\u012bna al-q\u0101hira al-Mu\u02bfizziyya) - vale a dire Il Cairo - nel 969, erigendola a capitale dell'Imamato al posto di al-Man\u1e63\u016briyya.\nCarriera politica.\nDopo che i Fatimidi, per opera del terzo Imam Ism\u0101\u02bf\u012bl al-Man\u1e63\u016br (946-953), ebbero sgominato la pericolosa ribellione kharigita di Abu Yazid (conosciuto come \"l'uomo dell'asino\") (942-947), dando modo all'Im\u0101m di eleggere per breve tempo al-Man\u1e63\u016briyya nuova capitale fatimide, sotto suo figlio al-Mu\u02bfizz l'attenzione della dinastia si concentr\u00f2 sul confinante Egitto, nella speranza che una volta conquistato venisse il turno della Siria e poi dell'Iraq, nella ferma intenzione di abbattere la dinastia abbaside e proporsi come l'unico e legittimo califfato universale. Sebbene i Fatimidi fossero innanzi tutto interessati all'Egitto e al Vicino Oriente, vi furono nondimeno varie campagne combattute Jawhar al-Siqilli contro i Berberi del Marocco e gli Omayyadi di al-Andalus. Allo stesso tempo, incursioni fatimidi nella penisola italiana affermarono la loro superiorit\u00e0 navale nel quadrante centrale del Mediterraneo, a spese dell'Impero bizantino, tra l'altro occupando la Sicilia, gi\u00e0 aghlabide dall'827.\nLa strada per l'Egitto fu infine spianata per i Fatimidi, facilitati dalla crisi persistente della dinastia ikhshidide col\u00e0 governante, accentuata dalla morte di Muhammad ibn Tughj, e dalla debolezza abbaside, non pi\u00f9 in grado (salvo il periodo in cui l'\"uomo forte\" fu Mu\u02benis) di fronteggiare convenientemente le situazioni che un tempo essa avrebbe affrontato con forza e risolto senza problemi.\nDopo aver consolidato la propria posizione, al-Mu\u02bfizz trasfer\u00ec la propria residenza ufficiale da al-Man\u1e63\u016briyya alla recentemente costruita cittadella di \"al-Mad\u012bna al-Q\u0101hira al-Mu\u02bfizziyya\", \"la Citt\u00e0 soggiogatrice di al-Mu\u02bfizz\", cio\u00e8 Il Cairo, facendo da quel momento in poi gravitare sull'Egitto il baricentro politico ed economico del mondo arabo, forti anche del fatto che a occidente, in Ifriqiya, gli Ziridi agivano come reggenti dell'Imam. In Egitto vari attacchi dei Carmati costrinsero a un impegnativo sforzo l'Imamato (972-974) prima che le finanze fossero risanate e prendessero nuovo impulso per merito essenzialmente dell'intelligente opera di Ya\u02bfq\u016bb b. Killis, un ebreo convertito all'Islam, che aveva gi\u00e0 operato per conto degli Ikhshididi, prima di cambiar campo e unirsi ai Fatimidi. \nAd al-Mu\u02bfizz succedette il figlio al-'Aziz bi-llah (975-996).\nRealizzazioni culturali.\nAl-Mu\u02bfizz era noto per la sua tolleranza nei confronti delle altre religioni, ed era assai popolare tra i suoi sudditi cristiani e israeliti. Si dice abbia commissionato l'invenzione della prima penna stilografica. Nel 953, al-Mu\u02bfizz chiese una penna che non dovesse necessariamente stare tra le sue mani o negli abiti che indossava quando non la si usava e gli fu costruita dai suoi sapienti artigiani una penna che aveva un vero e proprio piccolo serbatoio d'inchiostro. Come ricordato dal Qadi al-Nu'man (m. 974) nel suo \"Kit\u0101b al-Maj\u0101lis wa l-musayar\u0101t\", al-Mu\u02bfizz ne dispose la costruzione dicendo::\nRelazioni coi Copti cristiani.\nAi Copti cristiani fu concesso un certo grado di libert\u00e0 sotto al-Mu\u02bfizz. I Copti furono spesso nominati ai gradi pi\u00f9 elevati dell'amministrazione dell'Imamato e fu loro consentita libera pratica del proprio culto. Sotto al-Mu\u02bfizz, il responsabile per la Siria fu Quzm\u0101n ibn N\u012bm\u0101, un copto che mantenne la propria fede. La festivit\u00e0 del Nawr\u016bz, che celebra il nuovo anno persiano, fu consentita (malgrado alcune limitazioni)."}
{"id": "3478801", "revid": "1543377", "url": "https://it.wikipedia.org/wiki?curid=3478801", "title": "Joy Behar", "text": "Biografia.\nDi origini italiane, in particolare calabresi, la Behar \u00e8 figlia della sarta Rose Carbone e di Gino Occhiuto, impiegato della Coca-Cola. Dopo alcuni anni di lavoro come stand-up comedian e conduttrice radiofonica, nel 1997 la Behar fu scelta da Barbara Walters come co-conduttrice del nuovo talk-show The View. Inizialmente la Behar non era presente in tutte le puntate e si alternava con la Walters come quarta conduttrice, ma poco dopo fu promossa a conduttrice fissa. Generalmente, durante i dibattiti della trasmissione, la Behar espone delle idee e delle opinioni liberali e progressiste.\nNel 2006 la Anti-Defamation League (Lega Antidiffamazione) present\u00f2 una lettera aperta alla Behar, ammonendola per aver paragonato l'allora Segretario della Difesa Donald Rumsfeld a Hitler. La ADL invit\u00f2 a \"non estrapolare dal contesto il nome di Hitler e a non utilizzarlo per attacchi personali o vendette\". Inoltre la Behar ha avuto alcuni screzi con la \"Lega Cattolica per i diritti religiosi e civili\". La conduttrice, educata come cattolica, ma agnostica, ha pi\u00f9 volte criticato la Chiesa cattolica. Il presidente della Lega, William Donahue, ha affermato che \"C'\u00e8 un evidente sentimento anticattolico fra le conduttrici di The View, con Rosie O'Donnell e Joy Behar che sono le peggiori colpevoli\".\nIl 14 ottobre 2010 la Behar e Whoopi Goldberg abbandonarono lo studio di The View in seguito alle dichiarazioni di un ospite, il commentatore politico Bill O'Reilly, che aveva affermato \"i musulmani ci hanno uccisi l'11 settembre\". Il 26 ottobre dello stesso anno, parlando delle imminenti elezioni di medio termine, le conduttrici si soffermarono a parlare del video elettorale della candidata senatrice dello stato del Nevada Sharron Angle. La Behar descrisse la Angle come \"una deficiente\", il suo video come \"rivolto ad una giovent\u00f9 degna di Hitler\" e sfid\u00f2 la donna a diffondere un video del genere nel Bronx. Quando Sherri Shepherd disse che avrebbe pregato per la Angle, la Behar disse che lei non avrebbe fatto altrettanto e apostrof\u00f2 la politica come \"stronza\", dicendole che sarebbe finita all'inferno.\nPer tutta risposta il giorno seguente la Angle invi\u00f2 alla Behar un omaggio floreale accompagnato da un biglietto con su scritto \"Joy, ieri sono stati raccolti online 150.000$. Grazie per il tuo aiuto. Cordiali saluti, Sharron Angle\". In puntata la Behar ribatt\u00e9 dicendo: \"Vorrei far notare che quei fiori sono stati raccolti da immigrati clandestini e loro non votano per te, stronza\". Inoltre dichiar\u00f2 con fervore che per lei \u00e8 stato offensivo vedere un video del genere con protagoniste persone che lavorano per essere raffigurate come criminali. Spieg\u00f2 poi che il suo commento relativo all'inferno era in realt\u00e0 una citazione alla discussione che aveva preceduto quella sulla Angle, che trattava appunto di religione; la Behar disse che in realt\u00e0 lei non credeva all'inferno e non credeva che la Angle ci sarebbe finita. Alla fine del suo intervento la Behar concluse invitando la Angle a non mandarle fiori e a \"mettere il suo denaro nello stesso posto in cui era la sua bocca\".\nLa Behar ricevette numerose critiche per aver utilizzato un linguaggio volgare e offensivo. In trasmissione la conduttrice si scus\u00f2 con il pubblico per aver urtato la sensibilit\u00e0 di qualcuno e afferm\u00f2 di aver usato solo vezzeggiativi. In ogni caso, la Behar evidenzi\u00f2 che il messaggio che voleva inviare era quello che la Angle avesse diffuso un video molto razzista.\nVita privata.\nSposata con Joe Behar dal 1965 al 1981, Joy ha avuto un'unica figlia, Eve. Dalla met\u00e0 degli anni ottanta convive con Steve Janowitz. Il 28 febbraio 2011 \u00e8 diventata nonna del piccolo Luca."}
{"id": "3478806", "revid": "300067", "url": "https://it.wikipedia.org/wiki?curid=3478806", "title": "Bobby Edmonds", "text": ""}
{"id": "3478809", "revid": "8660", "url": "https://it.wikipedia.org/wiki?curid=3478809", "title": "UEFA Women's Cup 2004-2005", "text": "La UEFA Women's Cup 2004-2005 \u00e8 stata la quarta edizione del torneo europeo femminile di calcio per club UEFA Women's Cup, destinato alle formazioni vincitrici dei massimi campionati nazionali d'Europa. Il torneo \u00e8 stato vinto per la prima volta dalle tedesche del Turbine Potsdam nella doppia finale contro le svedesi del Djurg\u00e5rden/\u00c4lvsj\u00f6.\nFormato.\nPartecipano al torneo 2004-2005 un totale di 43 squadre provenienti da 42 diverse federazioni affiliate alla UEFA. L'Ume\u00e5 IK ha partecipato come squadra campione in carica, quindi la Svezia ha partecipato con due squadre, essendo il Djurg\u00e5rden/\u00c4lvsj\u00f6 qualificato come campione di Damallsvenskan 2003.\nIl torneo si compone di tre fasi: due fasi a gironi e la fase finale ad eliminazione diretta. Accedono direttamente alla seconda fase a gironi la squadra campione in carica e le squadre appartenenti alle prime sei federazioni secondo il ranking UEFA. Alla prima fase a gironi accedono le squadre appartenenti alle restanti trentasei federazioni secondo il ranking UEFA. Le squadre vincenti i nove gironi della prima fase accedono alla seconda fase a gironi, dove le 16 squadre sono state raggruppate in 4 gironi da 4 squadre ciascuno. In ogni girone (sia della prima sia della seconda fase) le squadre giocano una contro l'altra in un mini-torneo all'italiana, ospitato da una delle quattro squadre. Accedono alla fase ad eliminazione diretta le prime due classificate di ciascuno dei quattro gironi della seconda fase. Nei quarti di finale le squadre prima classificate affrontano le squadre seconde classificate nei gironi. I quarti di finale, le semifinali e la finale si giocano con partite di andata e ritorno.\nSquadre partecipanti.\nRispetto all'edizione 2003-2004 la federazione calcistica della Lituania ha iscritto la squadra campione del proprio campionato nazionale per la prima volta. Inoltre, dopo due anni di assenza la Bulgaria \u00e8 tornata ad iscrivere la squadra campione del proprio campionato nazionale.\nPrima fase a gironi.\nLe partite dei singoli gironi della prima fase sono state ospitate da una delle quattro squadre, indicata in corsivo.\nSeconda fase a gironi.\nLe partite dei singoli gironi della seconda fase sono state ospitate da una delle quattro squadre, indicata in corsivo."}
{"id": "3478811", "revid": "104265", "url": "https://it.wikipedia.org/wiki?curid=3478811", "title": "Misr", "text": "Mi\u1e63r () \u00e8 il nome che gli Arabi danno a ogni campo fortificato e, per eccellenza, alla citt\u00e0 del Cairo e allo stesso Egitto.\nUna facile etimologia lega questo nome al sostantivo arabo che significa \"campo fortificato\", ricordando come gli Arabi musulmani di \u02bfAmr ibn al-\u02bf\u0100\u1e63 avessero in effetti fondato nel 640, sul sito della futura Cairo, la citt\u00e0 di Fus\u1e6d\u0101\u1e6d, che significa anche \"attendamento\". Si dimentica per\u00f2 che, sin dai tempi della civilt\u00e0 egizia, per indicare l'Egitto si usava una radice semitica che indicava \"il territorio\" (per eccellenza) o anche la \"frontiera\", oltre la quale si apriva il mondo non toccato dalla \"vera civilt\u00e0\".\nGli ams\u0101r pi\u00f9 importanti, oggi divenuti citt\u00e0, sono oltre a Fustat, al-Qayrawan in Tunisia, Kufa e Bassora in Iraq."}
{"id": "3478819", "revid": "599013", "url": "https://it.wikipedia.org/wiki?curid=3478819", "title": "Niklas Backman", "text": "Carriera.\nClub.\nBackman \u00e8 cresciuto nelle giovanili del Skiljebo, club minore della sua citt\u00e0 natale V\u00e4ster\u00e5s in cui ha iniziato a giocare quando aveva 4 anni. Nel 2006 con la prima squadra ha vinto il campionato di Division 2 Norra Svealand.\nNel 2008 \u00e8 passato al V\u00e4sby United, disputando due campionati di seconda serie. Al termine di questo periodo ha firmato un triennale con l'AIK, che gi\u00e0 lo aveva acquistato nel corso dell'estate 2009 pur lasciandolo giocare nel club di provenienza fino alla fine dell'anno. Ha debuttato in Allsvenskan il 20 marzo 2010, quando \u00e8 subentrato a Bojan Djordji\u0107 nei minuti finali del match esterno contro il Brommapojkarna. Il 31 agosto 2011 ha prolungato il suo contratto con l'AIK fino al termine della stagione 2014. In nerogiallo \u00e8 rimasto complessivamente per quattro stagioni, durante le quali ha ricoperto il ruolo di titolare in gran parte delle partite in calendario. Nel corso dell'Allsvenskan 2013, tuttavia, \u00e8 riuscito a collezionare solo dieci presenze, complici anche alcuni problemi a un ginocchio.\nNel febbraio 2014 il club svedese ha ufficializzato la cessione di Backman ai cinesi del Dalian Aerbin. Nel paese asiatico ha disputato il campionato di Super League 2014 e quello di League One 2015.\n\u00c8 ritornato a giocare in Europa nel gennaio 2016, quando ha firmato con i danesi dell'Aarhus. Nel febbraio 2019 ha iniziato a indossare la fascia da capitano, nel corso di una stagione che lo ha visto assente prima per tre mesi a causa di una meningite virale e poi ancora fuori causa da febbraio fino al termine della stagione a causa di una commozione cerebrale riportata nel corso di un allenamento.\nIl 14 ottobre 2021 \u00e8 stato reso noto che il trentaduenne Backman si sarebbe ritirato dal calcio giocato dopo aver consultato i medici, a seguito del persistere di alcuni sintomi derivanti dagli infortuni alla testa occorsogli in precedenza.\nNazionale.\nGi\u00e0 membro della nazionale Under-21, Backman ha debuttato con la divisa della nazionale maggiore il 19 gennaio 2011 in occasione dell'amichevole internazionale contro il Botswana."}
{"id": "3478821", "revid": "287204", "url": "https://it.wikipedia.org/wiki?curid=3478821", "title": "Vicious (Lou Reed)", "text": "Vicious \u00e8 un brano musicale scritto dall'artista statunitense Lou Reed e pubblicato come 45 giri nel Regno Unito il 2 marzo 1973.\nTraccia d'apertura e secondo singolo estratto dall'album \"Transformer\", lo stesso anno usc\u00ec anche negli Stati Uniti su 45 giri con \"Goodnight Ladies\" come lato B e come lato B di \"Walk on the Wild Side\", in questo caso distribuito anche in Europa.\nIl brano.\nSecondo quanto dichiarato nel 1989 sulla rivista \"Rolling Stone\", Lou Reed fu ispirato da Andy Warhol per il testo della canzone: \u00abMi disse \"Perch\u00e9 non scrivi una canzone intitolata \"Vizioso\"?\", e io dissi \"Che tipo di vizioso?\", \"Oh, sai, vizioso come se ti colpissi con un fiore\", e l'ho scritto letteralmente\u00bb.\nCos\u00ec come il lato B, anche \"Vicious\" venne prodotta e arrangiata da David Bowie e Mick Ronson, all'epoca chitarrista degli Spiders from Mars.\nIl lato B.\nLa settima traccia di \"Transformer\", uno dei brani pi\u00f9 conosciuti del repertorio da solista di Lou Reed anche se all'epoca non riscosse molto successo, era stata scritta nel 1970 in previsione dell'inserimento nell'album \"Loaded\" dei Velvet Underground, dal quale venne per\u00f2 esclusa. Due mesi dopo l'uscita di \"Vicious\", \"Satellite of Love\" usc\u00ec negli Stati Uniti con \"Walk and Talk It\" come lato B.\nPubblicazioni successive.\n\"Vicious\" \u00e8 stata pubblicata di nuovo nel 1984 come lato B di \"I Love You, Suzanne\" mentre il 45 giri originale \u00e8 uscito nuovamente il 17 aprile 2010 negli Stati Uniti, stavolta con lato A e lato B invertiti.\nIl brano si trova in diverse raccolte di greatest hits e in alcuni album live:\nCover.\nTra gli artisti che hanno pubblicato una cover di \"Vicious\":"}
{"id": "3478822", "revid": "640129", "url": "https://it.wikipedia.org/wiki?curid=3478822", "title": "Antonio Gallenga", "text": "Biografia.\nPer aver partecipato al moto rivoluzionario di Parma del 1831, dovette andare in esilio prima in Corsica, successivamente a Marsiglia. Entrato in contatto con Giuseppe Mazzini, si iscrisse alla Giovine Italia e venne incaricato di pugnalare il re di Sardegna Carlo Alberto con uno stiletto dal manico in lapislazzuli, ma non esegu\u00ec il compito.\nNel 1836 emigr\u00f2 in Nord America, approdando a New York per poi trasferirsi a Boston. Qui insegn\u00f2 italiano privatamente e presso la School for Young Ladies di David Mack ad Harvard. Al soggiorno americano \u00e8 dedicata la prima met\u00e0 dell'autobiografia \"Episodes of My Second Life (American and English Experiences)\" pubblicata a Londra nel 1884-85.\nNel 1839 si trasfer\u00ec a Londra, dove si mantenne lavorando come giornalista e rimase in contatto con Mazzini, anch'egli esule nella capitale inglese. Nel 1848 rientr\u00f2 in Italia e si adoper\u00f2 per l'annessione di Parma al Regno di Sardegna. Nel 1854, grazie al sostegno di Cavour, venne eletto deputato nella V Legislatura del Regno di Sardegna.\nLa sua opera \"History of Piedmont\" (Londra 1855-1856, in tre volumi) ricevette il plauso della casa di Savoia, ma in essa egli rivel\u00f2 il suo antico proposito di uccidere il re di Sardegna. A seguito delle polemiche che ne seguirono, fu costretto alle dimissioni dalla sua carica parlamentare.\nFu poi eletto alla Camera del Regno di Sardegna nella VII Legislatura e nell'VIII Legislatura (quest'ultima era la prima del Regno d'Italia, 18 febbraio 1861 - 7 settembre 1865). In seguito continu\u00f2 a lavorare come giornalista per il \"Times\" di Londra, del quale fu corrispondente per vent'anni. Segu\u00ec la seconda guerra d'indipendenza, la spedizione dei Mille, la guerra di secessione americana, la guerra austro-prussiana del 1866 e la guerra franco-prussiana del 1870-71.\nNel 1890 and\u00f2 a vivere con la seconda moglie, l'irlandese Ann Johnstone, nella tenuta di campagna \"The Falls\" a Llandogo nel Galles meridionale, dove mor\u00ec nel 1895 all'et\u00e0 di 85 anni.\nA Parma gli \u00e8 intitolata una via dell'Oltretorrente nel quartiere Molinetto, una laterale di via Volturno.\nOpere.\nAntonio Gallenga scrisse la maggior parte delle sue opere in lingua inglese. Tra di esse le seguenti:\nIn precedenza scrisse alcune opere in italiano con lo pseudonimo \"Luigi Mariotti\"."}
{"id": "3478825", "revid": "1494169", "url": "https://it.wikipedia.org/wiki?curid=3478825", "title": "L\u00f8gmanssteypi\u00f0 2006", "text": "La L\u00f8gmanssteypi\u00f0 2006 \u00e8 stata la 52\u00aa edizione della coppa nazionale delle F\u00e6r \u00d8er disputata tra il 18 marzo e il 14 ottobre 2006 e conclusa con la vittoria del B36 T\u00f3rshavn, al suo quinto titolo.\nPrimo turno.\nGli incontri si disputarono il 18 marzo 2006.\nSecondo turno.\nGli incontri si disputarono il 25 marzo 2006.\nQuarti di finale.\nGli incontri si disputarono tra il 25 maggio e il 13 settembre 2006.\nSemifinali.\nLe partite di andata si disputarono il 20 mentre quelle di ritorno il 27 settembre 2006.\nFinale.\nLa finale si disput\u00f2 il 14 ottobre 2006."}
{"id": "3478832", "revid": "124304569", "url": "https://it.wikipedia.org/wiki?curid=3478832", "title": "Paolo De Vita", "text": "Biografia.\nNato a Bari, esordisce nel 1984 con la serie televisiva \"Aeroporto internazionale\" e nel 1985 nella miniserie \"Un siciliano in Sicilia\" con la regia di Pino Passalacqua.\nRecita inoltre anche in \"Don Matteo\" e nella serie televisiva \"Nebbie e delitti\" interpretando il personaggio del claudicante dottor Nanetti.\nNel 2011 fa parte del cast della serie televisiva \"R.I.S. Roma 2 - Delitti imperfetti\" con la regia di Francesco Miccich\u00e8."}
{"id": "3478834", "revid": "709565", "url": "https://it.wikipedia.org/wiki?curid=3478834", "title": "Baard Owe", "text": "Biografia.\nSi \u00e8 trasferito in Danimarca nel 1956, paese in cui da allora ha continuato a vivere e lavorare.\nIl suo ruolo pi\u00f9 celebre \u00e8 stato quello dell'anatomopatologo Bondo nelle due miniserie televisive \"The Kingdom - Il Regno\" e \"The Kingdom 2\" dirette da Lars von Trier.\nNel 2007 \u00e8 salito nuovamente alla ribalta internazionale interpretando il ruolo del protagonista nell'apprezzato film norvegese \"Il mondo di Horten\".\nOltre a recitare Baard \u00e8 anche l'inventore del \"ToDo\", un particolare modo di esercitarsi per attori; si serve di tecniche di controllo corporale, psicologico e neurologico per insegnare agli attori come esprimere le loro emozioni pi\u00f9 profonde."}
{"id": "3478835", "revid": "1305772", "url": "https://it.wikipedia.org/wiki?curid=3478835", "title": "Uomo del Chiostraccio", "text": "Con la denominazione informale di Uomo del Chiostraccio ci si riferisce a dei resti fossili di un \"Homo sapiens\", rinvenuti all'interno della Grotta del Chiostraccio, detta anche Buca del Chiostraccio, situata nel comune di Monteriggioni, in provincia di Siena.\nStoria.\nI resti, scoperti nel 1962 da una spedizione dell'Associazione Speleologica Senese e riscoperti nei magazzini del Dipartimento di Scienze Ambientali dell'Universit\u00e0 di Siena da Ivan Martini nel 2010, sono costituiti da uno scheletro pressoch\u00e9 completo ed in ottimo stato di preservazione . L'uomo mor\u00ec per una caduta da circa 20 metri di altezza. Fino al 2010 venne attribuito al Neolitico per mancanza di strumenti di misura adeguati, e in seguito cadde nell'oblio. Le datazioni radiometriche eseguite nel 2011 con la metodologia del Carbonio-14 stimano l'et\u00e0 del reperto in circa 15.210-15.000 anni dal presente. Si tratta di uno dei pi\u00f9 antichi resti di \"Homo sapiens\" trovati in Italia."}
{"id": "3478837", "revid": "74801", "url": "https://it.wikipedia.org/wiki?curid=3478837", "title": "Ligonipes", "text": "Ligonipes \u00e8 un genere di ragni appartenente alla famiglia Salticidae.\nCaratteristiche.\nLe dimensioni di \"L. semitectus\", fra i ragni pi\u00f9 comuni nel Queensland, variano da 4 millimetri per i maschi a 5 per le femmine.\nDalla descrizione originale del 1882 effettuata dall'aracnologo Hasselt, all'epoca descritto nel genere Rhombonotus, non si sono avuti altri ritrovamenti di L. similis.\nDistribuzione.\nLe 6 specie oggi note di questo genere sono diffuse in Indonesia e Australia (una specie, la L. flavipes \u00e8 endemica delle isole Norfolk).\nTassonomia.\nConsiderato un sinonimo anteriore di \"Discocnemius\" e \"Haterius\" da un lavoro degli aracnologi Davies e Zabka del 1989.\nNon \u00e8 invece un sinonimo anteriore di Rhombonotus sempre secondo Davies e Zabka del 1989, n\u00e9 di Ohilimia secondo uno studio dell'aracnologa Gardzinska del 2006 \"contra\" un altro studio di Zabka del 1988.\nA dicembre 2010, si compone di sei specie:"}
{"id": "3478838", "revid": "12109", "url": "https://it.wikipedia.org/wiki?curid=3478838", "title": "Operation Neptune Spear", "text": ""}
{"id": "3478841", "revid": "12109", "url": "https://it.wikipedia.org/wiki?curid=3478841", "title": "Abbottabad Operation", "text": ""}
{"id": "3478844", "revid": "599013", "url": "https://it.wikipedia.org/wiki?curid=3478844", "title": "Fredrik Nordback", "text": "Carriera.\nClub.\nDurante la sua carriera ha giocato soltanto con l'\u00d6rebro, squadra in cui milita tuttora.\nNazionale.\nConta 7 presenze con la Nazionale finlandese."}
{"id": "3478846", "revid": "1543377", "url": "https://it.wikipedia.org/wiki?curid=3478846", "title": "L\u00f8gmanssteypi\u00f0 2010", "text": "La L\u00f8gmanssteypi\u00f0 2010 \u00e8 stata la 56\u00aa edizione della coppa nazionale delle F\u00e6r \u00d8er disputata tra il 20 marzo e il 6 agosto 2010 e conclusa con la vittoria del EB/Streymur, al suo terzo titolo.\nPrimo turno.\nDisputate tra il 27 marzo e il 21 aprile 2010\nQuarti.\n25 aprile.\nSemifinali.\nDisputate tra il 20 maggio e l'8 giugno"}
{"id": "3478851", "revid": "125887702", "url": "https://it.wikipedia.org/wiki?curid=3478851", "title": "Francesca Valtorta", "text": "Biografia.\nNata a Roma, viene ammessa nel 2008 al Centro Sperimentale di Cinematografia dove si diploma nel dicembre 2010. Esordisce sempre nel 2010 nel film \"Baciami ancora\" con la regia di Gabriele Muccino dove \u00e8 co-protagonista con il ruolo di Anna. Nel 2011 recita nella seconda stagione de \"Il commissario Manara 2\" con la regia di Luca Ribuoli. Sempre nello stesso anno prende parte al cast di \"R.I.S. Roma - Delitti imperfetti 2 e 3\" con la regia di Francesco Miccich\u00e8 e recita nella fiction Rai \"Che Dio ci aiuti\" con la regia di Francesco Vicario. Prende inoltre parte al cortometraggio diretto da Gaia Gorrini \"Il fidanzamento di mia madre\" con Alessandro Haber e Alessandra Mastronardi. A teatro \u00e8 una delle protagoniste dello spettacolo \"L'Orrore\", scritto e diretto da Marco Cassini e messo in scena nell'ambito della rassegna teatrale \"Maggio Festeggiante\" a Teramo.\nNel 2011 prende parte ad una clip musicale della band italiana About Wayne, \"The Maniac of the Seventh floor\". Nel 2012 recita nel film \"Immaturi - Il viaggio\". Nel 2013 \u00e8 impegnata nelle riprese della sesta stagione di \"Squadra antimafia\", nei panni della nuova antagonista Rachele Ragno, e lavora anche con Giacomo Campiotti nella serie \"Braccialetti rossi\", in cui ricopre il ruolo della sorella di Cris."}
{"id": "3478854", "revid": "36426", "url": "https://it.wikipedia.org/wiki?curid=3478854", "title": "Chiesa di San Francesco (Brescia)", "text": ""}
{"id": "3478867", "revid": "1543377", "url": "https://it.wikipedia.org/wiki?curid=3478867", "title": "Francesco Ottavio Magnocavalli", "text": "Biografia.\nNato a Casale Monferrato da Ippolito, conte di Varengo (oggi parte del comune di Gabiano Monferrato), e dalla contessa Veronica Pico Pastrona, studi\u00f2 presso il collegio gesuita a Parma. Al suo ritorno a Casale, s'improvvis\u00f2 saggista, drammaturgo e poeta, prima di intraprendere la carriera per la quale \u00e8 meglio conosciuto, ossia l'architetto. Progett\u00f2 infatti una serie innumerevole di chiese, castelli, palazzi in tutto il Monferrato.\nNel 1738 spos\u00f2 Maria Felice, figlia del conte di Salmour.\nFu un esponente del Barocco piemontese, e si distinse per la sua ricerca di rinnovamento, anticipante il Neoclassicismo, mediato da ispirazioni palladiane."}
{"id": "3478881", "revid": "125888876", "url": "https://it.wikipedia.org/wiki?curid=3478881", "title": "Marco Rossetti (attore)", "text": "Biografia.\nDiplomato al Centro sperimentale di cinematografia nel 2011, inizia la sua carriera artistica nel 2003 con l'opera teatrale \"Cronaca di un amore terrestre\" di Thomas Otto Zinzi, regista che lo sceglie anche l'anno successivo per \"La vendetta dell'amore\". \nNel 2005 interpreta l'idraulico Carlo Rondelli nell'episodio \"Il prezzo di una vita\" della quinta stagione di Distretto di Polizia.\nNel 2006 prende parte a due opere teatrali: \"Un tram che si chiama desiderio\" di R. Felli e \"Confusioni\" di A. Papalotti. \nNel 2007 Marco \u00e8 molto attivo a teatro con gli spettacoli: \"Lettere d'amore\" di M. Bordoni, \"Quel seccatore\" di Luca Negroni, \"L'Arialda\" di A. Papalotti e \"Assassinio nella cattedrale\" di G. B. Diotajuti. Nello stesso anno compare anche in televisione negli episodi \"Un caso di coscienza\" e \"L'ultima rapina\" della settima stagione di Distretto di Polizia, nei quali interpreta un rapinatore, e nell'episodio \"Tra la vita e la morte\" della terza stagione di \"R.I.S. - Delitti Imperfetti\". \nNel 2010 debutta al cinema con \"Scontro di civilt\u00e0 per un ascensore a Piazza Vittorio\", di una giovane regista italiana, Isotta Toso; in televisione, entra a far parte del cast della serie televisiva \"R.I.S. Roma - Delitti imperfetti\" con la regia di Fabio Tagliavia dove interpreta il ruolo del tenente Bartolomeo Dossena.\nNel 2011 \u00e8 nel cast della serie \"R.I.S. Roma 2 - Delitti imperfetti\" con la regia di Francesco Miccich\u00e8.\nNel 2014 torna in televisione, interpretando Pinuccio, il figlio di Carmine Marruso, nella serie \"Le mani dentro la citt\u00e0\" e, sul grande schermo, con il film Nomi e cognomi di Sebastiano Rizzo dove interpreta il giornalista Lorenzo. \nNel 2015 prende parte alla fiction \"Squadra mobile\" con il ruolo di Riccardo Pisi. Nel 2016 interpreta \"Catilina\" nello spettacolo teatrale omonimo di C. R. Politi e partecipa a \"Il professionista\" di Tommaso Agnese.\nNel 2018 prende parte alla fiction di Rai 2 \"Il cacciatore\", accanto a Francesco Montanari.\nNel 2022 \u00e8 parte del cast della fiction di Rai 2 Doc - Nelle tue mani."}
{"id": "3478884", "revid": "1305772", "url": "https://it.wikipedia.org/wiki?curid=3478884", "title": "Nobody's Perfect", "text": "Nobody's Perfect (\"nessuno \u00e8 perfetto\") pu\u00f2 riferirsi a:"}
{"id": "3478887", "revid": "767487", "url": "https://it.wikipedia.org/wiki?curid=3478887", "title": "Ballata di un soldato", "text": "Ballata di un soldato (\"\u0411\u0430\u043b\u043b\u0430\u0434\u0430 \u043e \u0441\u043e\u043b\u0434\u0430\u0442\u0435\" [\"Ballada o soldate\"]) \u00e8 un film del 1959 diretto da Grigorij \u010cuchraj.\nNel 1960 fu presentato in concorso al 13\u00ba Festival di Cannes e nel 1962 \u00e8 stato candidato all'Oscar alla migliore sceneggiatura originale.\nTrama.\nSeconda guerra mondiale. Al\u00eb\u0161a, un giovane soldato russo, si distingue al fronte mettendo fuori combattimento alcuni \"panzer\" tedeschi, utilizzando un fucile PTRD-41. Il generale, come premio, lo vuole decorare, ma il ragazzo chiede in cambio una breve licenza per recarsi al proprio paese dalla madre. Tale richiesta viene accolta e cos\u00ec Al\u00eb\u0161a affronta un turbolento viaggio ricco di imprevisti ma addolcito dall'incontro con Shura, una sua coetanea con la quale nasce un profondo affetto.\nSullo sfondo vi \u00e8 una nazione devastata dalla guerra, come testimoniano i vari personaggi incrociati da Al\u00eb\u0161a, tra cui un militare che ha perso una gamba (e che non ha il coraggio di tornare dalla moglie perch\u00e9 si sente ormai un peso per lei) e la guardia di un treno merci che accetta di far salire Al\u00eb\u0161a in cambio di cibo in scatola.\nDurante il tragitto, il ragazzo ha anche l'incarico di portare del sapone alla moglie di Pavlov, un suo commilitone, ma quando la incontra scopre che questa si \u00e8 legata nel frattempo ad un altro uomo, perci\u00f2, disprezzandola, decide di lasciare quel sapone al padre di Pavlov, che si occupa di un gruppo di bambini poveri.\nInfine, contrariamente ai propri desideri, Al\u00eb\u0161a deve separarsi da Shura \u2013 che gli ha fatto compagnia nel viaggio \u2013 e avr\u00e0 appena il tempo di salutare sua madre, per poi tornare in guerra e non fare pi\u00f9 ritorno:\nCritica.\n\"Il Morandini\" commenta: \u00abDopo un convenzionale prologo bellico, il racconto raggiunge il suo clima di schietto e semplice lirismo. Commovente (anche troppo), coinvolgente, un po' demagogico, ma sincero nel formulare il suo messaggio pacifista. Bravi attori, bravissime attrici e un notevole senso del paesaggio\u00bb."}
{"id": "3478888", "revid": "290948", "url": "https://it.wikipedia.org/wiki?curid=3478888", "title": "Processo Castner-Kellner", "text": ""}
{"id": "3478893", "revid": "158913", "url": "https://it.wikipedia.org/wiki?curid=3478893", "title": "La ballata di un soldato", "text": ""}
{"id": "3478895", "revid": "1684799", "url": "https://it.wikipedia.org/wiki?curid=3478895", "title": "Woobinda", "text": ""}
{"id": "3478897", "revid": "536159", "url": "https://it.wikipedia.org/wiki?curid=3478897", "title": "Coraz\u00f3n Gitano Tour", "text": ""}
{"id": "3478899", "revid": "2096717", "url": "https://it.wikipedia.org/wiki?curid=3478899", "title": "Defensor Fidei", "text": "Defensor fidei o Fidei defensor \u00e8 un titolo latino che significa \"Difensore della fede\". L'espressione \u00e8 stata usata sin dal XVI secolo per molti monarchi.\nStoria.\nIl primo monarca a ricevere il titolo di \"Defensor fidei\" fu Enrico VIII d'Inghilterra da parte di Papa Leone X l'11 ottobre 1521. Anche Caterina d'Aragona, la moglie del re, ricevette questo titolo.\nIl titolo fu conferito come riconoscimento al libro di Enrico VIII \"Difesa dei sette sacramenti (Assertio septem sacramentorum)\", che difendeva in particolare il sacramento del matrimonio e la supremazia del papa. Quest'opera fu conosciuta anche come \"Affermazione di Enrico\" e fu vista come un importante attacco contro la nascente Riforma protestante, e specialmente contro le idee di Martin Lutero.\nNel 1534, a s\u00e9guito della decisione di Enrico VIII di rompere i rapporti con la Chiesa cattolica e di formare la Chiesa d'Inghilterra, Papa Paolo III revoc\u00f2 il titolo e scomunic\u00f2 Enrico. Tuttavia, nel 1544 il parlamento d'Inghilterra confer\u00ec il titolo di \"Defender of the Faith\" (\"Difensore della fede\") al re Edoardo VI e ai suoi successori, ora difensori dell'Anglicanesimo e non del Cattolicesimo, come era stato per Enrico VIII. Gli unici a non accettarlo furono i repubblicani Oliver Cromwell e Richard Cromwell. Nel 1714, durante il regno di Giorgio I, le iniziali dell'espressione \"F. D.\" furono rappresentate sulle monete britanniche.\nPi\u00f9 tardi alcuni Stati del Commonwealth conservarono il titolo finch\u00e9 non diventarono delle repubbliche, come per esempio il Sudafrica il 29 maggio 1953. Invece nel 1953 il Pakistan abbandon\u00f2 l'usanza a causa della contraddizione di essere stati governati da monarchi che si presentavano come difensori della fede cristiana avendo una popolazione in netta maggioranza islamica. Oggi il titolo \"Fidei Defensor\" riflette la posizione del sovrano come \"Supremo capo della Chiesa d'Inghilterra\", che in tal modo \u00e8 formalmente superiore all'Arcivescovo di Canterbury.\nCarlo, principe di Galles ha affermato che avrebbe cambiato il titolo; infatti nel 1994 ha detto che avrebbe preferito vedere il suo futuro ruolo come Difensore di fede (\"Defender of Faith\"), non \"della\" Fede.\nIl titolo fu conferito anche al re di Polonia Jan Sobieski III nel 1684, dopo aver sconfitto i Turchi a Vienna l'anno precedente."}
{"id": "3478907", "revid": "831312", "url": "https://it.wikipedia.org/wiki?curid=3478907", "title": "Matteo Rabottini", "text": "Carriera.\nMatteo Rabottini, figlio di Luciano Rabottini, ciclista professionista degli anni ottanta, inizia a correre all'et\u00e0 di 18 anni, da juniores di secondo anno. Nella categoria dilettanti corre con la Aran Cucine di Montesilvano: i risultati arrivano rapidamente, fino a portarlo a diventare nel 2009, ad Imola, campione italiano in linea Under-23. La vittoria gli vale un contratto da stagista con la Lampre-Farnese Vini per la seconda parte del 2010, anno in cui, prima del salto nel professionismo, riesce a ottenere altri importanti risultati come una vittoria di tappa al Girobio.\nNel 2011 debutta ufficialmente da professionista con la Farnese Vini-Neri Sottoli di Luca Scinto, con cui ottiene la prima vittoria da \"pro\" aggiudicandosi la quinta tappa del Presidential Cycling Tour of Turkey, e con cui gi\u00e0 nel 2011 corre il suo primo Giro d'Italia. Nel maggio 2012 si aggiudica la quindicesima tappa del Giro d'Italia, da Busto Arsizio al Pian dei Resinelli, sua prima vittoria in carriera nella \"Corsa rosa\", superando negli ultimi 70 metri lo spagnolo Joaquim Rodr\u00edguez, che era riuscito a recuperare tutti i fuggitivi di giornata, dopo essere stato in fuga per oltre 150 chilometri. Conclude quel Giro aggiudicandosi la maglia azzurra che contraddistingue il vincitore della classifica degli scalatori dopo la vittoria del GPM di Teglio durante la penultima tappa. In stagione si classifica anche terzo alla Coppa Sabatini e al Gran Premio Bruno Beghelli.\nDopo un 2013 senza particolari acuti (ottiene piazzamenti Top 10 in alcune gare italiane, tra cui il Trofeo Melinda valido come campionato nazionale in linea), nel 2014 conclude al diciassettesimo posto il Giro d'Italia e al terzo posto il Trofeo Melinda, nuovamente valido come prova in linea dei campionati italiani. In settembre, a seguito di un controllo antidoping fuori competizione effettuato il 7 agosto, viene per\u00f2 trovato positivo all'Epo e quindi escluso dalla lista dei preconvocati per il campionato mondiale di Ponferrada; successivamente viene squalificato dall'Unione Ciclistica Internazionale per un anno e nove mesi, fino al 6 maggio 2016.\nScontata la squalifica, Rabottini rientra alle competizione nel maggio 2016 con la formazione Continental italo-croata Meridiana-Kamen."}
{"id": "3478911", "revid": "1573940", "url": "https://it.wikipedia.org/wiki?curid=3478911", "title": "Mst\u00ebra", "text": "Mst\u00ebra \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Vjaznikovskij.\nSi trova nella estrema parte nordorientale della \"oblast'\", sulle sponde del piccolo fiume omonimo, non lontano dalla sua confluenza nella Kljaz'ma."}
{"id": "3478913", "revid": "1573940", "url": "https://it.wikipedia.org/wiki?curid=3478913", "title": "Dimecoenia", "text": "Dimecoenia , \u00e8 un genere di insetti della famiglia Ephydridae (Diptera: Schizophora). Comprende tre sole specie americane.\nDescrizione.\nGli adulti sono piuttosto simili a quelli del genere \"Cirrula\", da cui differiscono fondamentalmente per la lunghezza dei peli dell'arista, per lo sviluppo delle setole facciali all'interno della faccia e per la conformazione delle zampe posteriori. Si tratta di moscerini di dimensioni mediamente grandi, nell'ambito degli Efidridi, con corpo lungo 4-6\u00a0mm. Livrea dai colori variabili, spesso lucente e con aree che mostrano riflessi metallici, in particolare sul capo.\nIl capo ha fronte e carena facciale lucenti, faccia prominente, con profilo convesso, antenne con arista pettinata nei due terzi basali e affusolata all'apice. Chetotassi frontale caratterizzata dalla presenza di un paio di setole interfrontali reciprocamente incrociate e due paia di fronto-orbitali lateroclinate e leggermente divergenti. Setole ocellari e verticali presenti e ben sviluppate, pseudopostocellari deboli. Setole facciali sparse su tutta la regione, ma pi\u00f9 sviluppate in lunghezza presso i margini. Gena pubescente, con una setola lunga e robusta in evidenza.\nIl torace \u00e8 provvisto di peli acrosticali allineati in modo irregolare, con assenza delle prescutellari, cinque paia di setole dorsocentrali, il primo paio presuturale, il secondo in prossimit\u00e0 della sutura, una omerale, una sopralare (postsuturale), due postalari, due notopleurali, quattro paia di scutellari. Propleuron pubescente, come nella generalit\u00e0 degli Ephydrini. Le zampe posteriori, a differenza di \"Cirrula\", non presentano particolari modificazioni e, in particolare, non presentano la fila di robuste setole sui femori. Elemento morfologico di particolare rilevanza, ricorrente nella generalit\u00e0 degli Ephydrini, \u00e8 la conformazione dei tarsi, relativamente lunghi, provvisti di una peluria idrofuga sul lato ventrale e privi di pulvilli. Questa conformazione li rende poco adatti alla deambulazione su superfici pi\u00f9 o meno lisce, ma in compenso permette di stazionare e muoversi sulla superficie libera delle acque.\nLe ali non presentano elementi morfologici particolarmente distintivi e la nervatura rispecchia la conformazione generalmente ricorrente nella famiglia, ovvero la fusione della seconda basale con la discale, la conformazione rudimentale delle vene posteriori (anale e ramo CuA2 della cubitale) e della cellula cup. La costa si estende fino alla terminazione della media. Un elemento morfologico distintivo nella specie \"Dimecoenia spinosa\" \u00e8 la presenza di vistose setole spiniformi lungo il margine costale.\nLe larve di \"Dimecoenia\" presentano caratteri particolarmente distintivi nell'ambito degli Ephydrini: a differenza delle larve della generalit\u00e0 della trib\u00f9, quelle di \"Dimecoenia\" sono prive di pseudozampe, ridotte a lobi rudimentali, e non presentano pigmentazioni dorsali. Hanno una forma cilindrica, affusolata agli estremi, l'estremit\u00e0 posteriore termina con un breve tubo respiratorio bilobato, portante i due spiracoli tracheali addominali. La conformazione di questi ultimi, nelle larve di terza et\u00e0, \u00e8 alla base del comportamento differente rispetto a quelle degli altri Ephydrini.\nBiologia e habitat.\nL'habitat di questo genere \u00e8 rappresentato esclusivamente da ambienti paludosi salini dei litorali marini. Gli adulti si rinvengono frequentemente sulla superficie dell'acqua, su cui stazionano o si muovono sfruttando la tensione superficiale, e su ammassi di alghe. \nLe larve sono semiacquatiche e vivono nella sabbia e nel fango delle paludi. Questo comportamento si differenzia da quello delle larve degli altri Ephydrini, che vivono generalmente negli ammassi di alghe, e si riscontra invece in altri gruppi di Efidridi, con analoghi adattamenti morfologici e fisiologici. Mathis &amp; Simpson (1981) sottolineano questo aspetto mettendolo in relazione con la fisiologia della respirazione nelle larve di \"Dimecoenia\": la vita all'interno di substrati umidi come il fango richiede particolari adattamenti per garantire gli scambi gassosi. Nella fattispecie, le larve di prima e seconda et\u00e0, che presentano caratteri morfoanatomici e fisiologici simili a quelli delle larve di \"Cirrula\", riescono a vivere immerse nel fango per lunghi periodi senza dipendere dall'ossigeno atmosferico e gli scambi gassosi si attuano fondamentalmente attraverso la respirazione cuticolare. Le larve di terza et\u00e0, invece, hanno una struttura del tubo respiratorio e degli spiracoli addominali poco adatta alla funzione ricorrente nelle larve che vivono in immersione. In genere gli scambi gassosi si svolgono attraverso il contatto dell'estremit\u00e0 del tubo respiratorio con la superficie libera dell'acqua, in virt\u00f9 delle strutture idrofughe associate agli spiracoli tracheali addominali. Nelle larve di terza et\u00e0 di \"Dimecoenia\", la conformazione del tubo respiratorio lo rende adatto a svolgere una funzione di perforazione: queste larve sarebbero perci\u00f2 in grado di vivere sommerse nel fango prelevando l'aria dal parenchima aerifero di piante associate a questi ambienti. Analoghi comportamenti e adattamenti morfoanatomici si riscontrano nelle larve di altri Efidridi (\"Notiphila\", \"Hydrellia\").\nSistematica e distribuzione.\nIl genere \"Dimecoenia\" comprendeva in passato diciotto specie, in gran parte della regione neotropicale per quanto il maggiore interesse in letteratura fosse rivolto alle due specie neartiche. Questa suddivisione ricorre ancora nel BioSystematic Database of World Diptera: la banca dati include in \"Dimecoenia\" 18 nomi validi e un sinonimo minore: \nMathis (2008) ha istituito un nuovo genere, \"Neoephydra\", spostandovi la specie afrotropicale e tutte le \"Dimecoenia\" endemiche del Neotropico, con l'eccezione di \"D. gilvipes\". In conseguenza di questa revisione, il genere \"Dimecoenia\" e la sua distribuzione risultano drasticamente ridimensionati: nel genere restano infatti tre sole specie:\n\"D. spinosa\", la pi\u00f9 importante per diffusione e per ragioni storiche, ha l'areale pi\u00f9 ampio, prevalentemente neartico. La specie \u00e8 segnalata in numerose stazioni della costa atlantica del Canada e degli Stati Uniti d'America e del Golfo del Messico, ma l'areale comprende anche diverse stazioni della California (Stati Uniti e Messico) e frammentarie, espansioni nel Neotropico (Giamaica, Yucat\u00e1n).\n\"D. fuscifemur\" ha un areale pi\u00f9 circoscritto e limitato alle coste atlantiche degli Stati Uniti, dal Delaware alla Florida.\n\"D. gilvipes\" \u00e8 invece l'unico endemismo neotropicale rimasto nel genere dopo Mathis (2008), esclusiva delle Gal\u00e1pagos."}
{"id": "3478915", "revid": "110157", "url": "https://it.wikipedia.org/wiki?curid=3478915", "title": "Nikologory", "text": "Nikologory \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Vjaznikovskij.\nSi trova nella estrema parte nordorientale della \"oblast'\", circa 120 chilometri ad est del capoluogo regionale Vladimir."}
{"id": "3478916", "revid": "287204", "url": "https://it.wikipedia.org/wiki?curid=3478916", "title": "Mstera", "text": ""}
{"id": "3478917", "revid": "80339", "url": "https://it.wikipedia.org/wiki?curid=3478917", "title": "Mstyora", "text": ""}
{"id": "3478918", "revid": "729019", "url": "https://it.wikipedia.org/wiki?curid=3478918", "title": "Stazione di Cesano Boscone", "text": "La stazione di Cesano Boscone \u00e8 una fermata ferroviaria posta sulla linea Milano-Mortara, a servizio dell'omonimo comune.\nStoria.\nLa fermata di Cesano Boscone fu attivata il 7 dicembre 2009, in contemporanea con il raddoppio del binario.\nStrutture e impianti.\nLa fermata conta 2 binari, uno per ogni senso di marcia, serviti da 2 banchine laterali parzialmente coperte, collegate da un sottopassaggio.\nMovimento.\nLa fermata \u00e8 servita dai treni della linea S9 (Saronno-Milano-Albairate) del servizio ferroviario suburbano di Milano, con frequenza semioraria."}
{"id": "3478929", "revid": "767487", "url": "https://it.wikipedia.org/wiki?curid=3478929", "title": "Irene non ti spogliare!", "text": "Irene non ti spogliare! (\"Irene\") \u00e8 un film muto del 1926 diretto da Alfred E. Green e prodotto dalla First National Pictures. Il film, che aveva come protagonista Colleen Moore nel ruolo del titolo, fu parzialmente girato in technicolor. Tra gli altri interpreti, Lloyd Hughes, George K. Arthur, Charles Murray, Kate Price, Ida Darling, Eva Novak, Marion Aye (qui alla sua ultima apparizione cinematografica).\nCommedia romantica, fu il primo adattamento cinematografico dell'omonimo musical scritto da James Montgomery, Harry Tierney, e Joseph McCarthy. La commedia musicale, interpretata da Edith Day, aveva debuttato a Broadway il 18 novembre 1919 con grande successo. L'ultima delle 675 repliche and\u00f2 in scena il 18 giugno 1921. Nel 1940, venne riproposto per lo schermo un rifacimento in versione sonora: diretto da Herbert Wilcox, \"Irene\" aveva come protagonisti Anna Neagle, Ray Milland e Roland Young.\nTrama.\nIrene O'Dare, una malinconica ragazza irlandese, \u00e8 alla ricerca di un lavoro a New York. Incontra Donald Marshall, un ricco aristocratico che la introduce in un negozio di abbigliamento dove Irene dovrebbe fare la modella. Ma il titolare, un signore che si fa chiamare Madame Lucy, quando organizza una sfilata, lascia la ragazza a guardia del negozio. Donald la trova l\u00ec: insiste allora nel farle indossare una creazione parigina e poi la porta alla sfilata. L'apparire di Irene crea una grande sensazione. Tutti i presenti sono rimasti colpiti, meno la madre di Donald, che arriccia il naso davanti a quella ragazza che lei sospetta di umili origini, tanto da incaricare un genealogista di andare alla ricerca dei suoi antenati. Quando arriva il temuto responso, Irene si rifugia sulla scala antincendio. Donald le deve correre dietro e consolarla; professando il suo amore per lei, si arrampica su una finestra e finalmente i due si abbracciano.\nProduzione.\nIl film fu prodotto dalla First National Pictures con un budget stimato di 1.500.000 dollari. Venne girato in bianco e nero, tranne le scene della sfilata di moda in technicolor. La lavorazione del film dur\u00f2 da inizio novembre 1925 a inizio gennaio 1926.\nDistribuzione.\nIl copyright del film, richiesto dalla First National, fu registrato il 10 febbraio 1926 con il numero LP22387.&lt;br&gt;\nDistribuito dalla First National Pictures, il film - presentato da John McCormick - usc\u00ec nelle sale cinematografiche degli Stati Uniti il 21 febbraio 1926. A New York, fu presentato al Mark Strand Theatre il 28 febbraio, a Los Angeles, il 5 marzo 1926 al Million Dollar Theatre.\nNello stesso anno, fu distribuito anche i Svezia (15 aprile), Danimarca (22 aprile), Finlandia (15 settembre) e Paesi Bassi (15 ottobre, presentato ad Amsterdam). Nel Regno Unito usc\u00ec il 24 gennaio 1927.\nIl 9 novembre 2014, venne presentato in Irlanda nell'ambito del Cork International Film Festival.\nConservazione.\nCopie complete della pellicola si trovano conservate negli archivi del George Eastman House di Rochester, in quelli della Library of Congress di Washington, del Museum Of Modern Art di New York, del BFI/National Film And Television Archive di Londra."}
{"id": "3478936", "revid": "1005847", "url": "https://it.wikipedia.org/wiki?curid=3478936", "title": "Flotta Lauro", "text": "La Flotta Lauro \u00e8 stata una compagnia di navigazione dedita al mercato dei trasporti marittimi, delle petroliere e delle crociere, con sede a Napoli.\nStoria.\nL'armatore Gioacchino Lauro gett\u00f2 le basi della flotta, con alcuni velieri, che per\u00f2 si svilupp\u00f2 negli anni '20 del secolo scorso grazie al figlio Achille Lauro, che compr\u00f2 la prima nave \"Iris\" e sei sorelle. La compagnia divenne la pi\u00f9 grande flotta del Mediterraneo di tutti i tempi e tra le pi\u00f9 importanti aziende di sempre del meridione d'Italia. Dagli anni '50 le navi della flotta restarono nella storia della marina mercantile italiana: la \"Surriento\", la \"Sidney &amp; Roma\", la \"Angelina Lauro\", la \"Oceanos\". Soci di minoranza della compagnia erano Gaetano Fiorentino e Giovanni Cafiero.\nNel 1964 entr\u00f2 in servizio nella flotta il transatlantico Achille Lauro, poi utilizzato come nave da crociera. Nel 1966 entra in linea l'Angelina Lauro per i collegamenti con l'Australia.\nIl figlio Ercole Lauro non riesce per\u00f2 ad adeguare la compagnia ai tempi: con la crisi petrolifera la flotta arriva a debiti per 200 miliardi di lire italiane e la flotta viene commissariata. L'ultimo commissario Flavio de Luca viene anche condannato in primo grado a nove anni di reclusione per una serie di operazioni discutibili come la vendita della superpetroliera \"Volere\" per meno di 5 milioni di dollari, poi rivenduta dai compratori subito dopo per nove, e poi assolto in Cassazione.\nLa Starlauro.\nNel 1982, successivamente al fallimento, la Flotta Lauro divenne \"Lauro Line\", fino a quando l'allora ministro dell'industria, Adolfo Battaglia, diede il via libera alla cessione di ci\u00f2 che restava della flotta al duo Eugenio Buontempo e Salvatore Pianura che, con una offerta pubblica di 10 miliardi e 100 milioni di lire, all'asta del 19 gennaio 1987, acquisirono il gruppo armatoriale napoletano.\nLa nuova societ\u00e0 denominata \"Starlauro\", acquis\u00ec cos\u00ec la propriet\u00e0 di una petroliera (Volere), cinque navi da trasporto (Cervo, Tigre, Gazzella, Palizzi, Gioacchino Lauro) e una nave da crociera, la Achille Lauro.\nLa compagnia estera, con navi in bandiera panamense, Mediterranean Shipping Company S.A. di Gianluigi Aponte, con base a Ginevra, che si occupava solamente di cargo, rilevava le azioni di Pianura nel dicembre 1990 e quelle di Buontempo a giugno del 1991, rimanendo, cos\u00ec, azionista unica della Starlauro trasformandola in una nuova divisione MSC, la \"Starlauro Crociere\", poi MSC Crociere."}
{"id": "3478937", "revid": "599013", "url": "https://it.wikipedia.org/wiki?curid=3478937", "title": "L\u00f8gmanssteypi\u00f0 2007", "text": "La L\u00f8gmanssteypi\u00f0 2007 \u00e8 stata la 53\u00aa edizione della coppa nazionale delle F\u00e6r \u00d8er disputata tra il 10 marzo e il 15 agosto, 2007 e conclusa con la vittoria del EB/Streymur, al suo primo titolo."}
{"id": "3478939", "revid": "124085338", "url": "https://it.wikipedia.org/wiki?curid=3478939", "title": "Domenico Montesano", "text": "Esponente della Scuola italiana di geometria algebrica \u00e8 conosciuto per i suoi importanti contributi alla teoria delle trasformazioni cremoniane nonch\u00e9 per i suoi lavori sulle congruenze lineari, sui complessi bilineari di coniche, sulle superfici razionali del 5\u00ba ordine e sulle curve gobbe algebriche.\nBiografia.\nDomenico Alfonso Emmanuele Montesano nacque a Potenza il 22 dicembre 1863 da Leonardo Antonio e dalla sua seconda moglie, la duchessa Isabella Schiavone d'Aragona. Il giovane Domenico crebbe, insieme ai suoi otto fratelli, in una famiglia intellettualmente vivace ma rigidamente educata dal padre. Questi, fervente liberale gi\u00e0 componente del Governo provvisorio della Basilicata nel 1860, ricopr\u00ec per molti anni la presidenza del Consiglio dell\u2019ordine degli avvocati di Potenza.\nDue dei fratelli seguirono le orme paterne e divennero avvocati, altri due divennero medici e in particolare Giuseppe Ferruccio Montesano si affermer\u00e0 come uno dei fondatori della psicologia e della psichiatria infantile in Italia. Domenico si rivolse invece allo studio della matematica e della geometria.\nCompiuti gli studi elementari e medi nella sua citt\u00e0 natale nel 1880 si iscrisse alla facolt\u00e0 di matematica dell\u2019Universit\u00e0 di Roma, divenendo allievo di Luigi Cremona, Giuseppe Battaglini e Nicola Salvatore Dino.\nLo studente Montesano si mostr\u00f2 particolarmente portato per la geometria e infatti, ancora al secondo anno, riusciva a formulare nuovi teoremi che sottoponeva al Dino il quale ne proponeva la dimostrazione agli allievi del primo anno. \nAvviato dallo stesso Dino agli studi di geometria algebrica secondo l\u2019indirizzo cremoniano e non ancora laureato, scrisse una memoria \"Sulla corrispondenza reciproca fra due sistemi nello spazio\" (1884), nella quale riprese con metodo puramente sintetico le ricerche algebriche condotte da Georg Frobenius e Leopold Kronecker sulle forme bilineari, pervenendo alla classificazione delle reciprocit\u00e0 nello spazio ordinario.\nLaureatosi nello stesso anno 1884 con una tesi \"Sui complessi di rette di secondo grado generati da due fasci proiettivi di complessi lineari\", rimase per quattro anni all'Universit\u00e0 di Roma come assistente.\nConseguita nel 1886 la libera docenza in geometria proiettiva fu incaricato dell'insegnamento di geometria superiore all\u2019Universit\u00e0 di Roma fino al 1889 quando, risultato vincitore di concorso, divenne professore straordinario di geometria proiettiva e descrittiva presso l\u2019Universit\u00e0 di Bologna. Nel 1893 pass\u00f2, sempre a seguito di concorso, all\u2019Universit\u00e0 degli Studi di Napoli, prima come straordinario e poi, dal 1895, come professore ordinario.\nA Napoli il 14 novembre 1891 spos\u00f2 Elvira Imperatrice, dalla quale ebbe otto figli.\nNel 1905, scambiata la cattedra di geometria proiettiva con quella di geometria superiore, cominci\u00f2 ad esporre a lezione le teorie frutto delle sue pi\u00f9 recenti ricerche, contribuendo cos\u00ec a formare un gran numero di giovani matematici italiani e stranieri tra i quali si ricordano Antonio Giorgio Aprile, Clara Moffa, Gustavo Sannia, Antonino Tummarello, Virgil Snyder e Hilda Hudson.\nDirettore del Gabinetto di geometria superiore dal 1911, nell\u2019Anno Accademico 1912-1913 tenne per incarico anche l\u2019insegnamento di matematiche superiori, inoltre fu per due volte preside della facolt\u00e0 di scienze matematiche dell\u2019Universit\u00e0 di Napoli (Anni Accademici 1903-1904 e 1911-1912).\nSocio (1901) e poi presidente (1921) della Reale Accademia delle scienze fisiche e matematiche di Napoli, socio dell\u2019Accademia Pontaniana, del Circolo Matematico di Palermo, della Societ\u00e0 italiana per il progresso delle scienze e della Mathesis, mor\u00ec improvvisamente a Salerno il 1\u00ba ottobre del 1930.\nMassone, fu membro della loggia \"Felsinea\" di Bologna, ove fu iniziato dal suo maestro Luigi Cremona quando ricopriva la carica di Maestro venerabile, con Giosu\u00e8 Carducci come segretario.\nAttivit\u00e0 scientifica.\nL\u2019attivit\u00e0 di ricerca di Montesano si svolse per lo pi\u00f9 nel campo della geometria e fu influenzata dai suoi maestri Battaglini, Dino e soprattutto Cremona, del cui metodo sintetico adott\u00f2 in pieno i dettami e della cui scuola, fiorita a cavallo tra XIX e XX secolo, si pu\u00f2 considerare l\u2019ultimo esponente.\nLe sue ricerche, a partire degli esordi e fino agli anni della piena maturit\u00e0, spaziarono in vari campi indagando le curve gobbe di ordine minimo (1886), la classificazione delle involuzioni dello spazio (1889-1893), i sistemi pi\u00f9 semplici di coniche nello spazio ordinario (1892-1908), le superfici omaloidiche (1888-1901), le corrispondenze birazionali fra punti di due piani e di due spazi (1907-1926).\nTali studi costituirono poi la base di partenza di numerosi lavori di matematici europei e americani per buona parte del Novecento.\nRiconoscimenti.\nA ragione dei suoi grandi meriti scientifici, Domenico Montesano fu insignito delle onorificenze di commendatore della Corona d\u2019Italia e di Cavaliere Ufficiale dei SS. Maurizio e Lazzaro.\nIl Comune di Napoli gli ha intitolato la via nella quale ha sede il Dipartimento di Farmacia dell'Universit\u00e0 degli Studi Federico II.\nFondi personali.\nUna ricca raccolta di opuscoli (circa 3.440) a lui appartenuta \u00e8 conservata presso la Biblioteca del Dipartimento di Matematica e Informatica dell\u2019Universit\u00e0 di Ferrara, grazie all\u2019acquisizione dovuta alla matematica Margherita Beloch Piazzolla.\nIl suo epistolario (160 documenti datati 1880-1930) \u00e8 invece conservato presso la sede di Matematica della Biblioteca di Scienze dell'Universit\u00e0 di Firenze, donato dal figlio Roberto. \nIl fondo riordinato dal personale della biblioteca, probabilmente fra gli Anni Settanta e Ottanta del Novecento, risulta suddiviso in 50 fascicoli nominativi.\nOpere.\nElenco di opere selezionate:"}
{"id": "3478945", "revid": "554814", "url": "https://it.wikipedia.org/wiki?curid=3478945", "title": "Camal\u00f2", "text": "Camal\u00f2 \u00e8 una frazione del comune di Povegliano, in provincia di Treviso.\nGeografia fisica.\nIl centro sorge sulla porzione occidentale del territorio comunale. Non si riscontrano corsi d'acqua di rilievo, ma l'approvvigionamento idrico \u00e8 garantito dal canale della Vittoria di Ponente, che scorre poco oltre il confine in comune di Volpago del Montello.\nOrigini del nome.\nLe origini del toponimo sono ancora poco chiare: una prima ipotesi propone un etimo celtico, ma una seconda teoria lo fa pi\u00f9 tardo, rimandandolo a \"ca' maladum\" in riferimento a un ospizio.\nStoria.\nLe testimonianze storiche pi\u00f9 antiche risalgono all'epoca romana. Il paese si trova infatti all'incrocio tra via Sant'Antonio e via Postioma, resti, rispettivamente, di un cardo e di un decumano compresi nel territorio centuriato di Treviso; a proposito di via Postioma, sembra che essa fosse parte di un percorso che collegava Postioma a Lovadina, un tempo centri abitati di rilievo. Inoltre, sono state rinvenute le tracce di una costruzione, forse una villa, cui si aggiungono una tomba a cassetta, embrici, anfore e monete.\nNel medioevo la chiesa di Camal\u00f2 fu compresa tra i beni dell'ospedale-monastero di Santa Maria del Piave. Sin dal 1152 \u00e8 per\u00f2 attestata anche come cappella dipendente dalla pieve di Volpago.\nSotto la Repubblica di Venezia, Camal\u00f2 ha costituito una villa del quartier \"Campagna Inferiore\" parte della podesteria di Treviso.\nDurante la Grande Guerra vi venne trasferito provvisoriamente il municipio.\nMonumenti e luoghi d'interesse.\nChiesa parrocchiale.\nAntica propriet\u00e0 del monastero di Santa Maria del Piave, dal 1490, con la soppressione di quest'ultimo, pass\u00f2 a Santa Maria degli Angeli di Murano. Fu inoltre legata alla pieve di Volpago quale filiale. La consacrazione dell'attuale edificio risale al 1779 e dieci anni dopo divenne sede di una parrocchia autonoma.\nLa chiesa assunse l'odierno aspetto dopo il restauro del 1902 e presenta una facciata neoclassica. All'interno, si ricorda l'altare maggiore, proveniente dai beni del monastero di Santa Maria, e tre tele (tra cui la pala d'altare) di scuola veneta.\nIl campanile fu costruito nel 1816 con le pietre della chiesa di San Francesco di Treviso.\nMonumento ai caduti.\nFu eretto nel 1955 al centro del \"Lavajo\", una grande vasca usata in passato per lavare i panni. \u00c8 costituito da una piattaforma circolare sulla quale si innalza un obelisco recante una frase di Giovanni Comisso e l'elenco di caduti e dispersi delle due guerre mondiali. L'insieme \u00e8 completato da una statua di Carlo Conte che rappresenta la sofferenza umana.\nTomba di Mario Fiore.\nNel cimitero della frazione, vi riposano i resti del maggiore Mario Fiore, morto in guerra presso San Mauro di Bavaria, lungo il fronte del Piave. Il manufatto \u00e8 stato realizzato in pietra lavica del Vesuvio (il militare era napoletano).\nPalazzo Signori.\nFu costruito sul finire dell'Ottocento e ampliato nel 1915. La facciata si caratterizza al centro per un grande balcone. Affrescato all'interno lo Stemma Reale di Casa Savoia, che veniva posto ogni qualvolta l'abitazione era sequestrata ad uso militare, adibita a sede Comando e dimora degli Ufficiali (durante la Prima Guerra Mondiale). Nel 1859, nel conflitto che vide opposti Francia e Regno di Sardegna all'Austria asburgica, Napoleone III, Vittorio Emanuele II e il Cavour furono ospiti della Famiglia Signori in questo Palazzo dove la bella giovane moglie parlava francese. L' ospitalit\u00e0 citata di regnanti a palazzo Signori non solo \u00e8 dubbia, ma era impossibile da realizzare per la mancanza di foresterie, stalle per nutrire i bardati cavalli al seguito dei regnanti e rimesse consone per le imperiali carrozze. Se questo straordinario avvenimento ebbe luogo, poteva realizzarsi 100 metri pi\u00f9 a nord in villa conte Nicoletto Sdrin, allora al suo massimo splendore per tutti i supporti logistici menzionati e grande parco. Villa in cui la contessa Rosa Miccalizzi moglie del conte Sdrin, donna di origine siciliana e di grande cultura europea, sarebbe stata in grado di soddisfare il soggiorno di campagna dei Regnanti, in attesa del perfezionamento politico dell'armistizio. Non solo, il Re d'Italia avrebbe potuto cacciare la volpe sul vicino Montello. Napoleone III rimase in attesa che si perfezionassero le trattative di pace, avrebbe potuto in quei giorni visitare la citt\u00e0 d'acque dalle case affrescate di Treviso. L\u2019armistizio con l\u2019imperatore austriaco Francesco Giuseppe fu sottoscritto a Villafranca (VR) l'11 luglio 1859.\nCasa Borsato e casa Martini.\nIn origine costituivano un unico complesso di propriet\u00e0 dei Da Borso (XVIII secolo). Su casa Borsato possono notare tracce di affreschi."}
{"id": "3478947", "revid": "1305772", "url": "https://it.wikipedia.org/wiki?curid=3478947", "title": "L\u00f8gmanssteypi\u00f0 2008", "text": "La L\u00f8gmanssteypi\u00f0 2008 \u00e8 stata la 54\u00aa edizione della coppa nazionale delle F\u00e6r \u00d8er disputata tra il 15 marzo e il 14 giugno 2008e conclusa con la vittoria del EB/Streymur, al suo secondo titolo."}
{"id": "3478962", "revid": "1305772", "url": "https://it.wikipedia.org/wiki?curid=3478962", "title": "L\u00f8gmanssteypi\u00f0 2009", "text": "La L\u00f8gmanssteypi\u00f0 2006 \u00e8 stata la 55\u00aa edizione della coppa nazionale delle F\u00e6r \u00d8er disputata tra il 28 marzo e il 29 luglio, 2009 e conclusa con la vittoria del V\u00edkingur G\u00f8ta, al suo il suo primo titolo.\nLa Coppa delle Isole F\u00e6r \u00d8er 2009 si gioc\u00f2 dal"}
{"id": "3478966", "revid": "40521122", "url": "https://it.wikipedia.org/wiki?curid=3478966", "title": "Boeing E-8 Joint STARS", "text": ""}
{"id": "3478970", "revid": "36426", "url": "https://it.wikipedia.org/wiki?curid=3478970", "title": "Chiesa dei Santi Pietro e Paolo (Palermo)", "text": "La chiesa dei Santi Pietro e Paolo \u00e8 un luogo di culto di Palermo.\nStoria.\nLa chiesa \u00e8 stata dal 1880 al 1940 cappella del vicino monastero benedettino; dal 1941, essendosi ridotto il numero delle monache, \u00e8 stata ceduta all'arcidiocesi, divenendo parrocchia.\nDescrizione.\nLa facciata comprende tre ingressi ad archi a sesto acuto in stile neoromanico.\nGli interni si rifanno interamente alla tardo-gotica chiesa della Catena.\nL'altare centrale e quelli laterali sono stati decorati fin dalla costruzione dal pittore G. La Manna. Quivi sono raffigurati: al centro san Pietro, Ges\u00f9, san Paolo; a sinistra Davide, i profeti Geremia ed Ezechiele; a destra Isaia, Daniele e Salomone; in alto l'arcangelo Gabriele e l'arcangelo Michele. L'altare sinistro \u00e8 dedicato a san Benedetto da Norcia; in alto troviamo le sante siciliane santa Cristina di Bolsena, sant'Oliva di Palermo, santa Rosalia, santa Ninfa e sant'Agata. L'altare destro \u00e8 infine dedicato alla Madonna del Perpetuo Soccorso; in alto troviamo sant'Anna, san Gioacchino, Giovanni Battista, sant'Elisabetta e san Giuseppe.\nPercorrendo la navata laterale sinistra si pu\u00f2 trova l'altare dedicato al Sacro Cuore di Ges\u00f9 con una statua in gesso, la cappella del SS. Crocifisso con la statua in legno di Maria Santissima Addolorata e, sopra il confessionale il quadro ad olio \"La strage degli innocenti\" del 1880. Sulla navata laterale destra si trovano invece la cappella di santa Teresa del Bambin Ges\u00f9 con un olio su tavola del Basile e quella di Padre Pio da Pietrelcina con un dipinto del Militello, la statua in legno di Maria Santissima Incoronata ed infine la cappella di san Giuseppe, con la raffigurazione del santo in olio su tela.\nI medaglioni raffiguranti i singoli apostoli arricchiscono la navata centrale insieme ad otto lampadari in ottone che richiamano lo stile della chiesa. Tutte e tre le navate sono state affrescate nel 1955, compresi i tetti stellati. All'ingresso centrale \u00e8 installata una vetrata decorata lateralmente con le icone di san Mauro e san Placido, santa Geltrude di Nivelles e santa Scolastica tutti legati all'ordine benedettino e al centro gli arcangeli Michele e Gabriele. Al di sopra di esso si erge un'impalcatura metallica con primo e secondo piano: il primo ordine serviva per l'autorit\u00e0 monastica per partecipare alle funzioni sacre, mentre al secondo ordine vi \u00e8 l'organo risalente al 1800."}
{"id": "3478972", "revid": "83531", "url": "https://it.wikipedia.org/wiki?curid=3478972", "title": "Trio Broz", "text": "Il Trio Broz \u00e8 un trio d'archi italiano nato nel 1993 a Rovereto e formato dai fratelli Barbara Broz (violino), Giada Broz (violino e viola) e Klaus Broz (violoncello).\nBiografia.\nFormatosi presso importanti accademie come l'Accademia di Santa Cecilia di Roma, la Scuola di Musica di Fiesole, l'Accademia Chigiana di Siena ed il Mozarteum di Salisburgo, il Trio annovera al suo attivo concerti in tutto il mondo (Austria, Germania, Paesi Bassi, Spagna, Inghilterra, Penisola Balcanica, USA, Messico, Africa, Cina), ([Italia]), ed \u00e8 stato ospite di varie trasmissioni radiofoniche italiane, austriache, tedesche e inglesi (Rai Radio3, ORF, Bayrische Rundfunk, BBC, Radio FM).\nImportante \u00e8 l'impegno che i tre musicisti dedicano alla musica contemporanea e alla collaborazione con vari compositori come Ennio Morricone, Azio Corghi, Andr\u00e8 Abujamra, Fausto Sebastiani, Luis Bacalov. A loro si deve la prima esecuzione mondiale delle seguenti opere: \"Elegia\" di Fausto Sebastiani (2005), \"Put Down your cigarette rag\" di Andrea Mannucci (2008), \"Trio\" di Luis Bacalov (2010).\nIl Trio si dedica inoltre alla diffusione del repertorio meno noto di musica classica anche a livello discografico ed ha inciso in prima mondiale il \"Trio\" di Manuel Maria Ponce, il \"Trio in Re\" di Franz Xaver S\u00fcssmayr e l'inedita trascrizione per trio d'archi delle Variazioni Goldberg di Johann Sebastian Bach redatta dal violista italiano Bruno Giuranna."}
{"id": "3478974", "revid": "62004", "url": "https://it.wikipedia.org/wiki?curid=3478974", "title": "Grand Prix des Am\u00e9riques 1990", "text": "La Grand Prix des Am\u00e9riques 1990 terza edizione della corsa e valida come ottava prova della Coppa del mondo di ciclismo su strada 1990, fu disputata il 30 settembre 1990 per un percorso totale di 224 km. Fu vinta dall'italiano Franco Ballerini, al traguardo con il tempo di 6h02'46\" alla media di 37,049 km/h.\nAlla partenza 132 ciclisti di cui 42 portarono a termine la gara. Il leader della classifica di Coppa del mondo Gianni Bugno si classific\u00f2 undicesimo."}
{"id": "3478977", "revid": "1846281", "url": "https://it.wikipedia.org/wiki?curid=3478977", "title": "Paul Zielinski", "text": ""}
{"id": "3478981", "revid": "122246", "url": "https://it.wikipedia.org/wiki?curid=3478981", "title": "Coppa di Romania (pallavolo femminile)", "text": "La Coppa di Romania \u00e8 una competizione pallavolistica femminile per squadre di club rumene, organizzata annualmente dalla Federazione pallavolistica della Romania."}
{"id": "3478992", "revid": "287204", "url": "https://it.wikipedia.org/wiki?curid=3478992", "title": "Quarzo latteo", "text": "Il quarzo latteo \u00e8 un tipo di quarzo (biossido di silicio) dal colore bianco che ricorda una nuvola.\nDescrizione.\nIl colore bianco che ricorda una nuvola \u00e8 determinante del nome del minerale, quarzo latteo. Il colore bianco nuvola \u00e8 dovuto a delle inclusioni liquide inglobate all'interno dei cristalli al momento della loro formazione, creando l'effetto ottico di fantasmi nuvolosi, altrimenti, in assenza di questi effetti ottici si parlerebbe di cristallo di rocca, o quarzo citrino, o ametista, o quarzo affumicato. Il quarzo latteo pu\u00f2 formarsi in due fasi una prima fase in cui si crea il quarzo latteo ed una seconda fase in cui il quarzo chiaro \u00e8 inglobato nel quarzo latteo, in alcuni di questi casi di inglobamento di quarzo chiaro in cristalli di quarzo latteo, si pu\u00f2 avere un fenomeno di aspetto spettrale da cui il nome di quarzo fantasma, mentre le mescolanze di quarzo latteo ed ametista vengono chiamate chevron.\nIn alcuni tipi di casi i fluidi interferiscono con il procedimento di crescita dei cristalli generalmente geminati e di forme distorte.\nAltre forme dei cristalli sono a carciofo ed a candela.\nIl quarzo latteo pu\u00f2 essere ridotto in granuli e perci\u00f2 trovarsi in alcuni tipi di sabbia.\nUtilizzi.\nI fluidi inglobati all'interno dei cristalli, per cos\u00ec dire, hanno fatto in modo che questa variet\u00e0 non venga utilizzata in gioielleria o in ottica, bens\u00ec viene utilizzata a scopi ornamentali, invece i campioni con bande ametista e latteo con striature di viola e bianco vengono lucidate ed usate come pietre ornamentali.\nPu\u00f2 essere tagliato, tra l'altro a cabochon ed identificato erroneamente con l'opale.\nLocalit\u00e0 di ritrovamento.\nDei grossi campioni si possono trovare in Siberia. tra le altre localit\u00e0 sono da annoverare: il Brasile, Alpi europee, Madagascar, Stati Uniti e Namibia."}
{"id": "3479001", "revid": "56620", "url": "https://it.wikipedia.org/wiki?curid=3479001", "title": "Area di alta pressione", "text": ""}
{"id": "3479007", "revid": "11959", "url": "https://it.wikipedia.org/wiki?curid=3479007", "title": "Ismail Haniyeh", "text": ""}
{"id": "3479010", "revid": "729019", "url": "https://it.wikipedia.org/wiki?curid=3479010", "title": "ZiS-30", "text": "Lo ZiS-30 \u00e8 stato un cacciacarri leggero ideato in Unione Sovietica nell'estate 1941, costruito e impiegato durante la seconda guerra mondiale, nel contesto delle prime fasi dei combattimenti sul fronte orientale. Ottenuto con l'installazione di un cannone anticarro da 57\u00a0mm sul trattore d'artiglieria T-20 Komsomolec, questo veicolo rappresentava una soluzione d'emergenza: la carenza di veicoli appositi in questa categoria, per\u00f2, fece s\u00ec che continuasse a essere utilizzato fino al tardo 1942, a dispetto dell'instabilit\u00e0 durante le operazioni di sparo, la visibilit\u00e0 e l'inadeguatezza della base cingolata.\nStoria.\nSviluppo.\nIl 22 giugno 1941 la Germania nazista dette inizio all'operazione Barbarossa con lo scopo di annientare l'Unione Sovietica: l'attacco, sebbene fosse stato previsto da alcuni dirigenti sovietici, colse assolutamente di sorpresa Stalin, che non credeva possibile un movimento offensivo tedesco gi\u00e0 in quell'anno. L'Armata Rossa sub\u00ec diverse disfatte e perdite assai gravi, ma riusc\u00ec a rallentare l'avanzata avversaria e dunque a far guadagnare tempo. Il 1\u00ba luglio il Ministero delle Armi ignor\u00f2 i progetti di cacciacarri, artiglieria o cannoni antiaerei semoventi fino ad allora proposti (invero quasi tutti stagnanti nella fase sperimentale) ed emise nuove specifiche: entro il 15 luglio dovevano essere presentati prototipi di un cannone antiaereo semovente da 37\u00a0mm, di uno da 85\u00a0mm e di un cacciacarri con un pezzo da 57\u00a0mm. Quest'ultimo ordine fu preso in carico dalla Fabbrica Numero 92 di Gor'kij dove si riun\u00ec un imponente ufficio tecnico sotto la guida del progettista capo P. F. Murav'ev, per terminare il lavoro nei ristretti tempi concessi dal ministero. Ai collaudi la Fabbrica Numero 92 giunse con due veicoli guida, denominati ZiS-30 e ZiS-31. Il primo mezzo era basato sul piccolo trattore d'artiglieria T-20 Komsomolec, armato con l'affidabile cannone ZiS-2 da 57\u00a0mm del quale era stata preservata la scudatura. Il secondo prototipo possedeva la stessa dotazione offensiva ma era stato ricavato dall'autocarro GAZ-AAA. I test, svoltisi tra la met\u00e0 di luglio e agosto, evidenziarono come lo ZiS-31 fosse pi\u00f9 stabile durante le operazioni di fuoco; tuttavia la superiore mobilit\u00e0 dello ZiS-30 su terreni fortemente sconnessi o fangosi port\u00f2 la commissione militare a scegliere quest'ultimo modello per la produzione in massa. La denominazione ufficiale del nuovo cacciacarri era \"cannone anticarro ZIS-2 da 57\u00a0mm\" ma rimase pi\u00f9 diffusa la designazione di progetto ZiS-30.\nProduzione.\nLa fabbrica di Gor'kij ebbe ordine di iniziare la costruzione dello ZiS-30 dal 1\u00ba settembre 1941, ma ci\u00f2 non fu possibile perch\u00e9 l'impianto Numero 37 di Mosca, l'unico che all'epoca produceva il Komsomolec, era stato bruscamente riconvertito alla fabbricazione di carri armati. Fu dunque deciso di requisire i trattori gi\u00e0 in uso presso le unit\u00e0 dell'Esercito, accettando il fatto che si trattava di mezzi gi\u00e0 logorati da anni di duro servizio e, pertanto, in non buone condizioni. La linea d'assemblaggio fu infine aperta il 21 settembre e complet\u00f2 101 esemplari fino al 15 ottobre 1941: una di queste unit\u00e0 era un secondo mezzo sperimentale. Inoltre, probabilmente per carenza di pezzi da 57\u00a0mm, fu consegnato un singolo veicolo armato con un cannone anticarro M1937 da 45\u00a0mm e indicato come \"SU-45\". Dopo la met\u00e0 di ottobre la produzione dello ZiS-30 ebbe fine poich\u00e9 non erano pi\u00f9 disponibili i trattori Komsomolec.\nImpiego operativo.\nLo ZiS-30 entr\u00f2 in servizio alla fine del settembre 1941 e fu distribuito ai reparti anticarro e alle brigate corazzate dei Fronti Occidentale e Sudoccidentale, le quali assommavano a venti unit\u00e0. Le azioni in battaglia delinearono l'utilit\u00e0 e la micidialit\u00e0 di questo genere di veicolo, visto che il pezzo ZiS-2 era in grado di distruggere qualsiasi blindato avversario anche sulle lunghe distanze. Tuttavia lo ZiS-30 era afflitto da varie deficienze: il piccolo scafo del Komsomolec non poteva contenere una ragionevole quantit\u00e0 di munizioni e non v'era spazio per una radio; il peso del cannone generava forti sollecitazioni alla meccanica e il peso complessivo metteva sotto sforzo costante sia il motore, sia le sospensioni. Il serbatoio era poco capiente e infine la met\u00e0 dell'equipaggio operava in pratica all'aperto, perch\u00e9 la postazione del cannone era del tutto scoperta. Tutti questi motivi spiegano la relativa brevit\u00e0 del servizio dello ZiS-30, messo da parte non appena furono concepiti veicoli meglio protetti ed equipaggiati. Ciononostante lo sgraziato cacciacarri continu\u00f2 a combattere in prima linea fino all'estate-autunno 1942, subendo gravi perdite sia per la reazione tedesca che per guasti meccanici.\nCaratteristiche.\nLo ZiS-30 rappresentava una soluzione d'emergenza per rendere pi\u00f9 mobili i reparti anticarro dell'Armata Rossa. Le sue dimensioni erano 3,45 metri di lunghezza per 1,86 metri di larghezza, con un'altezza di 2,20/2,44 metri. La bocca da fuoco selezionata per armarlo era lo ZiS-2 da 57\u00a0mm, sviluppato durante il 1940 ed entrato in servizio l'anno successivo; l'otturatore era a scorrimento verticale e sia il brandeggio sia l'alzo erano limitati, ma era apprezzato per le sue eccellenti capacit\u00e0 distruttive e per il rateo di fuoco relativamente elevato \u2013 25 colpi al minuto con serventi bene addestrati. Il pezzo era montato su un affusto con snodo a sfera a sua volta inchiavardato dietro il comparto dell'equipaggio del trattore d'artiglieria T-20 Komsomolec. Quando impiegava granate APCR (\"Armour-Piercing, composed rigid\") contro lastre d'acciaio inclinate di 30\u00b0 dalla verticale, il cannone era in grado di penetrare fino a 100\u00a0mm; il valore di penetrazione diminuiva a 86\u00a0mm per il proiettile APHE (\"Armour-Piercing, High Explosive\") sparato nelle stesse condizioni. Dalla distanza di 500 metri la normale granata perforante trapassava fino a 84\u00a0mm di acciaio inclinato di 60\u00b0. Per tentare di risolvere o moderare la persistente instabilit\u00e0 verificata durante le operazioni di fuoco furono fissati, al retro dello scafo, due vomeri su braccia estendibili. L'armamento era completato da una mitragliatrice leggera Degtjar\u00ebv da 7,62\u00a0mm, dotazione standard per tutti i T-20 installata in casamatta nello scafo anteriore destro.\nIl Komsomolec era un veicolo cingolato progettato nel 1936 e diffuso a partire dal 1937: i suoi compiti principali sul campo di battaglia erano il traino di vari pezzi d'artiglieria, il trasporto di munizioni o vettovaglie e volendo anche di piccoli nuclei di fanteria. Il veicolo spinto da un GAZ M1 a 4 cilindri erogante 50\u00a0hp e presentava un treno di rotolamento a quattro ruote a raggiera, accoppiate a due carrelli snodati sorretti da sospensioni a balestra. La corazzatura era spessa al massimo 10\u00a0mm sul muso e sul fronte del veicolo, diminuiva a 7\u00a0mm per fianchi e retro. Nel progetto dello ZiS-30 non fu eseguita alcuna modifica a queste componenti, pertanto la velocit\u00e0 massima cadde da 50 a 40\u00a0km/h; l'autonomia su strada si mantenne a 250 chilometri. Non fu prevista l'aggiunta di una radio, n\u00e9 di alcun tipo di riparo o protezione per l'equipaggio: oltre al pilota (sinistra dello scafo) e all'operatore della mitragliatrice (destra) si erano infatti aggiunti il comandante e il cannoniere, che collaboravano all'utilizzo dell'artiglieria all'aperto e a veicolo fermo. Carente si dimostr\u00f2 inoltre lo spazio adibito al trasporto di munizioni per le armi di bordo.\nIn ordine di combattimento lo ZiS-30 pesava circa 4,5 tonnellate/5,9 tonnellate."}
{"id": "3479016", "revid": "1573940", "url": "https://it.wikipedia.org/wiki?curid=3479016", "title": "Columba eversmanni", "text": "La colombella occhigialli (Columba eversmanni ) \u00e8 un uccello columbiforme diffuso in Asia centrale dal Kazakistan all'Iran, Afghanistan, Pakistan e India nord-occidentale.\nLeggermente pi\u00f9 piccola della colombella (\"Columba oenas\"), cui assomiglia molto, presenta come caratteri diagnostici l'iride giallo vivo, l'anello perioculare dello stesso colore ed il groppone biancastro, simile a quello del piccione selvatico (\"Columba livia\"), ma meno nettamente bianco."}
{"id": "3479017", "revid": "184755", "url": "https://it.wikipedia.org/wiki?curid=3479017", "title": "Scienze Economiche", "text": ""}
{"id": "3479020", "revid": "287204", "url": "https://it.wikipedia.org/wiki?curid=3479020", "title": "Nemzeti Bajnoks\u00e1g I 1933-1934", "text": "Ledizione 1933-34 del Nemzeti Bajnoks\u00e1g I vide la vittoria finale del Ferencv\u00e1ros, che conquist\u00f2 il suo tredicesimo titolo.\nCapocannoniere del torneo fu G\u00e9za Toldi del Ferencv\u00e1ros con 24 reti."}
{"id": "3479028", "revid": "287204", "url": "https://it.wikipedia.org/wiki?curid=3479028", "title": "Nemzeti Bajnoks\u00e1g I 1932-1933", "text": "Ledizione 1932-33 del Nemzeti Bajnoks\u00e1g I vide la vittoria finale dell'\u00dajpest, che conquist\u00f2 il suo terzo titolo.\nCapocannoniere del torneo fu P\u00e1l J\u00e1vor dell'\u00dajpest con 31 reti."}
{"id": "3479030", "revid": "101175", "url": "https://it.wikipedia.org/wiki?curid=3479030", "title": "Yamaha World Superbike", "text": ""}
{"id": "3479032", "revid": "11959", "url": "https://it.wikipedia.org/wiki?curid=3479032", "title": "Mujahideen del Deccan", "text": ""}
{"id": "3479038", "revid": "1573940", "url": "https://it.wikipedia.org/wiki?curid=3479038", "title": "\u00c1lvaro Colom Caballeros", "text": ""}
{"id": "3479040", "revid": "287204", "url": "https://it.wikipedia.org/wiki?curid=3479040", "title": "Nemzeti Bajnoks\u00e1g I 1931-1932", "text": "Ledizione 1931-32 del Nemzeti Bajnoks\u00e1g I vide la vittoria finale del Ferencv\u00e1ros, che conquist\u00f2 il suo 12\u00ba titolo.\nCapocannoniere del torneo fu J\u00f3zsef Tak\u00e1cs del Ferencv\u00e1ros con 42 reti."}
{"id": "3479045", "revid": "928766", "url": "https://it.wikipedia.org/wiki?curid=3479045", "title": "Kawasaki Racing", "text": "Kawasaki Racing \u00e8 la divisione sportiva dell'azienda motociclistica Kawasaki. La storia dell'attivit\u00e0 motociclistica da parte del conglomerato giapponese, gi\u00e0 attivo in molti settori dell'industria metalmeccanica pesante, ebbe inizio dopo il termine della seconda guerra mondiale, dapprima con la produzione di soli propulsori e in seguito, dopo la fusione con un'altra azienda motociclistica, la Meguro, con la nascita della divisione Kawasaki Motorcycle Co nella prima met\u00e0 degli anni sessanta. Le prime tracce delle apparizioni negli albi d'oro delle competizioni motociclistiche risultano essere quelle nel motomondiale 1965 in occasione del gran premio di casa.\nIl motomondiale.\nPer quanto riguarda questa categoria di corse in circuito, dopo la prima sporadica apparizione, la casa giapponese si present\u00f2 nelle competizioni del motomondiale in maniera pi\u00f9 continuativa a partire dal 1966 in cui iscrisse nella classe 125 come pilota ufficiale Toshio Fujii. Prima del termine della stagione e senza riuscire nel frattempo ad ottenere punti validi per la classifica iridata, lo stesso incorse per\u00f2 in un incidente mortale al Tourist Trophy.\nPer vedere per la prima volta apparire la Kawasaki nelle classifiche iridate si dovette perci\u00f2 attendere l'anno successivo dove si present\u00f2, oltre che nella 125, anche nella classe 250 schierando quale pilota di punta il britannico Dave Simmonds. Mentre altre case giapponesi come Suzuki e Honda riducevano il loro impegno nelle competizioni, Kawasaki continu\u00f2 nelle sue attivit\u00e0 sportive e dopo un anno piuttosto avaro di risultati come quello del 1968, nel motomondiale 1969 centr\u00f2 il suo primo successo importante, ottenendo il titolo iridato piloti con Dave Simmonds che lo ottenne nella classe 125 grazie anche a 8 successi nei singoli gran premi.\nAnche il motomondiale 1970 fu un anno importante per la casa con le prime partecipazioni alle competizioni della classe 500 e soprattutto per averlo fatto con la H1R, una motocicletta dotata di motore a due tempi in un periodo in cui la tecnologia dominante era quella della propulsione a quattro tempi. Per quanto non sia mai riuscita ad ottenere dei risultati particolarmente eclatanti, escludendo la vittoria ottenuta da Dave Simmonds nel Gran Premio motociclistico di Spagna 1971, apr\u00ec la strada alla tecnologia che avrebbe poi dominato nella classe regina per un trentennio.\nDa parte sua, i modelli tricilindrici Kawasaki vennero messi a disposizione anche di vari piloti privati e gareggiarono per alcuni anni a seguire nel mondiale, senza riuscire per\u00f2 ad ottenere risultati degni di nota; la seconda ed ultima vittoria di questa fase storica avvenne solo nel Motomondiale 1975 quando un altro pilota britannico, Mick Grant, si impose al Tourist Trophy con l'ultima versione derivata dalla H1R nella quale una delle modifiche pi\u00f9 importanti era stata quella di essere passata dall'originario raffreddamento ad aria a quello a liquido. \nLa partecipazione ufficiale ai gran premi sub\u00ec a questo punto un'interruzione per riprendere alcuni anni dopo, grazie al progetto della KR 250-350, moto destinata a dominare per alcuni anni le scene delle due classi 250 e 350. Per il ritorno la casa si affid\u00f2 peraltro a team esterni che gestivano le moto preparate in Giappone.\nGrazie a due piloti, il sudafricano Kork Ballington e il tedesco Anton Mang, Kawasaki ottenne 4 titoli iridati in ognuna delle due classi tra il 1978 e il 1982, data in cui annunci\u00f2 un nuovo ritiro dalle gare. Quasi negli stessi anni prov\u00f2 anche a competere nella classe 500 con la KR 500 ma i risultati furono deludenti e non si videro pi\u00f9 in gara moto Kawasaki in classe 500 fino all'abolizione della classe avvenuta al termine del 2001.\nNelle stagioni 1995 e 1996 si disputa, in concomitanza con le gare in territorio europeo del motomondiale la Thunderbike Trophy, categoria riservata a motociclette da 600\u00a0cm\u00b3 con motori a quattro tempi con quattro cilindri. Kawasaki ottiene le cose migliori nella prima edizione conquistando tre Gran Premi ed il titolo piloti con il tedesco Udo Mark.\nIl nuovo ritorno ufficiale alle gare del motomondiale avvenne al secondo anno di esistenza della nuova MotoGP, dopo aver effettuato solamente delle sporadiche apparizioni nel 2002. La moto scelta per il ritorno \u00e8 stata la ZX-RR che ha continuato a gareggiare nella classica livrea verde, con risultati piuttosto deludenti, raccogliendo solo sporadici piazzamenti sul podio e senza riuscire ad inserirsi nella lotta di vertice, fino al termine del motomondiale 2008 quando Kawasaki decise nuovamente un suo ritiro da queste specifiche competizioni; la moto ha continuato ad essere presente ancora per un anno, il 2009, ma gestita dal team Hayate Racing e guidata da Marco Melandri il quale ottiene un secondo posto nel Gran Premio di Francia in condizioni meteo proibitive.\nRisultati MotoGP.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\"\nSuperbike.\nMondiale Superbike.\nKawasaki \u00e8 presente nel Campionato mondiale Superbike fin dalla sua prima edizione nel 1988 e gi\u00e0 quell'anno ottenne dei successi parziali, gli anni di maggiori successi furono comunque 1993 e 2013, quando Scott Russell e Tom Sykes riuscirono ad aggiudicarsi il titolo piloti, per quanto a Kawasaki sia sfuggito il titolo costruttori.\nDal 2009 al 2011, la squadra ufficiale \u00e8 stata gestita dal team Paul Bird Motorsport, proprio nell'ultima di queste tre stagioni con la vittoria ottenuta da Tom Sykes al N\u00fcrburgring la Kawasaki ritorna al successo nel mondiale Superbike a distanza di 5 anni dall'ultima affermazione di Chris Walker ad Assen nel 2006. Per il 2012 il team britannico viene rimpiazzato dalla formazione spagnola Provec, che l'anno precedente gestiva il team ufficiale Kawasaki nel mondiale Supersport. Nel 2013 Kawasaki vince con l'inglese Tom Sykes il titolo piloti, a distanza di vent'anni esatti dal titolo 1993 dell'americano Scott Russell. Nel 2014 Sykes lotta fino all'ultima gara per il titolo, vinto poi dal francese Sylvain Guintoli su Aprilia; in compenso Kawasaki fa suo il titolo riservato alle moto in configurazione EVO con il pilota spagnolo David Salom che distanzia di 30 punti il pi\u00f9 diretto avversario in questa speciale classifica.\nNel 2015 vince nuovamente il titolo piloti grazie all'inglese Jonathan Rea alla sua prima stagione nella squadra. Inoltre, grazie proprio a Rea e al compagno di marca Tom Sykes, Kawasaki si aggiudica anche il primo titolo costruttori nella categoria. Il 2016 vede la casa giapponese bissare i titoli ottenuti nella stagione precedente, grazie alle prestazioni dei piloti titolari, i riconfermati Jonathan Rea e Tom Sykes.\nNel 2017 Kawasaki schiera il suo team ufficiale con la stessa coppia di piloti della stagione precedente. Jonathan Rea, con due gare d'anticipo sulla fine del campionato, si laurea campione mondiale diventando cos\u00ec il primo pilota nella storia di questo sport a vincere il titolo per tre stagioni consecutive. Ad una gara dal termine, in Spagna su circuito di Jerez, grazie alla doppietta di Rea, Kawasaki vince per il terzo anno consecutivo anche il titolo costruttori di categoria. Nel 2018, per il quarto anno consecutivo, Kawasaki ottiene sia il titolo piloti che quello riservato ai costruttori nel Campionato mondiale Superbike. Nel 2019 la coppia di piloti \u00e8 formata dal confermato Jonathan Rea e da Leon Haslam. In occasione del Gran Premio d'Italia a Misano la casa giapponese riesce a piazzare, per la prima volta, tre moto nelle prime tre posizioni. Al termine della stagione Rea ottiene il titolo per il quinto anno consecutivo a cui si affiancano il titolo costruttori e il Trofeo Indipendenti con il pilota del team Turkish Puccetti Racing Toprak Razgatl\u0131o\u011flu. Nel 2020 \u00e8 Alex Lowes ad affiancare Rea, che conquista il sesto titolo mondiale consecutivo. Nel 2021 il team ufficiale Kawasaki si schiera con la stessa coppia di piloti della stagione precedente. Pur portando in pista una nuova versione della ZX-10RR non riesce la conquista del settimo titolo consecutivo con Rea che si classifica secondo nel mondiale a soli tredici punti dal vincitore\u02d0 Toprak Razgatl\u0131o\u011flu.\nMondiale Supersport.\nUn altro dei settori in cui Kawasaki \u00e8 sempre stata particolarmente attiva \u00e8 quello delle gare di moto pi\u00f9 direttamente derivate dalla produzione di serie: nel campionato mondiale Supersport \u00e8 arrivato un altro successo mondiale nel 2001 quando il pilota australiano Andrew Pitt si \u00e8 aggiudicato il titolo iridato piloti guidando una Kawasaki ZX 6R del team Fuchs Kawasaki, particolarit\u00e0 di questa vittoria \u00e8 che il pilota australiano non realizza nessuna vittoria in gara, ma prendendo punti in tutte le prove in calendario riesce ad ottenere l'iride mondiale. In passato la stessa cosa era accaduta nel motomondiale ma mai nei campionati mondiali per moto derivate dalla produzione di serie.\nIl 2012 \u00e8 l'anno del pilota turco Kenan Sofuo\u011flu, che a bordo di una Kawasaki si aggiudica il titolo piloti, mentre nel 2013 Kawasaki riesce a conquistare per la prima volta nella categoria il titolo costruttori, bench\u00e9 sia sfuggito il titolo piloti. Nelle stagioni 2015 e 2016 Kenan Sofuo\u011flu si aggiudica di nuovo il titolo piloti, contestualmente Kawasaki vince anche i titoli costruttori. Sempre nel 2016 viene introdotta all'interno di questo campionato la Coppa Europa, classifica riservata a piloti iscritti alle sole gare in territorio europeo in calendario. Ad aggiudicarsi la prima edizione \u00e8 un pilota Kawasaki\u02d0 l'italiano Axel Bassani con cinquantacinque punti mondiali. Nel 2018, anno in cui non ottiene vittorie n\u00e9 piazzamenti a podio in categoria, Kawasaki porta a casa la seconda Coppa Europa, stavolta con l'olandese Rob Hartog. Torna al successo nel 2019, nei Gran Premi di Francia e Qatar con Lucas Mahias oltre a vincere, per la terza volta in quattro edizioni, la Coppa Europa\u02d0 stavolta col britannico Kyle Smith. Nel 2020 conferma il secondo posto tra i costruttori vincendo nuovamente due Gran Premi con Mahias. Il 2021 vede Kawasaki di nuovo al secondo posto tra i costruttori riuscendo a strappare a Yamaha un unico successo\u02d0 quello ottenuto in gara uno a Mandalika da Raffaele De Rosa.\nMondiale Supersport 300.\nKawasaki \u00e8 presente in questa nuova categoria, fin dalla sua stagione inaugurale nel 2017 con la motocicletta Kawasaki Ninja 300. Ottiene il secondo posto in classifica costruttori e tre vittorie nei singoli Gran Premi. Nella stagione 2018 la casa giapponese mette in pista un nuovo modello: la Kawasaki Ninja 400. Al termine del campionato ottiene sia il titolo costruttori che il titolo piloti con la spagnola Ana Carrasco. Nel 2019 la Ninja 400 \u00e8 la moto pi\u00f9 performante di categoria, conquista infatti tutte le gare in calendario tranne una\u02d0 il Gran Premio di Gran Bretagna vinto dall'italiano Kevin Sabatucci in sella ad una Yamaha YZF-R3. Al termine della stagione Manuel Gonz\u00e1lez ottiene il titolo mondiale. Nel 2020 il titolo va all'olandese Jeffrey Buis, a Kawasaki anche il titolo costruttori con undici vittorie su quattordici gare in calendario. Nel 2021 conquista nuovamente il titolo costruttori, con tredici vittorie su sedici Gran Premi disputati, ed il titolo piloti con lo spagnolo Adri\u00e1n Huertas.\nSuperstock 1000 FIM Cup.\nIn questa categoria la casa di giapponese fa il suo esordio gi\u00e0 nella stagione inaugurale del 1999 nella quale ottiene la prima vittoria in occasione del Gran Premio d'Austria con il pilota locale Martin Bauer. Nelle stagioni a seguire l'impegno di Kawasaki rimane limitato a singole stagioni o partecipazioni estemporanee con piloti wild card. A partire dalla stagione 2008 l'impegno diventa costante e continuativo. I migliori risultati in questo campionato sono i titoli costruttori vinti nelle stagioni 2012, 2014 e 2017.\nEuropeo Superstock 600.\nKawasaki fa il suo esordio in questa categoria nella stagione inaugurale\u02d0 il 2005 ottenendo il primo podio in occasione del Gran Premio di Repubblica Ceca con il pilota italiano Niccol\u00f2 Canepa. Nel corso degli anni partecipa costantemente al campionato europeo Superstock 600 fino ad ottenere il titolo piloti nelle ultime tre edizioni\u02d0 con il turco Toprak Razgatl\u0131o\u011flu nel 2015 e con gli italiani Marco Faccani e Franco Morbidelli rispettivamente nelle edizioni 2014 e 2013. Kawasaki risulta essere la terza casa motociclistica pi\u00f9 vincente di categoria assestandosi a quota ventidue Gran Premi conquistati.\nEuropean Junior Cup.\nLa European Junior Cup, manifestazione progettata per i giovani desiderosi di cimentarsi nel mondo delle derivate dalla serie, ha visto Kawasaki svolgere il ruolo di fornitore unico delle moto nella stagione 2011. Il mezzo utilizzato fu la Ninja 250R con cui l'australiano Matt Davies si aggiudic\u00f2 la prima edizione di questo campionato.\nCampionato mondiale di Motocross.\nAnche nel settore delle competizioni fuoristrada Kawasaki \u00e8 presente da molti anni e anche nel campionato mondiale di motocross ha raccolto diversi allori, ottenendo 5 titoli mondiali piloti (due nella classe regina e tre nella minore) e 2 titoli mondiali costruttori (uno per classe).\nCampionato mondiale Supercross.\nKawasaki \u00e8 presente nel Campionato mondiale di supercross ed AMA motocross fin dagli anni '70 vincendo subito parecchi campionati. \nDagli anni '90 \u00e8 divenuta una delle squadre di spicco del campionato insieme ai team ufficiali Honda HRC e Yamaha Factory (quest'ultimo ritiratosi come team ufficiale dal 2010). Nel 2012, con il ritiro anche del Team Factory Suzuki, \u00e8 rimasto l'unico team ufficiale insieme ad Honda. Tra AMA Motocross e Supercross Kawasaki Racing vanta ben 23 titoli piloti.\nAncora pi\u00f9 vittoriosa (31 titoli) nella minore cilindrata (l'attuale classe 250) dove per\u00f2 schiera un team satellite, il Pro Circuit Monster Energy, che corre anch'esso sia supercross che motocross. Questo team \u00e8 molto famoso per essere sempre alla ricerca di nuovi talenti da lanciare nel massimo campionato, spesso prelevando campioni dall'Europa.\nNel Mondiale Supercross ed AMA Motocross 2012 schiera due piloti: Ryan Villopoto e Jake Weimer."}
{"id": "3479046", "revid": "547034", "url": "https://it.wikipedia.org/wiki?curid=3479046", "title": "Woobinda (singolo)", "text": "Woobinda \u00e8 un brano musicale creato per l'omonima serie televisiva \"Woobinda\" andata in onda in Italia a cavallo fra la fine degli anni settanta e l'inizio degli anni ottanta. \nHa avuto una particolare e autonoma fortuna rispetto alla fiction televisiva: il testo della canzone \u00e8 stato scritto da Marina Fabbri (Kronos) e Andrea Lo Vecchio mentre la musica \u00e8 stata composta da Riccardo Zara. \nLa realizzazione del brano venne affidata a Zara che scrisse testo, musica e arrangiamenti ma il produttore artistico della Cetra, Marino Marini, ritenne che il testo non fosse adatto e lo fece riadattare ad Andrea Lo Vecchio (sul disco \u00e8 accreditato anche a Rosanna Fabbri). All'incisione della sigla partecip\u00f2 anche Paolino, il figlio di Mitzi Amoroso, che all'epoca aveva solo tre anni (\u00e8 il bambino che grida (\"Aiutami!\", \"Dai sbrigati\", \"Fai subito\", ecc...). \nTra i coristi delle Mele verdi che presero parte all'incisione ci furono: Annalisa Imbemba, Lorenza Massara, Maria Francesca Peroni, Maddalena Palladino, Chiara Palladino, Simona Luccini, Lara Bobbio, Anna Scardovelli e Stefania Bruno.\nLa canzone viene citata anche da Aldo Nove nel racconto \"Woobinda\", contenuto nell'omonima raccolta \"Woobinda\", in seguito integrata in Superwoobinda.\nIl singolo ottenne un grande successo di vendite, superando il mezzo milione di copie alla prima tiratura, raggiungendo il sesto posto nella classifica dei singoli pi\u00f9 venduti\nEdizioni.\nIl brano \u00e8 stato pubblicato sui seguenti supporti:"}
{"id": "3479047", "revid": "729019", "url": "https://it.wikipedia.org/wiki?curid=3479047", "title": "Grand Prix des Am\u00e9riques 1989", "text": "La Grand Prix des Am\u00e9riques 1989, seconda edizione della corsa e valida come ottava prova della Coppa del mondo di ciclismo su strada 1989, fu disputata il 6 agosto 1989, per un percorso totale di 224 km. Fu vinta dallo svizzero J\u00f6rg M\u00fcller, al traguardo con il tempo di 6h03'39\" alla media di 36,959 km/h.\nAlla partenza 134 ciclisti di cui 40 portarono a termine la gara."}
{"id": "3479049", "revid": "1410376", "url": "https://it.wikipedia.org/wiki?curid=3479049", "title": "Massimo Vannucci", "text": "Biografia.\nLaureatosi in giurisprudenza all'Universit\u00e0 di Urbino, inizi\u00f2 la sua carriera politica nel 1980 come consigliere comunale di Macerata Feltria per il Partito Comunista Italiano, diventandone poi assessore e, infine, sindaco dal 1995 al 2004. Dal 2001 al 2008 fu segretario dei DS nelle Marche.\nAlle elezioni del 2006 fu eletto deputato per i DS, venendo riconfermato due anni dopo nelle liste del Partito Democratico; alla Camera dei deputati, divenne membro della Commissione bilancio.\nFino al 2004 svolse anche attivit\u00e0 imprenditoriale come direttore tecnico e amministratore della societ\u00e0 di costruzioni \"Pascucci e Vannucci\" con commesse in Medio Oriente ed Africa insieme ad Ansaldo ed Eni. Fu inoltre vicepresidente della Fondazione Italia USA.\nIl 5 ottobre 2012 mor\u00ec all'et\u00e0 di 55 anni per un tumore ai reni.\nAlla sua memoria \u00e8 stata dedicata l'associazione Massimo Vannucci, presieduta dalla deputata Alessia Morani."}
{"id": "3479050", "revid": "767487", "url": "https://it.wikipedia.org/wiki?curid=3479050", "title": "Locomotiva SFM 1", "text": "Le locomotive del gruppo 1 della Societ\u00e0 italiana per le strade ferrate meridionali erano locomotive a vapore progettate per il traino di treni passeggeri veloci.\nStoria.\nLe 34 locomotive della serie, numerate da 1 a 34, furono ordinate dalla SFM alla Cail di Parigi e alle Officine di Pietrarsa per l'esercizio sulle linee pianeggianti della rete (la Bologna-Ancona e la nuova Ancona-Bari).\nNel 1885, con la creazione delle grandi reti nazionali, la serie venne spartita fra la Rete Adriatica (che ottenne le unit\u00e0 1 \u00f7 26) e la Rete Mediterranea (che ottenne le unit\u00e0 da 27 a 34, rinumerate da 7 a 14).\nNel 1905, alla costituzione delle Ferrovie dello Stato, erano ancora in esercizio 12 esemplari, che furono classificati nel gruppo 100 con i numeri 1001 \u00f7 1012. Dopo pochi anni vennero radiate e demolite."}
{"id": "3479051", "revid": "287204", "url": "https://it.wikipedia.org/wiki?curid=3479051", "title": "Nemzeti Bajnoks\u00e1g I 1930-1931", "text": "Ledizione 1930-31 del Nemzeti Bajnoks\u00e1g I vide la vittoria finale dell'\u00dajpest, che conquist\u00f2 il suo secondo titolo.\nCapocannoniere del torneo fu Jen\u0151 Vincze del Bocskay con 20 reti."}
{"id": "3479052", "revid": "149727", "url": "https://it.wikipedia.org/wiki?curid=3479052", "title": "Locomotiva FS 100", "text": ""}
{"id": "3479054", "revid": "1543377", "url": "https://it.wikipedia.org/wiki?curid=3479054", "title": "Ferrari Dino 296 S", "text": "La Dino 296 S \u00e8 un'autovettura da competizione prodotta dalla Ferrari nel 1958 in un solo esemplare.\nIl contesto.\nIl motore installato su questo modello derivava da quello montato sulla Dino 196 S, a cui fu aumentata la cilindrata. I propulsori dello stesso tipo di quello collocato sulla Dino 296 S, i cosiddetti \u201cDino\u201d, furono anche installati su vetture di Formula 1 e Formula 2. La Ferrari, infatti, dopo aver progettato, costruito ed utilizzato i motori nelle competizioni citate, li montava spesso su vetture sportive adatte a gare tipo il Campionato del Mondo Sport Prototipi. Essi derivavano l'appellativo dal nome del figlio di Enzo Ferrari, Dino, a cui \u00e8 imputata la progettazione.\nIl nome del modello richiamava il tipo di motore, cio\u00e8 \u201cDino\u201d, e le sue caratteristiche. Le prime due cifre della sigla numerica derivavano dalla cilindrata totale, che era di circa 2,9 L, mentre l'ultima indicava il numero dei cilindri. Questo non era in linea rispetto alla tradizione Ferrari dell'epoca, che invece associava alla sigla numerica la cilindrata unitaria, cio\u00e8 quella relativa ad un solo cilindro.\nQuesto propulsore aveva una particolarit\u00e0: era un V6 che aveva l'angolo tra le due bancate di 65\u00b0. Fu concepito con questa particolarit\u00e0 per ridurre gli ingombri.\nLe competizioni.\nIl miglior risultato sportivo della Dino 296 S fu il terzo posto al Daily Express di Silverstone, disputato il 3 maggio 1958. L'esemplare fu guidato da Mike Hawthorn.\nCaratteristiche tecniche.\nIl motore era un V6 a 65\u00b0 anteriore e longitudinale. L'alesaggio e la corsa erano rispettivamente di 85 mm e 87 mm, che portavano la cilindrata totale a 2962,08 cm\u00b3. Il rapporto di compressione era di 10:1. La potenza massima erogata dal propulsore era di 300 CV a 7600 giri al minuto.\nLa distribuzione era formata da un doppio albero a camme in testa che comandava due valvole per cilindro. L'alimentazione era assicurata da tre carburatori di marca Weber e modello 45 DCN. L'accensione era doppia ed il relativo impianto era costituito da due magneti, mentre la lubrificazione era a carter secco. La frizione era multidisco.\nLe sospensioni anteriori erano indipendenti, con quadrilateri trasversali, molle elicoidali e barra stabilizzatrice, mentre quelle posteriori erano formate da un ponte De Dion, doppi puntoni e da una balestra trasversale. Entrambe avevano installato ammortizzatori idraulici. I freni erano a tamburo, mentre il cambio era a quattro rapporti pi\u00f9 la retromarcia. Lo sterzo era a vite senza fine e settore dentato.\nIl telaio era tubolare in acciaio, mentre la carrozzeria era spider a due posti."}
{"id": "3479055", "revid": "1305772", "url": "https://it.wikipedia.org/wiki?curid=3479055", "title": "Danza Kuduro", "text": "Danza Kuduro \u00e8 un singolo del cantante portoricano Don Omar, pubblicato il 15 agosto 2010 come primo estratto dal quarto album studio \"Meet the Orphans\".\nIl singolo ha visto la partecipazione del cantante francese Lucenzo.\nIl singolo, nei primi sei mesi del 2012, ha venduto copie negli Stati Uniti.\nDescrizione.\nLa base di \"Danza Kuduro\" \u00e8 ripresa da \"Vem dan\u00e7ar Kuduro\" (\"Vieni a ballare il Kuduro\"), brano di Lucenzo e del rapper statunitense Big Ali. Il singolo di Lucenzo \u00e8 diventato piuttosto famoso nel mondo, cos\u00ec Don Omar ha deciso di contattarlo per collaborare e incidere su quella base un nuovo brano, per l'appunto \"Danza Kuduro\". Il kuduro \u00e8 un genere di musica dell'Angola, molto popolare in Portogallo.\nVideo musicale.\nIl videoclip si apre con Don Omar su uno yacht in mare aperto che chiama Lucenzo. Questo \u00e8 in una villa sulla spiaggia circondato da ragazze in bikini. I due si danno appuntamento e nella sequenza successiva si vede Don Omar che preleva Lucenzo dalla sua villa con una macchina sportiva decappottabile. Insieme percorrono in auto una strada che costeggia il mare e si fermano in un porto, dove salgono su un altro yacht pieno di ragazze. Verso la fine del video si sovrappongono due scene: una vede Don Omar che guida lo yacht in mare aperto con Lucenzo e le ragazze, nell'altra lo yacht \u00e8 ancora attraccato al molo mentre Lucenzo canta.\nIl video musicale ufficiale, reso disponibile sul canale YouTube ufficiale di Don Omar, non \u00e8 disponibile in Italia.\nSuccesso commerciale.\nSebbene il brano sia stato pubblicato nel 2010, \"Danza Kuduro\" \u00e8 diventato in tutto il mondo un tormentone estivo dell'estate 2011. Grazie anche al traino dovuto alla presenza della canzone nel film campione d'incassi \"Fast &amp; Furious 5\" uscito a maggio 2011.\nIl brano ha ottenuto un enorme successo commerciale in tutto il mondo, diventando uno dei tormentoni estivi pi\u00f9 popolari della storia, nonch\u00e9 una delle canzoni di musica latina pi\u00f9 vendute di sempre.\nClassifiche.\nLa canzone ha riscontrato maggiore successo soprattutto in Italia, dove ha raggiunto la vetta della classifica per 10 settimane consecutive, diventando il tormentone dell'estate 2011."}
{"id": "3479056", "revid": "126257", "url": "https://it.wikipedia.org/wiki?curid=3479056", "title": "Ferrari Dino 296S", "text": ""}
{"id": "3479060", "revid": "287204", "url": "https://it.wikipedia.org/wiki?curid=3479060", "title": "Nemzeti Bajnoks\u00e1g I 1929-1930", "text": "Ledizione 1929-30 del Nemzeti Bajnoks\u00e1g I vide la vittoria finale dell'\u00dajpest, che conquist\u00f2 il suo primo titolo.\nCapocannoniere del torneo fu J\u00f3zsef Tak\u00e1cs del Ferencv\u00e1ros con 40 reti."}
{"id": "3479061", "revid": "599013", "url": "https://it.wikipedia.org/wiki?curid=3479061", "title": "Clint Hill", "text": "Statistiche.\nPresenze e reti nei club.\n\"Statistiche aggiornate al 1\u00ba aprile 2017.\""}
{"id": "3479065", "revid": "188323", "url": "https://it.wikipedia.org/wiki?curid=3479065", "title": "Guardrail", "text": ""}
{"id": "3479066", "revid": "188323", "url": "https://it.wikipedia.org/wiki?curid=3479066", "title": "Guard-rail", "text": ""}
{"id": "3479068", "revid": "149727", "url": "https://it.wikipedia.org/wiki?curid=3479068", "title": "Locomotiva Gruppo 110", "text": ""}
{"id": "3479070", "revid": "287204", "url": "https://it.wikipedia.org/wiki?curid=3479070", "title": "Turcianske Teplice", "text": ""}
{"id": "3479071", "revid": "287204", "url": "https://it.wikipedia.org/wiki?curid=3479071", "title": "Nemzeti Bajnoks\u00e1g I 1928-1929", "text": "Ledizione 1928-29 del Nemzeti Bajnoks\u00e1g I vide la vittoria finale dell'Hung\u00e1ria, che conquist\u00f2 il suo 13\u00ba titolo.\nCapocannoniere del torneo fu J\u00f3zsef Tak\u00e1cs del Ferencv\u00e1ros con 41 reti."}
{"id": "3479074", "revid": "3115", "url": "https://it.wikipedia.org/wiki?curid=3479074", "title": "Abramov\u00e1", "text": "Abramov\u00e1 (in ungherese \"Tur\u00f3c\u00e1brah\u00e1mfalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479076", "revid": "287204", "url": "https://it.wikipedia.org/wiki?curid=3479076", "title": "Abramova", "text": ""}
{"id": "3479078", "revid": "287204", "url": "https://it.wikipedia.org/wiki?curid=3479078", "title": "Nemzeti Bajnoks\u00e1g I 1927-1928", "text": "Ledizione 1927-28 del Nemzeti Bajnoks\u00e1g I vide la vittoria finale del Ferencv\u00e1ros, che conquist\u00f2 il suo 11\u00ba titolo.\nCapocannoniere del torneo fu J\u00f3zsef Tak\u00e1cs del Ferencv\u00e1ros con 31 reti."}
{"id": "3479080", "revid": "3115", "url": "https://it.wikipedia.org/wiki?curid=3479080", "title": "Bla\u017eovce", "text": "Bla\u017eovce (in ungherese \"Tur\u00f3cbal\u00e1zsfalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479081", "revid": "287204", "url": "https://it.wikipedia.org/wiki?curid=3479081", "title": "Blazovce", "text": ""}
{"id": "3479085", "revid": "92723", "url": "https://it.wikipedia.org/wiki?curid=3479085", "title": "Conrad Hommel", "text": "Il padre fu consigliere comunale della citt\u00e0 di Magonza mentre la sorella, Luise Mathilde Wilhelmine, madre del celebre architetto Albert Speer. Nel 1908 spos\u00f2 Carolina Schultheiss (1869-1938), divorziata del pittore Georg Schuster Woldan, adottando la figlia Eva Van Hoboken (1905-1987), che ha assunse il nome di Eva Hommel. La sua carriera artistica inizia nel 1906 come allievo di Jean-Paul Laurens a Parigi e nel 1909 lo troviamo nuovamente in Germania quale studente di pittura dell'accademia di belle arti di Monaco e allievo di Hugo von Habermann e divenendo, nel 1928, professore della stessa.\nNei suoi dipinti ebbe modo di ritrarre personaggi molto noti, come Albert Einstein e Friedrich Ebert. La sua pittura, ascrivibile come stile a quella degli impressionisti, corrispose al gusto dell'arte nazista, procurandogli pertanto grandi successi all'interno del regime. Ci\u00f2 gli permise di rappresentare la Germania nelle pi\u00f9 famose mostre nazionali, e ben presto divenne ritrattista ufficiale del Reich producendo numerose opere raffiguranti, tra i molti, Adolf Hitler, Hermann G\u00f6ring e Joseph Goebbels.\nAttratto dal naturalismo e mantenendo gli schemi convenzionali legati allo stile realista, rispetto ad altri pittori contemporanei come Werner Peiner, la sua pittura appare intrisa di romanticismo e, pur aderendo alle tecniche e influenze moderne, non consente loro di alterare la sua impronta classicista.\nSimilmente al nipote Albert Speer, la vicinanza alle gerarchie politiche della Germania nazionalsocialista lo porter\u00e0, alla fine del secondo conflitto mondiale, ad un isolamento totale. I pregiudizi politici ancora oggi non consentono di leggerne a pieno l'opera che, comunque, resta significativa."}
{"id": "3479087", "revid": "3115", "url": "https://it.wikipedia.org/wiki?curid=3479087", "title": "Bodorov\u00e1", "text": "Bodorov\u00e1 (in ungherese \"Bodorfalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479090", "revid": "287204", "url": "https://it.wikipedia.org/wiki?curid=3479090", "title": "Bodorova", "text": ""}
{"id": "3479091", "revid": "124854595", "url": "https://it.wikipedia.org/wiki?curid=3479091", "title": "Battana", "text": "La batt\u00e0na o batana \u00e8 un natante tradizionale veneto, comacchiese, romagnolo, istriano e marchigiano, costruito in legno e lungo tra i 4 e i 9 metri, a fondo piatto.\nCaratteristiche.\nIn passato le battane erano molto diffuse sulla costa romagnola, in special modo ove il riparo dai marosi era sulla spiaggia o in canali poco profondi, esse rappresentavano il tipo di barche pi\u00f9 economico e pi\u00f9 semplice da costruirsi perch\u00e9 il legname da reperire era rettilineo. \nL'origine di questo tipo di imbarcazione risale anticamente alla navigazione padana\u00a0\u2013 lagunare. Nei secoli questa barca a fondo piatto si \u00e8 diffusa per la sua versatilit\u00e0 sulle coste dell'Alto Adriatico, in particolare tra Bellaria, San Mauro Mare in Romagna, ma anche a Goro, Rovigno, Fano e Senigallia.\nLe battane Romagnole erano dipinte di colori vivaci e sui lati della prora spesso portavano, in ricordo degli occhi, due stelle. Se il mare era mosso, cadendo nel cavo dell'onda battevano con fragore: da questo, si dice derivi il loro nome.\nIn genere le battane portavano un albero abbattibile e issavano una vela al terzo dipinta con i colori della terra e raffiguranti simboli distintivi di riconoscimento fra le diverse famiglie di pescatori. \nLa vela al terzo \u00e8 di forma trapezoidale, \u00e8 cos\u00ec detta per l'intersezione del pennone superiore sull'albero \u201ca un terzo\u201d della sua lunghezza. Essa \u00e8 la derivazione della vela quadra primordiale e compare alla fine del Seicento, da allora sar\u00e0 un elemento identificante delle marinerie dell'alto e medio Adriatico."}
{"id": "3479092", "revid": "40523829", "url": "https://it.wikipedia.org/wiki?curid=3479092", "title": "MBK Nitro", "text": ""}
{"id": "3479093", "revid": "3115", "url": "https://it.wikipedia.org/wiki?curid=3479093", "title": "Borcov\u00e1", "text": "Borcov\u00e1 (in ungherese \"Borcfalu\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479094", "revid": "2169270", "url": "https://it.wikipedia.org/wiki?curid=3479094", "title": "Shaun Derry", "text": "Primi passi.\nInizia la sua carriera professionistica nel Notts County Football Club prima di trasferirsi nel 1998 dallo Sheffield United per 700.000 sterline. Segna uno dei suoi gol pi\u00f9 importanti durante una gara di FA Cup contro il Rushden &amp; Diamonds del dicembre 1999.\nPortsmouth.\nIl Portsmouth Football Club acquista Shaun Derry spendendo la cifra di 200.000 sterline.\nDivenne uno dei giocatori inamovibili della formazione titolare allenata nel 2000 dall'attuale tecnico dello Stoke City Tony Pulis e, successivamente, dal giocatore-manager Steve Claridge.\nGraham Rix, allenatore del Portsmouth nella stagione 2001-02, affida a Shaun Derry la fascia di capitano.\nNel 2002 arriva a guidare la squadra il tecnico londinese Henry James Redknapp il quale, durante la ricostruzione della rosa, prefer\u00ec vendere Shaun Derry al Crystal Palace per 400.000 sterline.\nPrima di lasciare la squadra, Shaun Derry segna un gol importantissimo nella sfida cruciale contro il West Bromwich Albion.\nCrystal Palace.\nShaun Derry contribuisce al ritorno del Crystal Palace in Premier League nel 2004 con 44 presenze compresa una partita della finale play-off. \u00c8 stato un calcio d'angolo battuto da Derry che port\u00f2 Darren Powell a segnare al novantesimo minuto un gol di testa, decisivo per il passaggio del Crystal Palace in semifinale, che gli \"Eagles\" vinsero.\nNel 2004/05 gioca in prestito nel Nottingham Forest prima di essere acquistato, nel febbraio 2005, dal Leeds United Association Football Club.\nLeeds United.\nIl primo gol con il Leeds United Derry lo segna in occasione del suo debutto casalingo contro il West Ham United, decisivo nella vittoria per 2-1 contro gli \"Hammers\".\nEgli \u00e8 un giocatore fisso nella formazione del Leeds United e diventa un giocatore molto amato dai tifosi della squadra in seguito alla splendida stagione che porta il Leeds United a giocare la finale play-off per il ritorno in Premier League, persa per\u00f2 3-0 contro il Watford."}
{"id": "3479095", "revid": "287204", "url": "https://it.wikipedia.org/wiki?curid=3479095", "title": "Borcova", "text": ""}
{"id": "3479096", "revid": "1202948", "url": "https://it.wikipedia.org/wiki?curid=3479096", "title": "Mass (azienda)", "text": "La Mass \u00e8 un'industria italiana di abbigliamento tecnico sportivo con sede a Battipaglia, in Campania. \u00c8 stata lo sponsor tecnico del Brescia Calcio, del Siena Calcio, del Benevento Calcio e del Ravenna Calcio nei primi anni 2000. Nel volley della Pallavolo Latina e della Pallavolo Piacenza, Campione d'Italia nel 2009 di Pallavolo femminile.\nAll'estero vest\u00ec varie Societ\u00e0 calcistiche tra cui le pi\u00f9 blasonate furono Defonsor Sporting e Club Atletico Danubio, in Uruguay. \nRisulta ancora attiva su mercati minori principalmente in Canada, dov'\u00e8 distribuita dalla succursale DM Sports. Dal 2019 sta tentando a piccoli passi, di tornare in auge anche in Italia, con alcune sponsorizzazioni anche in Italia. \u00c8 tornata infatti dalla scorsa stagione a calcare i parquet di Futsal e Pallacanestro, rispettivamente sulle maglie del Eboli, nel Basket con il Brera. Nel 2020 firma un contratto con la Battipagliese cessato per\u00f2, solo pochi mesi dopo."}
{"id": "3479097", "revid": "478814", "url": "https://it.wikipedia.org/wiki?curid=3479097", "title": "Ekat'at", "text": ""}
{"id": "3479098", "revid": "287204", "url": "https://it.wikipedia.org/wiki?curid=3479098", "title": "Boromakot", "text": "Fu re dal 1733 al 1758, e questi 25 anni corrispondono all'ultimo periodo di splendore del regno, che sarebbe caduto nove anni dopo la sua morte con la distruzione della capitale Ayutthaya da parte dei birmani. I suoi meriti nel sostenere il buddhismo e come politico a livello internazionale lo resero un modello a cui ispirarsi per i primi sovrani della dinastia Chakri che si insedi\u00f2 a Bangkok alla fine del Settecento e che tuttora guida il Paese.\nBiografia.\nErede al trono.\nNato come principe Phon (\"Chao Fa\" Phon, \u0e40\u0e08\u0e49\u0e32\u0e1f\u0e49\u0e32\u0e1e\u0e23), era figlio del re Sanphet VIII, detto anche Phrachao Suea (re Tigre). Il padre lo nomin\u00f2 \"Comandante Minore\" (\"Phra Bantoon Noi\", \u0e1e\u0e23\u0e30\u0e1a\u0e31\u0e13\u0e11\u0e39\u0e23\u0e19\u0e49\u0e2d\u0e22), titolo equivalente a quello di Palazzo Dietro, la terza personalit\u00e0 del regno dopo lo stesso re ed il \"Comandante Maggiore\" (\"Phra Bantoon Yai\"), titolo equivalente a quello di Palazzo Davanti, spettante all'erede al trono.\nDurante il regno del predecessore di Sanphet VIII, il re Phetracha, questi nomin\u00f2 \"Palazzo Dietro\" un normale cittadino, Nai Chobkojprasit, che in seguito, inviso al monarca, fu giustiziato. Fu questo il motivo che indusse Sanphet VIII ad introdurre i titoli di \"Bantoon Noi\" e \"Bantoon Yai\", che furono usati per la prima ed unica volta nella storia della monarchia siamese. Il titolo di \"Bantoon Yai\" era appannaggio del fratello maggiore di Phon, il principe Phet, che succedette al padre diventando re con il nome Thai Sa nel 1708 e nomin\u00f2 Phon Palazzo Davanti (\"Wang Na\").\nIl principe Phon fu ordinato monaco in giovent\u00f9 nel Wat Kudi Dao, dove risiedeva il monaco di alto rango Phra Then Muni che aveva esercitato grande influenza su di lui. Quando divenne erede al trono fece ristrutturare Wat Kudi Dao, che si trovava di fronte al Wat Maheyong, fatto ingrandire e ristrutturare da Thai Sa, e si fece costruire all'interno del parco un palazzo dove soggiornare, Tamnak Kammalian.\nSul letto di morte Thai Sa cambi\u00f2 idea e nomin\u00f2 suo successore il secondogenito Aphai causando le proteste di Phon, che lo aveva sempre servito con lealt\u00e0 nella sua veste di erede al trono. Si scaten\u00f2 quindi una sanguinosa disputa per la successione alla quale non partecip\u00f2 Naren - figlio maggiore di Thai Sa - che si era fatto monaco e rinunci\u00f2 alla possibilit\u00e0 di diventare re. Quando nel gennaio del 1733 Thai Sa mor\u00ec, Aphai e l'altro fratello Paramet rimasero al palazzo reale con l'appoggio di gran parte dell'aristocrazia, in particolare del \"Phra Khlang\", il potente ministro delle finanze. Phon raccolse le proprie forze nella propria residenza, il Palazzo Davanti, che si trovava a un solo chilometro dal palazzo reale.\nGuerra civile e ascesa al trono.\nSecondo un'antica tradizione del regno, alla morte del re il trono passava al figlio maggiore o al fratello pi\u00f9 anziano rimasto in vita. Nelle successioni dei sovrani di Ayutthaya del XVII e XVIII secolo, frequenti furono i casi in cui il figlio e il fratello del re si contesero il trono con atti sanguinari.\nEbbe inizio una guerra civile sulle strade della capitale, nella quale Aphay e Paramet poterono contare su un esercito di 20/ uomini contro i di Phon. Quando le sorti della battaglia sembravano segnate in favore dei due fratelli, le truppe di Phon guidate da Chamnan Channarong sferrarono un attacco improvviso travolgendo l'avanguardia avversaria e mettendo in fuga il resto delle truppe. Chamnan e Phon penetrarono nel palazzo reale e se ne impossessarono, costringendo alla fuga Aphay e Pomaren. Phon si fece subito incoronare re con i nomi regali Song Tham e Borommathammikarat, ma sarebbe passato alla storia come Borommakot, letteralmente \"re nell'urna funeraria\", in quanto fu l'ultimo sovrano di Ayutthaya ad essere cremato con la tradizionale cerimonia di Stato.\nLa carneficina della guerra civile continu\u00f2 con l'eliminazione dei suoi avversari, i fuggitivi vennero trovati e passati per le armi, e la stessa sorte subirono tutte le alte sfere dell'esercito e della corte reale.\nPolitica interna.\nBorommakot eredit\u00f2 uno Stato economicamente florido, durante il regno di Thai Sa non vi furono conflitti di particolare rilievo, era ulteriormente aumentata l'immigrazione cinese e gli scambi commerciali con l'Impero cinese retto dalla dinastia Qing. Questa tendenza era cominciata nei primi anni di quel secolo durante il regno di Phetracha, nonno di Boromakot, che aveva nominato un cinese ministro per gli scambi commerciali con l'estero (\"phrakhlang\").\nMalgrado lo spargimento di sangue che accompagn\u00f2 la sua investitura, il suo fu un regno di pace e fu giudicato uno dei pi\u00f9 prosperi dell'et\u00e0 di Ayutthaya. Boromakot fu famoso per aver ravvivato la letteratura e l'arte siamese in genere. Riform\u00f2 le leggi con equilibrio, tanto che alcune di esse sono tuttora considerate valide, fece ripopolare le zone depresse a seguito delle guerre, elimin\u00f2 buona parte della criminalit\u00e0, gener\u00f2 benessere e in tutti i settori della vita sociale si cre\u00f2 un grande fermento di idee propositive. I fasti della sua corte furono celebrati dai letterati del tempo.\nFu stimolato in questi suoi sforzi dall'adozione da parte della nobilt\u00e0 di quel tempo del testo sacro buddhista \"Akanya Sutta\", secondo il quale il monarca illuminato deve continuamente dimostrare di meritare il titolo di re. Fu anche un fervente religioso e fece ristrutturare molti templi antichi, tra i quali Wat Phra Si Sanphet, Wat Ratchaburana, Wat Phra Ram ed il Chedi Phu Khao Thong, e ne fece costruire di nuovi.\nNel 1753 re Kirtisiri di Sri Lanka, storicamente la patria del Buddhismo Theravada, richiese formalmente a Boromakot di inviare una missione al fine di riorganizzare l'assetto religioso del paese, devastato da un'invasione Tamil. Il sovrano invi\u00f2 15 dei migliori monaci di Ayutthaya; la spedizione dur\u00f2 tre anni ed ebbe un grande successo, in quell'arco di tempo furono ordinati 800 nuovi monaci e novizi che entrarono a far parte del nuovo ordine religioso chiamato \"Syama Vansa\", la scuola siamese del Sangha, che \u00e8 tuttora uno dei principali ordini monastici in Sri Lanka. Oltre ai templi Boromakot fece ristrutturare ed ampliare il palazzo reale, la cui Sala del Trono (Sanphet Prasat) fu distrutta dai birmani nel 1767. La Sala del Trono fu ricostruita in seguito ricalcando l'originale nel parco-museo Mueang Boran di Samut Prakan.\nNel 1740 nomin\u00f2 Palazzo Davanti e suo erede al trono il figlio maggiore, il principe e poeta Dharmmadhibet. Questi per\u00f2 ebbe una relazione con due delle concubine del padre, fu scoperto nel 1756 e messo a morte insieme alle amanti. Boromakot scelse allora come successore il terzo figlio Duea, che sarebbe salito al trono con il nome di Uthumphon, pensando che il secondo figlio Ekathat, affetto da seri problemi fisici e psichici, non fosse in grado di regnare.\nPolitica estera.\nBoromakot fu un grande re per quanto riguarda la cultura e l'economia, favorendo i commerci con l'estero, soprattutto quelli via mare con la penisola indiana, ma dal lato militare trascur\u00f2 l'organizzazione dell'esercito. Dopo aver decimato buona parte dei generali e degli ufficiali ai tempi della guerra civile, non si preoccup\u00f2 di creare una nuova generazione di guerrieri, anche perch\u00e9 non ingaggi\u00f2 alcuna guerra e le nuove leve non avevano l'esperienza necessaria per fronteggiare eventuali emergenze. Inoltre si rivelarono controproducenti le sue scelte diplomatiche nei confronti della vicina Birmania, nei cui conflitti interni favor\u00ec il nuovo re di Ava Alaungpaya, che riunific\u00f2 il paese creando una formidabile armata temprata dalle battaglie. Quando Boromakot mor\u00ec nel 1758, la pressione dei birmani sulle frontiere del nord-ovest era diventata preoccupante.\nNel 1750 Boromakot invi\u00f2 un esercito in Cambogia per neutralizzare l'infiltrazione dei vietnamiti, che avevano favorito la detronizzazione di re Ramathipadi III, un vassallo dei siamesi, e l'ascesa al trono di Satha II. Quando questi vide arrivare l'esercito di Ayutthaya, fece atto di sottomissione a Boromakot ed i soldati rientrarono in patria senza combattere. Nello stesso anno i siamesi imposero l'ascesa al trono di Chey Chettha V al posto di Satha II.\nLa morte e la successione.\nIl sovrano mor\u00ec nel maggio del 1758 dopo 25 anni di regno, lasciando in eredit\u00e0 al figlio Uthumphon un paese ben organizzato e dall'economia fiorente, anche se adagiato sugli allori dei progressi compiuti. L'altro figlio Ekathat proclam\u00f2 i suoi diritti al trono in qualit\u00e0 di fratello maggiore, costrinse Uthumphon ad abdicare dopo un solo mese di regno e fu a sua volta proclamato re. Avrebbe portato il regno alla rovina con una condotta dissoluta che agevol\u00f2 la distruzione di Ayutthaya da parte degli invasori birmani nel 1767."}
{"id": "3479099", "revid": "3115", "url": "https://it.wikipedia.org/wiki?curid=3479099", "title": "Brie\u0161tie", "text": "Brie\u0161tie (in ungherese \"Beresty\u00e9nfalva\", in tedesco \"Brestenhau\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479100", "revid": "11959", "url": "https://it.wikipedia.org/wiki?curid=3479100", "title": "Ali Abdullah Saleh", "text": ""}
{"id": "3479102", "revid": "287204", "url": "https://it.wikipedia.org/wiki?curid=3479102", "title": "Briestie", "text": ""}
{"id": "3479105", "revid": "3115", "url": "https://it.wikipedia.org/wiki?curid=3479105", "title": "Budi\u0161", "text": "Budi\u0161 (in ungherese \"Tur\u00f3cbork\u00fat\", in tedesco \"Budisch\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479106", "revid": "453768", "url": "https://it.wikipedia.org/wiki?curid=3479106", "title": "Lama Valenzano", "text": "La lama Valenzano o torrente Valenzano \u00e8 un corso d'acqua che attraversa il territorio di Bari.\nPercorso.\nLa lama ha origine nel territorio del comune di Valenzano; attraversa il territorio di Mungivacca e sfocia nel mare Adriatico lungo il Canalone del quartiere Japigia, per un bacino imbrifero complessivo di 140\u00a0km2. Nei pressi del corso della lama fu edificata nell'XI secolo la chiesa di Ognissanti di Cuti.\nLa piena del torrente caus\u00f2 notevoli danni nell'alluvione che interess\u00f2 la citt\u00e0 di Bari il 3 settembre 1915. In seguito all'alluvione del 5-6 novembre 1926 il torrente Montrone, proveniente da Adelfia, fu deviato nel Valenzano e lo sbocco al mare fu sistemato assumendo l'aspetto attuale."}
{"id": "3479107", "revid": "287204", "url": "https://it.wikipedia.org/wiki?curid=3479107", "title": "Budis", "text": ""}
{"id": "3479108", "revid": "478814", "url": "https://it.wikipedia.org/wiki?curid=3479108", "title": "Suriyat Amarin", "text": ""}
{"id": "3479109", "revid": "287204", "url": "https://it.wikipedia.org/wiki?curid=3479109", "title": "\u010cremo\u0161n\u00e9", "text": "\u010cremo\u0161n\u00e9 (in ungherese \"Tur\u00f3cmeggyes\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479110", "revid": "478814", "url": "https://it.wikipedia.org/wiki?curid=3479110", "title": "Borommakot", "text": ""}
{"id": "3479111", "revid": "287204", "url": "https://it.wikipedia.org/wiki?curid=3479111", "title": "Cremosne", "text": ""}
{"id": "3479113", "revid": "1543377", "url": "https://it.wikipedia.org/wiki?curid=3479113", "title": "Michael Bryan", "text": "Biografia.\nBryan nacque a Newcastle upon Tyne, ora Tyne and Wear, nella contea di Northumberland e studi\u00f2 presso la Royal Grammar School di Newcastle con il professor Moyce. Nel 1781 intraprese un viaggio, raggiungendo prima Londra e successivamente con suo fratello maggiore le Fiandre, dove risiedette dal 1782 al 1790. Qui probabilmente entr\u00f2 in contatto con il mondo del commercio di stoffe, ma soprattutto form\u00f2 la base delle sue conoscenze di storia dell'arte. Nel giugno 1784 spos\u00f2 Juliana Talbot (1759-1801), sorella di Charles Talbot, il XV Conte di Shrewsbury, entrando cos\u00ec a far parte dell'aristocrazia inglese. La coppia ebbe tre figli: Henry Bryan (1786-1821), Maria Bryan (1798-1811) ed Elizabeth Bryan (1798-1810), ritratti assieme alla madre da James Ward .\nRientrato in patria nel 1790, si stabil\u00ec a Londra, dove si fece un nome come mercante ed esperto di belle arti. Nel 1793 o 1794 ritorn\u00f2 in continente alla ricerca di opere d'arte. Visit\u00f2, tra gli altri luoghi, i Paesi Bassi, dove rimase fino all'arrivo dell'ordine, da parte del governo francese, di fermare tutti i cittadini inglesi ivi residenti. Fu trattenuto a Rotterdam assieme a molti altri compatrioti. In quest'occasione ebbe modo di conoscere Jean-Joseph de Laborde, che, nel 1798, richiese il suo parere ed assistenza nella vendita della parte italiana della famosa collezione d'arte \"Orleans\" da lui acquistata. In pratica Bryan funse da intermediario per l'acquisto: contatt\u00f2 Francis Egerton, terzo duca di Bridgewater, che l'autorizz\u00f2 ad aprire la negoziazione. Dopo tre settimane, un'associazione, formata dal duca di Bridgewater, da Granville Leveson-Gower il Marchese di Stafford e da Frederick Howard, V conte di Carlisle, acquis\u00ec la collezione da Bryan per la somma di 43.500 sterline. La collezione rimase in mostra presso la galleria d'arte del Bryan in Pall Mall a Londra, come pure presso il Teatro Lyceum nello Strand.\nNel 1801, Bryan ottenne, tramite il duca di Bridgwater, il permesso del re di visitare Parigi per acquistare opere d'arte dallo studiolo del Sig.Robit. Tra le altre, ritorn\u00f2 con due opere del pittore spagnolo Murillo: \"Ges\u00f9 Bambino come il buon pastore\" e \"San Giovanni bambino con l'agnello\".\nNel 1804 Bryan si ritir\u00f2 dal mondo dell'arte e si stabil\u00ec presso suo fratello nello Yorkshire fino al 1811. Nel 1812 Bryan si rec\u00f2 di nuovo a Londra e inizi\u00f2 a scrivere la sua opera pi\u00f9 conosciuta: \"Biographical and Critical Dictionary of Painters and Engravers\" in due volumi. La prima parte fu data alle stampe nel maggio 1813 e fu conclusa nel 1816. Possedeva una galleria d'arte a Londra in Saville Row, che divenne un luogo d'incontro alla moda per artisti e mecenati. Nel 1818 rimase coinvolto in alcuni acquisti d'arte di natura speculativa, che lo portarono al fallimento.\nIl 14 febbraio 1821 fu colpito da un grave ictus, che lo port\u00f2 alla morte il 21 marzo dello stesso anno a Londra in Portman Square."}
{"id": "3479117", "revid": "3115", "url": "https://it.wikipedia.org/wiki?curid=3479117", "title": "Dubov\u00e9 (\u017dilina)", "text": "Dubov\u00e9 (in ungherese \"Tur\u00f3ct\u00f6lgyes\", in tedesco \"Daun\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479119", "revid": "287204", "url": "https://it.wikipedia.org/wiki?curid=3479119", "title": "Nemzeti Bajnoks\u00e1g I 1926-1927", "text": "Ledizione 1926-27 del Nemzeti Bajnoks\u00e1g I vide la vittoria finale del Ferencv\u00e1ros, che conquist\u00f2 il suo decimo titolo.\nCapocannoniere del torneo fu L\u00e1szl\u00f3 Horv\u00e1th del III. Ker\u00fcleti TVAC con 14 reti.\nIn questa stagione viene introdotto il professionismo, e c'\u00e8 un unico girone dove giocano sia squadre di Budapest che di altre parti del Paese."}
{"id": "3479120", "revid": "3115", "url": "https://it.wikipedia.org/wiki?curid=3479120", "title": "H\u00e1j (\u017dilina)", "text": "H\u00e1j (in ungherese \"Tur\u00f3cliget\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479124", "revid": "228587", "url": "https://it.wikipedia.org/wiki?curid=3479124", "title": "Nitruro di piombo(II)", "text": "Il nitruro di piombo(II), composto poco noto e diffuso, ha formula Pb3N2 (da non confondere con il composto Pb3N4 che ha numero CAS 75790-62-4).\nMolto instabile, si decompone in modo esplosivo durante degassificazione a vuoto."}
{"id": "3479125", "revid": "287204", "url": "https://it.wikipedia.org/wiki?curid=3479125", "title": "Horn\u00e1 \u0160tub\u0148a", "text": "Horn\u00e1 \u0160tub\u0148a (in ungherese \"Fels\u0151stubnya\", in tedesco \"Ober-Stuben\" o \"Neu-Stuben\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479126", "revid": "287204", "url": "https://it.wikipedia.org/wiki?curid=3479126", "title": "Horna Stubna", "text": ""}
{"id": "3479127", "revid": "125986109", "url": "https://it.wikipedia.org/wiki?curid=3479127", "title": "Marco VI di Alessandria (copto)", "text": "Prete e monaco del Monastero di Sant'Antonio, fu eletto come successore di Matteo nel 1646.\nIl suo papato si estese sull'Egitto dalla Chiesa della Vergine Maria al Cairo.\nDurante il suo papato, fu in relazione con l'arcivescovo siriano Ahatallah. Ahatallah era al Cairo quando Marco VI ricevette una enciclica da Tommaso, arcidiacono della comunit\u00e0 dei Cristiani di San Tommaso in India, nella quale era richiesto un nuovo vescovo in funzione della dominazione portoghese: non potendo inviare nessuno dalla sua Chiesa consigli\u00f2 ad Ahatallah di recarsi in India in missione.\nGovern\u00f2 per 11 anni e mor\u00ec nel 1656."}
{"id": "3479129", "revid": "105611", "url": "https://it.wikipedia.org/wiki?curid=3479129", "title": "ANPdI", "text": ""}
{"id": "3479132", "revid": "767487", "url": "https://it.wikipedia.org/wiki?curid=3479132", "title": "Ivan\u010din\u00e1", "text": "Ivan\u010din\u00e1 (in ungherese \"Iv\u00e1nkafalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479133", "revid": "287204", "url": "https://it.wikipedia.org/wiki?curid=3479133", "title": "Ivancina", "text": ""}
{"id": "3479135", "revid": "228587", "url": "https://it.wikipedia.org/wiki?curid=3479135", "title": "155\u00ba Gruppo", "text": ""}
{"id": "3479137", "revid": "1652635", "url": "https://it.wikipedia.org/wiki?curid=3479137", "title": "Les pr\u00e9ludes", "text": "Les pr\u00e9ludes \u00e8 il terzo dei tredici poemi sinfonici di Franz Liszt. La prima esecuzione venne diretta dallo stesso Liszt, ed in aprile 1856 venne pubblicato lo spartito, mentre nel gennaio 1865 fu la volta degli spartiti orchestrali, sempre per i tipi di Breitkopf &amp; H\u00e4rtel di Lipsia. Fra i poemi sinfonici di Liszt, \"Les pr\u00e9ludes\" \u00e8 sicuramente il pi\u00f9 famoso. Nel corso della seconda guerra mondiale, il motivo della fanfara della marcia finale divenne il tema principale del giornale radio della \"Wehrmachtbericht\" e dei cinegiornali del \"Die Deutsche Wochenschau\".\nIl titolo completo \"Les pr\u00e9ludes (d'apr\u00e8s Lamartine)\" si riferiva all'ode di Alphonse de Lamartine, \"Nouvelles m\u00e9ditations po\u00e9tiques\". La pubblicazione comprende una prefazione, che non venne scritta da Lamartine.\nNell'autunno 1857, nell\"'Anregungen f\u00fcr Kunst, Leben und Wissenschaft\" (\"Consigli per arte, vita e scienza\") di Franz Brendel, Felix Draeseke pubblic\u00f2 un saggio con l'analisi di \"Les pr\u00e9ludes\". Egli sostenne che era un programma sul quale si era basato il lavoro del compositore. Il saggio venne letto ed approvato da Liszt. \nNonostante questo, la prefazione venne aggiunta soltanto quando la composizione era gi\u00e0 finita, e pertanto non pu\u00f2 essere considerata come fonte di ispirazione di Liszt, mentre stava componendo l'opera. Inoltre \u00e8 discutibile se o in che misura sia stato influenzato dall'ode di Lamartine. Secondo Peter Raabe (1931), il poema sinfonico di Liszt non aveva nulla a che fare con essa. La posizione di Raabe venne condivisa da Emile Haraszti (1953). Entrambi gli autori sostennero che Liszt prese uno dei suoi vecchi pezzi, un'ouverture a suo tempo composta per un ciclo di pezzi per coro maschile non pubblicato, \"Les quatre \u00e9l\u00e9mens\", al quale successivamente diede il nome \"Les pr\u00e9ludes\", riferendosi a Lamartine.\nLa visione di Raabe e Haraszti venne controbattuta da Alexander Main (1979) il quale tent\u00f2 di dimostrare che vi era una stretta relazione fra l'opera di Liszt e l'ode di Lamartine. Da ci\u00f2 concluse che Liszt dovette comporre \"Les pr\u00e9ludes\" seguendo il modello programmatico dell'ode, potendo aver preso qualche elemento dalla pregressa ouverture a \"Les quatre \u00e9l\u00e9mens\". Andrew Bonner (1984), comunque, in una relazione che venne letta all'annuale incontro di Filadelfia della \"American Musicological Society\", giunse alla conclusione che la visione di Main era sbagliata. La posizione di Bonner venne sostenuta da Rena Charnin Mueller (1986). In una versione edita del suo articolo, Bonner (1986) prov\u00f2 a portare ulteriori prove a sostegno del suo punto di vista.\nLo stesso Liszt, in una lettera ad Eduard Liszt del 26 marzo 1857, diede ancora un altro suggerimento per quanto riguarda il titolo di \"Les Pr\u00e9ludes\". Secondo quanto scritto, \"Les pr\u00e9ludes\" era solo il preludio al percorso della sua composizione. Infatti, con la prima esecuzione dell'opera era stato introdotto un nuovo genere musicale. \"Les Preludes\" fu il primo esempio di un'opera per orchestra, che era stata eseguita come \"poema sinfonico\". In una lettera a Franz Brendel del 20 febbraio 1854, Liszt lo aveva definito \"uno dei miei nuovi lavori per orchestra (\" Les Preludes \")\". Due giorni dopo, in un annuncio del concerto del 23 febbraio, sulla \"Weimarische Zeitung\" del 22 febbraio 1854, veniva indicato \"Les preludes\u2014symphonische Dichtung\". Il termine \"poema sinfonico\" potrebbe essere stato coniato in quella occasione.\nIl pezzo in questione viene suonato ad una festa nell'episodio 9 della stagione 13 dei Simpson insieme al Waltz del Bel Danubio Blu di J. Strauss ed al primo movimento della Eine Kleine Nachtmusik di Mozart.\nGenesi.\n\"Les quatre \u00e9l\u00e9ments\".\nPezzi per coro.\nLa genesi di \"Les pr\u00e9ludes\" fu un complicato processo cominciato nell'estate del 1844 e andato avanti fino alla pubblicazione dell'opera nel 1856. La base da cui part\u00ec Liszt fu \"Les aquilons\", un coro maschile con accompagnamento di pianoforte. \"Les aquilons\" era stato composto il 24 luglio 1844, a Marsiglia. Il fatto \u00e8 documentato da un articolo sulla stampa locale dell'epoca.\nLiszt era giunto a Marsiglia il 23 luglio 1844. Venne ricevuto dagli artisti del coro di una compagnia tedesca in tourn\u00e9e, che consideravano Liszt come un loro compatriota, e dai loro colleghi francesi. Diretti da un certo signor Trotebas, essi eseguirono diversi pezzi corali. Alla fine chiesero al compositore un lavoro originale che potesse essere eseguito in uno dei concerti seguenti. Joseph Autran, a cui Liszt rese visita dopo il suo arrivo, gli diede il poema \"Les aquilons\". Nel pomeriggio del 24 luglio Liszt compose il pezzo. Diretto da Trotebas, venne eseguito il 6 agosto al quarto concerto di Liszt a Marsiglia. L'accompagnamento venne fatto con due pianoforti eseguito dallo stesso Liszt e da un certo Darboville, un giovane artista locale, che successivamente si aggreg\u00f2 a Liszt in parte della sua tourn\u00e9e in Spagna e Portogallo.\nOltre a \"Les aquilons\", Autran diede altri tre poemi a Liszt. Essi furono \"La terre\" (\"la terra\"), \"Les flots\" (\"le inondazioni\") e \"Les astres\" (\"gli astri\"). Liszt compose anche i pezzi aggiuntivi. Come serie, \"La terre\", \"Les aquilons\", \"Les flots\" e \"Les astres\" formano il ciclo \"Les quatre \u00e9l\u00e9mens\" (\"I quattro elementi\"). Il titolo del ciclo era un'allusione agli elementi dell'antica Grecia, terra, aria, acqua e fuoco.\nNella letteratura accademica su Liszt vi \u00e8 consenso sul fatto che \"La terre\" e \"Les Flots\" sono stati composti nella primavera del 1845 durante il tour di Liszt attraverso la Spagna e il Portogallo. Comunque le date esatte non sono chiare. I quattro pezzi \"Les quatre \u00e9l\u00e9mens\" non vennero mai pubblicati, e l'unica esecuzione fu quella del 6 agosto 1844 di \"Les Aquilons\". Il manoscritto \u00e8 custodito al \"Goethe- und Schiller-Archiv\" di Weimar. I loro numeri di catalogo sono S9, S10, S11a, S11b e S12. S12 \u00e8 il manoscritto di \"Les aquilons\".\nRiguardo ai manoscritti di \"La terre\", S9, e \"Les flots\", S10, Haraszti li data \"Lisbon and Malaga, April 1845\" e \"Valencia, Easter Sunday 1845\". Le stesse date si trovano in \"Konzertf\u00fchrer\" di M\u00fcller-Reuter. M\u00fcller-Reuter si \u00e8 basato su descrizioni dei manoscritti di Aloys Obrist. Le date sono comunque incongruenti, poich\u00e9 Liszt soggiorn\u00f2 a Lisbona dal 15 al 25 febbraio 1845. Egli si spost\u00f2 poi sulla costa orientale spagnola. Da una lettera a Lambert Massart dell'8 marzo 1845, si evince che in quel giorno si trovava a Malaga. Il luned\u00ec di Pasqua, 24 marzo, Liszt giunse a Valencia. Dopo i concerti a Valencia, part\u00ec per Barcellona il 2 aprile dove diede alcuni concerti. Torn\u00f2 quindi a Marsiglia, dove giunse il 22 o 23 aprile. L\u00ec egli incontr\u00f2 nuovamente Autran.\nMentre la differenza fra il giorno di Pasqua ed il luned\u00ec dell'Angelo \u00e8 inconsistente, quella fra febbraio o gli inizi di marzo o aprile \u00e8 sicuramente pi\u00f9 ampia. Un confronto fra le ipotesi di Haraszti con quelle di altri autori mostra che Bonner si limit\u00f2 a citare i luoghi e l'anno 1845. Mueller, d'altra parte, non menziona alcun luogo. Secondo la sua descrizione, \"La terre\", S9, venne composta in due differenti manoscritti. Solo sui ff. 9\u201314, Mueller indica \"Avril 45\" (\"aprile 1845\"). \"Les flots\" venne scritto nello stesso manoscritto della seconda parte de \"La terre\". Comunque, in questo caso Mueller non cita n\u00e9 un luogo n\u00e9 una data.\nSui manoscritti di \"Les astres\", S11a e S11b, la situazione delle fonti \u00e8 ben peggiore. In questo caso, non sono disponibili ne luoghi ne date. Haraszti, in un punto del suo saggio, ha indicato la data del 14 aprile 1845. In un altro luogo, tuttavia, ha scritto che il pezzo avrebbe forse potuto essere composto nel maggio 1845, dopo che Liszt era tornato a Marsiglia. La presunzione generale che \"Les astres\" vennero composti in quel periodo, \u00e8 solo un punto di vista, visto che non esistono fonti certe al riguardo.\nSi potrebbe ipotizzare che Liszt, quando incontro Autran a Marsiglia la seconda volta, abbia parlato delle opere da lui composte sulle sue poesie. Tuttavia, \u00e8 solo in una lettera ad Autran del 7 agosto 1852, che Liszt ricorda i quattro testi che Autran gli aveva affidato a Marsiglia. Liszt assicura anche di aver da tempo gi\u00e0 terminato la composizione. Alla luce di questa lettera, fu la prima volta che Autran ricevette informazioni concernenti le sue poesie precedenti. Le stesse poesie vennero pubblicate solo nel 1856.\nCollaborazione con Raff.\nInizio della collaborazione.\nNella sua lettera ad Autran del 7 agosto 1852, Liszt scrisse di aver orchestrato i quattro pezzi per coro. Mentre faceva ci\u00f2, ebbe l'idea di comporre un'ouverture piuttosto lunga da anteporre ad essi. Scrivendo questo, Liszt non disse che l'orchestrazione dei brani per coro non era stata fatta da lui stesso, ma da August Conradi. L'ouverture venne orchestrata da Joachim Raff.\nLa collaborazione di Liszt con Raff ebbe inizio il 19 giugno 1845 a Basilea, dove Raff assistette ad un concerto tenuto da Liszt. Liszt invit\u00f2 Raff ad andare con lui in Germania, e nell'estate del 1845 Raff collabor\u00f2 con Liszt in occasione di una festa a Bonn, dove era stata inaugurata una statua di Beethoven. Gi\u00e0 da allora, Liszt prov\u00f2 a persuadere Raff a collaborare permanentemente con lui. Assieme alla lettera del 3 maggio 1847, invi\u00f2 del denaro a Raff, come ricompensa della sua collaborazione a Bonn e lo invit\u00f2 a raggiungerlo alla fine di gennaio 1848 a Weimar. La risposta di Raff non ci \u00e8 pervenuta, ma dalla lettera di Liszt dell'8 febbraio 1848, \u00e8 noto che Raff deve avere criticato Liszt per quanto riguardava le sue opere. Raff deve anche avere dato suggerimenti che avrebbero dovuto portare Liszt a uno stile di composizione migliore. Liszt, che si sent\u00ec insultato, prefer\u00ec scegliere August Conradi per il genere di aiuto che aveva chiesto a Raff.\nAlla fine di maggio o all'inizio di giugno 1849, Raff in una lettera a Liszt chiese se la sua opera \"K\u00f6nig Alfred\" avrebbe potuto essere eseguita a Weimar. Dopo che Liszt ordin\u00f2 e ricevette l'opera dall'editore Kistner di Lipsia, scrisse una lettera amichevole a Raff l'8 luglio 1949, nella quale elogiava l'opera e soprattutto la strumentazione brillante di Raff. Liszt scrisse anche che gli eventi del passato avrebbero potuto rimanere tali. In ogni caso, avrebbe continuato a prendersi l'impegno di facilitare il percorso di Raff, che era pieno di ostacoli. Come reazione, Raff scrisse una lettera di scuse a Liszt e gli offr\u00ec i suoi servizi. In una lettera del 1\u00ba agosto 1849, Liszt accett\u00f2 le scuse e anche i servizi offerti. Per il momento, comunque, aveva gi\u00e0 fatto scelte diverse. Queste ultime si riferivano alla collaborazione di Conradi. Alla fine dell'estate 1849 Conradi lasci\u00f2 Weimar a seguito della nomina a maestro di cappella a Stettino. La stagione a Stettino venne inaugurata il 21 ottobre con una produzione di \"Egmont\".\nIl 25 settembre 1849, Raff incontr\u00f2 Liszt ad Amburgo. I due si accordarono sul fatto che Raff avrebbe raggiunto Liszt il 1\u00ba dicembre a Weimar. In una lettera del 20 novembre 1849, comunque, Liszt invit\u00f2 Raff a raggiungerlo a Bad Eilsen anzich\u00e9 a Weimar. Raff lasci\u00f2 Amburgo il 21 novembre e durante la notte giunse a Bad Eilsen. Da allora divenne segretario e assistente di Liszt e ricevette uno stipendio annuo di 600 Thaler, a carico della principessa Carolyne zu Sayn-Wittgenstein, amante di Liszt.\nRaff a Weimar.\nLa collaborazione di Liszt con Raff si rivel\u00f2 difficile. Nell'ottobre 1853, dopo quattro anni dall'inizio del rapporto d'impiego, Raff scrisse una lettera a Doris Genast, sua fidanzata:\nGi\u00e0 nel dicembre 1849 a Bad Eilsen e dopo a Weimar, Raff ebbe l'impressione che Liszt era troppo influenzato dalla principessa Wittgenstein, che lodava tutto quanto da lui composto come sublime e divino. Raff prov\u00f2 a trascinare Liszt in una direzione che, secondo la visione di Raff, era migliore e in alcuni momenti sembr\u00f2 che Liszt gli fosse grato di ci\u00f2. Durante il soggiorno a Bad Eilsen prese posizione a favore di Raff e lo difese dagli attacchi della principessa Wittgenstein. In una lettera a Raff del 30 dicembre 1850, promise di seguire i cordiali e giusti consigli di Raff in merito alle sue composizioni. Tuttavia, dal punto di vista di Raff, non molto in realt\u00e0 cambi\u00f2.\nUn'ulteriore parte dei problemi di Raff con Liszt, erano dovuti al fatto che egli era giustamente convinto che le sue doti musicali fossero eccezionali. Diverse volte Liszt aveva assicurato che avrebbe sostenuto Raff nello sviluppo della sua carriera. A questo proposito vi fu una buona occasione nel 1851, dopo che Raff aveva debuttato con successo con la sua opera \"K\u00f6nig Alfred\". Fu da questo momento che nelle sue lettere a Liszt cambi\u00f2 l'appellativo scrivendo \"Lieber Freund\" (\"caro amico\"), anzich\u00e9 la scrittura formale precedente. Il cambiamento indica che Raff avrebbe voluto essere visto non pi\u00f9 come assistente, bens\u00ec come collega. Ehli era a conoscenza che nel 1851 si sarebbe reso libero un posto a Weimar, a seguito del pensionamento di Chelard. Il posto venne dato a Liszt e venne a liberarsi la posizione di secondo \"kapellmeister\". Essa venne assegnata per\u00f2, contrariamente alle aspettative di Raff, a Johann G\u00f6tze.\nLiszt sugger\u00ec ulteriori progetti, tra cui una tesi di dottorato da elaborarsi da parte di Raff, che poi avrebbe dovuto essere nominato bibliotecario. Comunque, Liszt cambi\u00f2 idea, e Raff, a causa dei servizi che doveva compiere per Liszt, non trov\u00f2 il tempo per finire i suoi progetti. Nell'agosto del 1853 Raff sper\u00f2 di essere nominato secondo Kapellemeister in sostituzione di Ignaz Lachner a Monaco di Baviera, ma ci\u00f2 non accadde. Nei momenti di disperazione Raff temeva che il suo destino sarebbe stato lavorare per tutta la vita all'ombra di Liszt, senza alcuna possibilit\u00e0 di carriera. Il suo stipendio di Weimar era stato drasticamente ridotto e dopo di ci\u00f2 non era certo sufficiente neanche soltanto per le spese di ogni giorno. Non appena venne lasciato senza una nuova nomina, la sua situazione divenne disperata.\nNel 1854 Raff pubblic\u00f2 il libro \"Die Wagnerfrage\". Con la sua visione critica su parte del lavoro, sullo stile e l'ideologia di Wagner, si fece molti nemici nei circoli di Weimar. Due anni dopo vi fu un'altra polemica in occasione di un suo articolo su Mozart apparso sul giornale \"Signale f\u00fcr die musikalische Welt\". Comunque in entrambi i casi Raff venne difeso da Liszt. Il 24 maggio 1856, diresse l'esecuzione della sua \"Dornr\u00f6schen\" (\"Bella addormentata\"). Subito dopo lasci\u00f2 Weimar per recarsi a Wiesbaden dove Doris Genast, sua fidanzata, faceva parte della compagnia del \"Teatro di corte\".\nA Wiesbaden, dove il 28 agosto 1856 venne rappresentata la sua opera \"K\u00f6nig Alfred\", Raff ricevette un'amichevole lettera da parte di Liszt, a cui egli rese visita nella primavera del 1857 a Weimar. Liszt era disperato a causa dei molti nemici che si era fatto con le sue opere. Cerc\u00f2 di convincere Raff a scrivere un libro sui suoi poemi sinfonici, ma il suo tentativo non ebbe l'effetto desiderato. La visita di Raff a Weimar potrebbe essere stata la ragione per cui decine di ulteriori opere di Liszt giunsero nelle mani di Raff. Tra loro ci sono \"Die Hunnenschlacht\", \"Die Ideale\" e \"Hamlet\", tutte composte nel 1857 o dopo. Il 15 febbraio 1859, Raff spos\u00f2 la sua fidanzata. Da allora divenne uno dei compositori di maggior successo e rispettati del suo tempo.\nL'ouverture.\nAndrew Bonner, nel suo tentativo di dare una dettagliata storia su \"Les pr\u00e9ludes\" basata sulle fonti dell'epoca, afferm\u00f2 che gi\u00e0 nel 1845 Liszt aveva abbozzato una ouverture per il ciclo \"Les quatres \u00e9l\u00e9ments\". Bonner ipotizz\u00f2 anche che Liszt aveva gi\u00e0 allora fatto una breve anteprima dell'opera. Dal momento che le fonti musicali, come presunto da Bonner, non erano venute alla luce, la sua fonte reale era evidentemente un'altra. Si tratta di una raccolta di saggi del 1883, intitolata \"Franz Liszt, Studien und Erinnerungen\" di Richard Pohl. Secondo Pohl, Liszt inizi\u00f2 a comporre \"Les pr\u00e9ludes\" nel 1845 a Marsiglia e termin\u00f2 nel 1850 a Weimar. Bonner non dice che Pohl scrisse anche: che \"Les pr\u00e9ludes\" ebbero la prima nel marzo 1854.\nLa data della prima esecuzione, come indicata da Pohl, risulta errata, visto che \"Les pr\u00e9ludes\" non venne eseguito in marzo, ma nel febbraio 1854. Si \u00e8 inoltre certi che \"Les pr\u00e9ludes\" non fu terminato nel 1850. Lo stesso Bonner, nel suo saggio lo dimostra con delle fonti. Mentre \u00e8 vero che, in un certo senso, \"Les pr\u00e9ludes\" venne iniziato a Marsiglia, non vi sono fonti che confermino la data del 1845. Liszt aveva composto, un anno prima, \"Les aquilons\", come suo primo pezzo del ciclo \"Les quatre \u00e9l\u00e9mens\" dal quale successivamente deriv\u00f2 \"Les pr\u00e9ludes\". In questo senso egli inizi\u00f2 la composizione di \"Les pr\u00e9ludes\" a Marsiglia. Comunque, non fu nel 1845, ma nel 1844. Dopo ci\u00f2, l'opinione di Bonner che non vi erano motivi reali per dubitare che Liszt inizi\u00f2 l'ouverture gi\u00e0 nel 1845, pu\u00f2 ampiamente essere condivisa. Il libro di Pohl non \u00e8 quindi una fonte attendibile.\nLe prime fonti dei tentativi di orchestrare i pezzi per coro di \"Les quatre \u00e9l\u00e9mens\" sono scritte per mano di Conradi. Esse sono contenute in due volumi, rilegati, con i numeri di catalogo B20 e B21. Mentre Conradi ha scritto sui lati \"verso\", le parti \"recto\" sono state lasciate libere per le revisioni di Liszt. Il B21 contiene una versione precedente mentre il B20 \u00e8 una rielaborazione sulla base dei suggerimenti di Liszt. La prima o la versione successiva \u00e8 stata datata da Conradi \"14.4.48\" (14 aprile 1848). Le date mostrano che nella primavera del 1848 Liszt e Conradi erano occupati nella riorchestrazione dei pezzi per coro. Ci\u00f2 risulta dalla dichiarazione di Liszt nella sua lettera ad Autran del 7 agosto 1852. Mentre orchestrava i pezzi del coro Liszt ebbe l'idea di aggiungere una ouverture. In B20, su una pagina che separa i pezzi \"La terre\" e \"Les flots\", Liszt scrisse un repertorio dei lavori da fare per il completamento della composizione. I primi due elementi sono \"Les quatre \u00e9l\u00e9ments ouverture\" e \"Ce qu'on entend sur la montagne\". La data precisa in cui Liszt scrisse il repertorio non pu\u00f2 essere determinata, ma dovrebbe essere stato nella primavera del 1848 o dopo.\nNel dicembre 1849 Joachim Raff scrisse una lunga lettera a Kunigunde Heinrich, nella quale descriveva un resoconto del suo primo mese di lavoro con Liszt a Bad Eilsen. Secondo quanto scritto, Liszt si preparava in silenzio ad una carriera di compositore. Entro due o tre anni avrebbe voluto presentarsi a Parigi. Per quanto riguarda il lavoro di Raff a Bad Eilsen, aveva tradotto un articolo di Liszt su John Field e aveva messo in \"bella copia\" lo spartito del primo concerto per pianoforte di Liszt. Egli aveva anche strumentato parte delle ouverture \"Ce qu'on entend sur la montagne\" e \"Die 4 Elemente\" (\"I quattro elementi\"). Delle parti strumentate aveva fatto una bella copia.\nCome principale scoperta, Bonner fu in grado di dimostrare l'esistenza nelle mani di Raff di una partitura della ouverture \"Les quatre \u00e9l\u00e9mens\". Nel bel mezzo di uno dei quaderni di Liszt, il numero di catalogo N3, trov\u00f2 una correzione di quattro pagine di mano di Liszt, intitolata \"4 Elements Seite 25\" (\"Four Elements pag. 25\"). Il passaggio in N3 corrisponde esattamente alla musica delle p. \u00a025\u201326 di un pezzo orchestrale sito al numero di catalogo A3c. Il pezzo A3c venne da Raabe elencato come appartenente ad una precedente sconosciuta realizzazione di \"Les pr\u00e9ludes\". Egli non riconosce la mano di Raff, dal momento che la grafia di Raff \u00e8 cambiata radicalmente durante il periodo del suo soggiorno a Weimar. Per questo viene detto che sulla copertina del primo bifolium A3c Liszt scrisse il titolo \"Les Pr\u00e9ludes\".\nLiszt non dat\u00f2 la sua correzione nel quaderno N3, ma la data mancante pu\u00f2 essere stimata da altre fonti. La maggior parte di quanto contenuto nel quaderno N3 consiste in un progetto di pezzi brevi della ouverture e cori per il \"Der enfesselte Prometheus\" di Herder \nIn un elenco di progetti futuri di Liszt indicato alla fine della lettera di Raff a Kunigunde Heinrich del dicembre 1849 da Bad Eilsen, la musica del Prometheus non \u00e8 menzionata. Deve essere stato un nuovo progetto, che Liszt e Raff avevano avviato dopo il loro arrivo a Weimar all'inizio di gennaio 1850. Il progetto venne orchestrato da Raff che ne fece una bella copia. Questa versione delle musiche del Prometheus venne eseguita il 24 agosto 1850 a Weimar.\nPoich\u00e9 il contenuto di N3 era solo destinato ad essere orchestrato da Raff, sembra essere abbastanza plausibile che la correzione di Liszt per la ouverture \"Les quatre \u00e9l\u00e9mens\" sia stata scritta nel 1850 durante la genesi della musica del Prometheus. Le correzioni di Liszt sono gi\u00e0 incorporate nel pezzo A3c. Il pezzo corretto da Liszt non fu pertanto l'A3c ma la prima partitura che Raff aveva cominciato a Bad Eilsen. Secondo Raabe, vennero elaborate parti orchestrali del pezzo A3c che Raabe trov\u00f2 a Jena. Potrebbe esserci stata una esecuzione di prova della ouverture, ma le fonti al riguardo non sono disponibili. Il primo pezzo di Raff e le parti menzionate da Raabe sono andate perse.\nPrima menzione del titolo \"Les pr\u00e9ludes\".\nUna delle prime menzioni del titolo \"Les Pr\u00e9ludes\" si possono trovare nel cosiddetto \"Tasso\" Sketchbook, N5 del catalogo, un album che \u00e8 stato utilizzato da Liszt a partire dal novembre 1845. Dopo circa due dozzine di voci Liszt annot\u00f2 i titoli delle poesie francesi \"Les djins\", \"Les haleines\", \"Les Pr\u00e9ludes\" e \"Ce qu'on entend sur la Montagne\". Non vi sono date, n\u00e9 alcun indizio che Liszt abbia preso atto dei titoli. Dalla sequenza delle sue voci precedenti si pu\u00f2 immaginare che i titoli siano stati annotati entro la fine del 1845 o all'inizio del 1846.\nDue delle poesie sono state utilizzate dal compositore belga C\u00e9sar Franck come programma per delle sue opere sinfoniche. Esse sono \"Ce qu'on entend sur la montagne\", composto nel periodo 1845-1847 e \"Les djins\" composto nel 1884. Nonostante Franck non pubblic\u00f2 il suo \"Ce qu'on entend sur la montagne\", \u00e8 quasi certo che Liszt ne fosse a conoscenza quando nell'autunno del 1849 compose una prima versione del suo poema sinfonico omonimo. Nella lettera del 20 novembre 1849, nella quale invitava Raff a raggiungerlo a Bad Eilsen, Liszt scrisse di portargli alcune interessanti opere di Chopin. Egli scrisse:\nNella sua risposta del 21 novembre 1849, Raff assicur\u00f2 Liszt che avrebbe avuto i manoscritti richiesti. Lo stesso giorno, assierme a Schubert, lasci\u00f2 Amburgo per recarsi a Bad Eilsen. Dalla lettera di Liszt a Fran\u00e7ois-Joseph F\u00e9tis del 22 ottobre 1849, si ricava che in quel periodo era impegnato a Bad Eilsen nella stesura del suo \"Ce qu'on entend sur la montagne\". Dopo che Raff giunse a Bad Eilsen, orchestr\u00f2 la bozza. Difficilmente si pu\u00f2 immaginare che si trattasse di un diverso lavoro di Franck, invece di \"Ce qu'on entend sur la montagne\", che Liszt voleva avere.\nVi \u00e8 un ulteriore parallelo tra Liszt e Franck. In un altro dei taccuini di Liszt, numero di catalogo N4, Andrew Bonner trov\u00f2 un breve abbozzo, intitolato \"Les djins\". Bonner ritiene che l'abbozzo \u00e8 da far risalire alla prima stesura degli anni 1850, ma questa non \u00e8 che un'ipotesi. Il libro \u00e8 per la maggior parte dedicato ad abbozzi per il primo atto dell'opera \"Sardanapalo\", che Liszt potrebbe aver iniziato nel 1847. Nel dicembre 1849, a Bad Eilsen, pianific\u00f2 il completamento dell'opera, ma il progetto non fu mai portato a termine. Ancora nel N4 vi sono degli abbozzi per i poemi sinfonici \"Festkl\u00e4nge\", \"Die Ideale\" e \"Hamlet\", oltre che della Faust-Symphonie e della Dante-Symphonie. Fino a che non venne composto \"Hamlet\" nel 1858, l'album venne usato da Liszt per larga parte degli anni 1850.\nL'abbozzo di \"Les djins\" nell'album N4, sembra indicare che era intenzione di Liszt di comporre i poemi sinfonici dopo i quattro poemi, i titoli dei quali aveva annotato diversi anni prima nell'album N5. Un lavoro dal titolo \"Les pr\u00e9ludes\" dovrebbe essere stato fra questi. Tuttavia, senza ulteriori fonti pi\u00f9 nulla si pu\u00f2 dire su ci\u00f2. Dal momento che non \u00e8 disponibile una data precisa, non \u00e8 nemmeno chiaro se l'abbozzo di \"Les djins\" \u00e8 stato scritto prima della composizione di \"Les Preludes\" o dopo.\nDa \"Les quatre \u00e9l\u00e9ments\" a \"Les pr\u00e9ludes\".\nLina Ramann, Peter Raabe, Emile Haraszti.\nLa differenza fra l'ouverture a \"Les quatre \u00e9l\u00e9ments\" ed il poema sinfonico \"Les pr\u00e9ludes\" \u00e8 stata tratteggiata dai diversi autori con punti di vista differenti. Secondo Lina Ramann nel secondo volume del suo \"Franz Liszt als K\u00fcnstler und Mensch\" (1894), la composizione dell'ouverture aveva gi\u00e0 raggiunto uno stato molto avanzato, quando Liszt venne a conoscenza della debolezza delle poesie di Autran. Liszt si era lamentato con Victor Hugo, sperando segretamente, che lo stesso sarebbe venuto in suo aiuto. Tuttavia, Hugo fece orecchie da mercante e Liszt era troppo orgoglioso per chiedere ad Hugo la sua collaborazione. In occasione del concerto del 23 febbraio 1854, Liszt si ricord\u00f2 dell'ouverture abbandonata e la trasform\u00f2 in conformit\u00e0 all'ode di Lamartine.\nMentre la Ramann stava preparando il suo libro, invi\u00f2 un questionario a Liszt, che rispose con dei commenti. Inoltre, aveva avuto colloqui con lo stesso Liszt, nonch\u00e9 con la principessa Wittgenstein. Due dei questionari vertevano sui lavori strumentali ed i poemi sinfonici di Liszt, ma sono andati smarriti. Dei collqui della Ramann con Liszt e la principessa Wittgenstein, molti dettagli si trovano nel suo diario. Comunque, \"Les pr\u00e9ludes\" non vi \u00e8 menzionato. La questione delle fonti reali della Ramann rimane quindi aperta.\nPeter Raabe, senza specificarne i motivi, sostenne che il punto di vista della Ramann era sbagliato. Secondo il suo punto di vista, Liszt cambi\u00f2 soltanto il titolo ai \"Les quatre \u00e9l\u00e9mens\" con il nuovo titolo \"Les pr\u00e9ludes\". Le fonti di Raabe erano costituite da materiale manoscritto al quale egli pot\u00e9 accedere a Weimar. Da sue note non pubblicate si sa che egli compar\u00f2 i pezzi per coro \"Les quatre \u00e9l\u00e9mens\" con diversi lavori manoscritti, e fra questi l'A3c. Egli aveva trovato che i materiali musicali delle partiture erano stati presi dai pezzi per coro.\nDal punto di vista di Raabe, questa era la prova sufficiente che in una fase precedente l'ouverture e \"Les Pr\u00e9ludes\" erano stati la stessa cosa. Infatti, Liszt aveva aggiunto il titolo \"Les Preludes\" al pezzo A3c, in modo che da questo punto di vista Raabe aveva ragione. C'\u00e8 ancora un vuoto nelle sue argomentazioni, in quanto non \u00e8 chiaro, il momento in cui Liszt scrisse il titolo sul pezzo. In conformit\u00e0 alla visione della Ramann, egli pu\u00f2 avere rielaborato l'opera e in questa occasione aver scritto il nuovo titolo.\nSecondo il punto di vista di Emile Haraszti fu la principessa Wittgenstein ad aver giocato una falsa partita con Joseph Autran. Anche se sapeva che i suddetti lavori sinfonici erano strettamente connessi con le poesie di Autran, convinse Liszt a dare un titolo diverso. Poich\u00e9, secondo Haraszti, la personalit\u00e0 di Liszt era piuttosto debole, egli accett\u00f2 il suggerimento. Le fonti di Haraszti furono lo spartito di \"Les pr\u00e9ludes\" e delle copie microfilmate dei pezzi per coro. A queste si aggiungevano le lettere di Liszt e della principessa Wittgenstein ad Autran, e la corrispondenza di Liszt e Raff, pubblicata da Helene Raff.\nAllo stesso modo di Raabe, Haraszti ha rilevato che i materiali musicali di \"Les Pr\u00e9ludes\" erano stati presi dai pezzi per coro. Poich\u00e9 egli conosceva, dalla lettera di Raff a Heinrich Kunigunde da Bad Eilsen, che era esistita una ouverture \"Les quatre \u00e9l\u00e9mens\", ha pensato che \"Les Pr\u00e9ludes\" era stata originariamente questa ouverture. Per quanto riguarda il falso gioco della principessa Wittgenstein, Haraszti ha citato una lettera da parte di questa ad Autran del 1856. Anche se i suddetti lavori sinfonici avevano avuto una prima esecuzione due anni prima come \"Les Preludes \", nella lettera della principessa era citato il titolo \"Les quatre \u00e9l\u00e9mens\". La scoperta di Haraszti, tuttavia, non pu\u00f2 essere presa come prova di un falso gioco. Se \u00e8 vero che nella lettera della principessa Wittgenstein, come citato da Haraszti, il titolo \"Les quatre \u00e9l\u00e9mens\" era accennato, la principessa non aveva inteso parlare di un lavoro sinfonico, ma di pezzi per coro.\nAlexander Main.\nAlexander Main dichiar\u00f2 che i punti di vista di Raabe e Haraszti erano errati e senza alcuna base. Dal momento che Main non aveva avuto accesso a fonti manoscritte a Weimar, aveva inviato una richiesta ad un certo dottor Gerhard Schmid al \"Goethe-und Schiller-Archiv\". Il dottor Schmid nella sua risposta inform\u00f2 Main sul fatto che nel catalogo delle opere di Liszt della principessa Wittgenstein vi era una voce \"Ouverture des quatre elements avec choeurs\" a cui la principessa aveva aggiunto la parola \"Preludes\". Secondo la visione di Main, evidentemente questa annotazione, e solo questa, era stata la definitiva prova che \"Les quatre \u00e9l\u00e9ments\" ed il poema sinfonico \"Les pr\u00e9ludes\" erano la stessa cosa.\nL'argomentazione di Main, in quanto tale, \u00e8 sbagliata, in quanto l'annotazione \u00e8 indicata solo nel suo saggio e non altrove. L'opinione che l'ouverture e \"Les pr\u00e9ludes\" fossero lo stesso pezzo, pertanto deve essere scaturita da altre fonti. Comunque, Main aveva ancora un altro argomento. Nella lettera di Liszt a Raff del 5 giugno 1851, egli trov\u00f2 una menzione ad una \"Meditation Symphonie\".\nNella visione di Main, il titolo \"Meditation Symphonie\" faceva riferimento a Lamartine. Anche se Main non ha dato ulteriori spiegazioni, il percorso della sua associazione \u00e8 chiaro. L'ode \"Les Pr\u00e9ludes\" faceva parte di \"Nouvelles m\u00e9ditations po\u00e9tiques\". Dal momento che anche qui si trova il termine \"meditazione\", la \"Meditation Symphonie\" deve essere stata un lavoro sulle odi di Lamartine. Il lavoro deve essere stato \"Les Pr\u00e9ludes\", dal momento che nessun altro lavoro di Liszt pu\u00f2 essere associato alle \"M\u00e9ditations po\u00e9tiques\". Main ricevette una conferma alla sua ipotesi da Theodor M\u00fcller-Reuter, che nel suo \"Konzertf\u00fchrer\" (1909) aveva dichiarato che uno dei manoscritti di \"Les Pr\u00e9ludes\" portava la denominazione \"Meditation Symphonie\". Da qui \"Meditation Symphonie\" e l'ouverture a \"Les quatre \u00e9l\u00e9ments\" entrambe citate da Liszt nella sua lettera a Raff, dovevano essere due pezzi differenti. Main sostenne anche che a giugno 1851 \"Les Pr\u00e9ludes\", il presunto \"Meditazione Symphonie\", esisteva gi\u00e0 come partitura pubblicata.\nMentre il ragionamento di Main, a prima vista pu\u00f2 dare l'impressione di essere ben argomentato, \u00e8 comunque sbagliato. In opposizione alla sua affermazione relativa alla versione dell'opera del giugno 1851, il pezzo A3c, l'unico da prendere in considerazione, contiene musica molto diversa da quella pubblicata come \"Les Preludes\". La citazione di Main dalla lettera di Liszt \u00e8 tratta dalla p. \u00a01163 della corrispondenza di Liszt con Raff, edita dalla figlia di Raff, Helene. In questo si \u00e8 incorsi in un altro errore. L'errore sarebbe stato evitato, se Main avesse letto l'intera pagina della fonte.\nLa pagina citata della corrispondenza di Liszt con Raff contiene una parte di una lunga lettera di Liszt del 5 giugno 1851. Nella parte vicina alla parte superiore della pagina, Liszt scrisse che il giorno dopo avrebbe mandato a Raff le composizioni \"Ce qu'on entend sur la montagne\" e \"Tasso. Lamento e trionfo\", cos\u00ec come gli spartiti delle sue trascrizioni per pianoforte e orchestra della \"Wanderer-Fantasie\" di Schubert e della \"Polacca brillante\" di Weber. Nei manoscritti di \"Ce qu'on entend sur la montagne\" e \"Tasso\", Liszt aveva indicato alcune correzioni. Raff avrebbe dovuto fare delle belle copie di essi o semplicemente spiegare come fare al copista che avrebbe dovuto scrivere le parti orchestrali.\nI paragrafi successivi della lettera di Liszt sono pieni di osservazioni relative a un arrabbiato \"R...\". Egli aveva scritto le partiture delle due trascrizioni, ma queste erano piene di errori. Raff, a nome di Liszt, avrebbe dovuto dire a \"R...\", che dovrebbe realizzare delle copie migliori. Liszt torn\u00f2 poi a questioni che riguardavano Raff. Come citato da Main, chiese se Raff avesse le partiture del \"Tasso\" e della \"Meditation Symphony\" copiate da G\u00f6tze. Un confronto con le osservazioni di Liszt nella parte superiore della pagina mostra che con il termine \"meditation Symphony\" non viene indicata una prima versione di \"Les Pr\u00e9ludes\", come ipotizzato da Main, ma di \"Ce qu'on entend sur la Montagne\". Quanto sostenuto da M\u00fcller-Reuter nella \"Konzertf\u00fchrer\" \u00e8 pertanto sbagliato.\nAndrew Bonner.\nAndrew Bonner fece degli studi su tre lavori orchestrali. Essi erano quelli che portano il numero di catalogo A3a, A3b e A3c, e sono gli stessi lavori descritti da Raabe nelle sue annotazioni a \"Les pr\u00e9ludes\" nel suo catalogo delle opere di Liszt. Il pezzo A3c \u00e8 il primo dei tre. Esso \u00e8 una bella copia realizzata da Raff, comprendente delle correzioni di Liszt ed \u00e8 contenuto nel libro N3, dell'orchestrazione dell'ouverture a \"Les quatre \u00e9l\u00e9mens\", che Raff aveva iniziato nel dicembre 1849 a Bad Eilsen.\nIL pezzo A3a \u00e8 la versione pi\u00f9 pesantemente modificata del pezzo. Esso \u00e8 in parte scritto da Liszt, ed in parte da Hans Bronsart von Schellendorff. Della versione revisionata, Raff fece una bella copia. Questa \u00e8 la prima versione del pezzo A3b. Una seconda versione dello stesso pezzo, anch'essa scritta da Raff, rappresenta la versione pubblicata di \"Les pr\u00e9ludes\". Comparandola con la prima versione A3b \u00e8 la versione di \"Les pr\u00e9ludes\", che venne eseguita il 23 febbraio 1854 a Weimar. Essa \u00e8 essenzialmente identica alla versione conosciuta ai giorni nostri.\nBonner cerc\u00f2 di dimostrare che non vi era nessuna versione intermedia tra i pezzi A3c e A3a. A questo scopo egli cit\u00f2 una fonte ulteriore, un manoscritto con il numero di catalogo Z14. Si tratta di una bella copia, in mano a Raff, di un catalogo tematico delle opere di Liszt. Nella pagina del titolo vi \u00e8 la data 1853 che nella stampa venne poi modificata in 1855. Il catalogo contiene una pagina con l'incipt delle prime versioni di \"Ce qu'on entend sur la Montagne\", dei successivi \"Les Pr\u00e9ludes\", \"Tasso\" e \"Mazeppa\". L'incipit del successivo \"Les Preludes\" corrisponde esattamente all'apertura della versione del pezzo A3c. Sopra l'incipit Raff lasci\u00f2 una spazio libero per inserire il titolo, spazio rimasto vuoto.\nSecondo Bonner, la pagina con gli incipit \u00e8 sul retro di Z14. In contrasto con ci\u00f2, Mueller scrisse che gli incipit erano sul \"recto\" di f.1. La descrizione di Mueller, molto pi\u00f9 dettagliata di quella di Bonner, \u00e8 pi\u00f9 affidabile. Secondo questa, Z14 \u00e8 costituito da tre parti, che Mueller designa come A, B e C.\nLa parte A, \u00e8 una versione precedente del catalogo. Comprende sette bifolia, ognuno dei quali \u00e8 stato utilizzato per un genere specifico. Sul primo bifolium Raff elenca le opere sinfoniche di Liszt. In un passo successivo, ha ripreso la maggior parte del materiale della parte A nelle parti B e C, il \"Hauptkatalog\". Da questo \"Hauptkatalog\" del 1855 venne realizzato un catalogo a stampa delle opere di Liszt, da Breitkopf &amp; H\u00e4rtel. Mentre la parte B della Z14 \u00e8 il corpo principale del catalogo, la parte C, etichettata come \"Nachtr\u00e4ge zum Verzeichnis der Werke von Franz Liszt\", si compone di due bifolia sciolti. Sul F.2 della parte C, sono elencati i poemi sinfonici. Bonner, nella sua descrizione della pagina con l'incipit, ha apparentemente confuso le parti A e C.\nLa parte A contiene un incipit della prima versione del corale \"An die K\u00fcnstler\", che venne eseguito con scarso successo il 3 ottobre 1853 a Karlsruhe. Nel novembre 1853 Liszt revision\u00f2 il lavoro, e l'incipit di questa versione \u00e8 contenuto nella parte B dello Z14. Da ci\u00f2 risulta chiaro che Raff deve aver scritto la parte B nel novembre 1853 o dopo. D'altra parte, esiste una lettera di Raff a Karl Gurckhaus, dalla quale risulta che Raff in quell'epoca stava lavorando al catalogo. Il catalogo menzionato da Raff in questa lettera doveva essere la parte A di Z14. Poich\u00e9 l'incipit nella parte A del successivo \"Les Preludes\"corrisponde esattamente alla apertura della versione A3c, fino ad allora nulla era cambiato.\nNella parte A dello Z14, l'ordine di registrazione dei lavori sinfonici riflette l'ordine delle orchestrazioni di Raff. Cos\u00ec la versione senza titolo iniziale di \"Les Pr\u00e9ludes\" \u00e8 stata inserita come seconda e la prima versione di \"Tasso\" come terzo elemento. Nella parte C, entrambi i pezzi sono stati invertiti. Ci\u00f2 riflette l'ordine dei poemi sinfonici del ciclo, come pubblicati dal 1856. Il nuovo ordine non rispecchia l'ordine in cui i lavori erano stati composti o finiti. \"Mazeppa\", per esempio, che era stato terminato fin dal 1851, venne pubblicato come No. 6 del ciclo, mentre \"Orpheus\", originariamente composto come ouverture ad una rappresentazione dell'opera di Gluck, \"Orfeo ed Euridice\" del 16 febbraio 1854 a Weimar, venne pubblicato come No. 4.\nSecondo Bonner, la trasformazione del pezzo A3c in A3a venne fatta nel 1853 o agli inizi del 1854, e la seconda edizione A3b data dal 1855 al 1856. Egli ha diviso i manoscritti di Raff in tre tipi di scrittura diversi associandoli a diversi periodi temporali. Nel saggio di Bonner, sono stati riprodotti esempi dei pezzi A3a, A3b e A3c. Essi mostrano la variazione nella scrittura da parte di Raff. Riguardo alle date egli le ha inserite come esempio ed ammette che sono soltanto approssimative. Senza ulteriori suggerimenti da fonti, la sua pretesa che la trasformazione del pezzo A3c ad A3a sia stata fatta nel 1853 o all'inizio del 1854 rimane quindi una congettura.\nConclusione.\nMentre le argomentazioni di Bonner in favore delle sue date relativamente alla trasformazione del pezzo A3c in A3a sono solo in parte convincenti, vi sono altri aspetti delle sue fonti dai quali \u00e8 possibile ricavare ipotesi pi\u00f9 precise. Guardando alla situazione di Liszt nel 1853, egli agli inizi di ottobre diresse il festival musicale di Karlsruhe dove venne eseguito il corale \"An die K\u00fcnstler\". In compagnia di Joseph Joachim, Hans von B\u00fclow, Eduard Rem\u00e9nyi, Richard Pohl e Dionys Pruckner, egli and\u00f2 a Basilea, dove lo attendeva Richard Wagner. Assieme a Wagner ed alla principessa Wittgenstein, Liszt and\u00f2 a Parigi. Il 30 ottobre 1853, torn\u00f2 a Weimar, dove diresse una rappresentazione del \"Der fliegende Holl\u00e4nder\" di Wagner.\nIl pezzo A3a era stato scritto in parte da Hans von Bronsart. Egli si era iscritto al circolo di Weimar ed aveva conquistato la fiducia di Liszt. Bronsart non \u00e8 per\u00f2 mai menzionato come membro del gruppo che orbitava intorno a Liszt e che partecipava al festival di musica di Karlsruhe e incontr\u00f2 Wagner a Basilea. Prendendo questo come suggerimento, Bronsart molto probabilmente si era iscritto al circolo non prima del novembre 1853. Novembre 1853 pu\u00f2 quindi essere preso come prima data per la revisione della partitura da A3c ad A3a.\nSecondo la descrizione di Bonner, il pezzo A3a venne scritto di gran fretta. Ci\u00f2 vuol dire che vi era una data fissa entro la quale il lavoro doveva essere terminato. A prima vista, tale data pu\u00f2 essere presunta come il 23 febbraio 1854, quando \"Les Pr\u00e9ludes\" venne eseguito la prima volta. Liszt avrebbe voluto eseguire un suo nuovo lavoro per orchestra e per questo motivo egli insieme con Bronsart rivide l'ouverture ex \"Les quatre \u00e9l\u00e9mens\". Tuttavia, in questo caso non vi era alcuna necessit\u00e0 di fretta, dal momento che Liszt avrebbe potuto anche eseguire \"Mazeppa\". Infatti questo era pronto dal 1851 e la prima venne data soltanto il 16 aprile 1854. Liszt avrebbe potuto anche eseguire \"Festkl\u00e4nge\", del quale aveva fatto una completa stesura l'11 agosto 1853, a Karlsbad.\nNel febbraio 1854, due altre importanti date erano importanti per Liszt. Una di esse, era il compleanno della Granduchessa Maria Palowna il 16 febbraio. Ogni anno, in questo giorno veniva rappresentata un'opera. Nel 1854 fu la volta di \"Orfeo ed Euridice\" di Gluck, per cui Liszt compose la su menzionata ouverture e la musica venne eseguita alla fine dell'opera. Nella seconda met\u00e0 di gennaio 1854 Raff fu occupato da questo lavoro. Raff, quindi, non era libero, e questa potrebbe essere stata la ragione per cui Liszt scelse Bronsart come assistente per la trasformazione del pezzo A3c ad A3a di \"Les Preludes\".\nUn'altra data fissa era quella dell'8 febbraio, compleanno della principessa Wittgenstein. Da quando lei decise che Liszt poteva rivelarsi come un grande compositore e gli chiese di comporre grandi capolavori, egli pu\u00f2 aver avuto l'idea di offrirle una coppia di pezzi orchestrali come regalo per il suo compleanno. Egli potrebbe aver preso l'ode \"Les pr\u00e9ludes\" di Lamartine come programma di uno dei due pezzi, sapendo che la principessa amava le opere di Lamartine, e per l'altro \"M\u00e9ditations po\u00e9tiques\".\nL'ipotesi di cui sopra ha molta somiglianza con il punto di vista di Lina Ramanns. Dal momento che Liszt nella sua giovinezza era stato fortemente legato a Victor Hugo, fu una questione di cortesia quella di fargli visita nell'ottobre 1853 durante il suo soggiorno a Parigi. La debolezza delle poesie di Autran, come dichiarato dalla Ramann, pu\u00f2 essere considerata come una questione di gusti. Autran, tuttavia, fino al 1854 non riusc\u00ec a pubblicarle. Cos\u00ec potrebbe essere stato lui stesso a trovare che esse non erano tra le sue migliori. Liszt aveva eseguito o pubblicato la precedente ouverture con il titolo \"Les quatre \u00e9l\u00e9mens d'apr\u00e8s Autran\", il titolo sarebbe stato insensato in quanto non vi erano lavori intitolati \"Les quatre \u00e9l\u00e9mens\" di Autran. Potrebbe essere stato questo il motivo per il quale l'incipit in F.1 del catalogo Z14 non portava alcun titolo\nPrefazione.\nTheodor M\u00fcller-Reuter, nel suo \"Konzertf\u00fchrer\", pubblic\u00f2 quattro differenti versioni della prefazione a \"Les pr\u00e9ludes\". La prima versione era del marzo 1854 scritta dalla principessa Wittgenstein. In una lettera a Liszt del 31 marzo 1854, scrisse:\nDopo che la principessa ebbe scritto le prefazioni del \"Tasso\" e \"H\u00e9ro\u00efde fun\u00e8bre\", le sette prefazioni vennero stampate in una brochure. Al pi\u00f9 tardi all'inizio del mese di giugno 1854 l'opuscolo venne distribuito tra gli amici di Liszt.\nMentre la principessa, nella lettera a Liszt, assicur\u00f2 che le prefazioni erano brevi, \u00e8 vero il contrario. La prefazione a \"Les Pr\u00e9ludes\" comprende ponderose riflessioni su se stessa, in cui sono incorporati alcuni versi di citazioni dall'ode di Lamartine.\nEsse vennero drasticamente abbreviate nell'aprile 1856 in questa versione pubblicata come parte dello spartito. Delle precedenti citazioni ne rimasero soltanto alcune. In esa la frase, \"la tromba suona l'allarme\". Oltre al titolo \"Les Pr\u00e9ludes \", solo questo \u00e8 stato tratto da Lamartine.\nUna successiva versione della prefazione venne scritta in occasione dell'esecuzione di \"Les pr\u00e9ludes\" del 6 dicembre 1855 a Berlino. Questa versione era firmata da Albert Hahn. M\u00fcller-Reuther presume che questa venne scritta sotto l'influenza di Liszt, ed Haraszti ipotizz\u00f2 che anche questa versione era stata scritta dalla principessa. In ogni caso, Liszt deve aver gradito visto che decise di dirigere egli stesso l'esecuzione.\nNella versione del 1855 della prefazione vi \u00e8 un collegamento con l'ode di Lamartine nella parte principale ridotta ad un riferimento alla frase, \"Che altro \u00e8 la nostra vita, se non una serie di preludi a quell'inno sconosciuto, la cui prima e solenne nota \u00e8 intonata dalla morte?\" Secondo questa versione della prefazione, Liszt l'ha trovata nell'ode di Lamartine. Comunque, la frase venne tratta dall'inizio della versione del marzo 1854, mentre l'ode non la contiene. Sicuramente non venne scritta da Lamartine, ma dalla principessa Wittgenstein.\nCome parte ulteriore della versione del 1855, l'autore ha cercato di spiegare il contenuto del \"Les Pr\u00e9ludes\". A seguito di tale interpretazione, il lavoro ha quattro movimenti e una introduzione. Il motivo musicale principale, cos\u00ec come introdotto proprio all'inizio, dopo due \"pizzicato\" del quartetto d'archi, era destinato a dare l'impressione dell'uomo come problema insolubile del mondo. L\"'andante maestoso\", a cui il lavoro ritorna alla fine, mostra l'uomo dopo la battaglia. In alcune parti delle sezioni di mezzo Liszt segue le idee di Lamartine. Poi prende rifugio nella solitudine rurale. Dopo qualche tempo egli non pu\u00f2 pi\u00f9 sopportare la convivenza pacifica con una donna in un ambiente idilliaco. Se ne va cos\u00ec e torna a combattere. Dato che l'andante maestoso \u00e8 gi\u00e0 suonato poco dopo l'inizio dell'opera, la trama pu\u00f2 essere stata intesa nel senso che dopo un periodo di lotte una persona ricorda alcune parti della sua vita.\nIn occasione dell'esecuzione de \"Les pr\u00e9ludes\" del 30 aprile 1860, a Praga venne scritta una quarta versione della prefazione. Questa versione venne probabilmente scritta da Hans von B\u00fclow che diresse l'esecuzione. Essa \u00e8 piuttosto breve e non contiene alcun riferimento a Lamartine. Secondo questa versione, \"Les Pr\u00e9ludes\" illustra l'evoluzione di un uomo dalla sua prima giovinezza alla maturit\u00e0. Non vi sono dubbi che lo stesso Liszt venne identificato come l'uomo. Cos\u00ec, in questa interpretazione, \"Les Pr\u00e9ludes\" pu\u00f2 essere preso come parte di una autobiografia musicale.\nL'affermazione centrale di tutte le diverse versioni della prefazione \u00e8 la stessa. Ovvero la supposizione che un uomo non pu\u00f2 vivere senza prendere parte alle battaglie pericolose, senza chiedere i motivi, e pu\u00f2 anche perdere e alla fine morire. Anche se questo da solo sarebbe stato solo un parere o l'idea di Liszt, il riferimento a Lamartine \u00e8 un tentativo di porlo come il destino di tutti. Nell'ode di Lamartine, \"Les Pr\u00e9ludes\", tuttavia, la citata ipotesi non \u00e8 presente.\nForma.\nLa forma musicale di \"Les pr\u00e9ludes\" comprende le seguenti parti:\nL'introduzione ha lo scopo di preparare il metro d'impianto, nel tempo di 4/4, la tonalit\u00e0 d'impianto, \"do maggiore\", ed uno dei due temi principali. All'inizio gli archi attaccano due \"do\" \"pizzicati\", sul terzo tempo delle prime due misure: in questo modo \u00e8 evitato il consueto accento ritmico posto sul primo tempo della misura. Soltanto nella mis. 8 troviamo finalmente un accordo sul primo tempo. C'\u00e8 un movimento analogo a partire dalla mis. 10, finch\u00e9 viene raggiunta la stabilit\u00e0 metrica con l'inizio dell\"'Andante Maestoso\".\nLa prima armonia di questo movimento, alla mis. 4, \u00e8 la triade di \"do maggiore\" con l'aggiunta della sesta \"la\". Potrebbe essere sentita come la sottodominante di \"sol\", dal momento che nelle mis. 1-9 il \"fa\", che avrebbe puntato a \"do\" come tonica, \u00e8 strettamente evitato; ma potrebbe essere anche intesa come una triade di \"la minore\" con la settima \"sol\": questa sarebbe la sottodominante parallela di \"sol\". La seconda armonia \u00e8 la triade di \"la minore\", ed in mis. 9 c'\u00e8 una fermata sulla triade di \"la minore\". Il lavoro avrebbe potuto continuare con una cadenza attraverso la triade di \"re maggiore\" con la settima \"do\" alla tonica \"sol\", ma Liszt, invece, continua in \"re minore\". Nelle mis. 17 seg. una forma della dominante di \"re minore\", attraverso un'alterazione, \u00e8 trasformata in una forma della sottodominante minore di \"do\". Finalmente, a partire da qui, la tonalit\u00e0 diviene sempre pi\u00f9 distinta. Alla fine dell'introduzione, nelle mis. 30 e seg., lo sviluppo arriva alla dominante di \"do\".\nNella mis. 3 viene introdotto uno dei motivi di \"Les pr\u00e9ludes\" (\"do\"-\"si\"-\"mi\"). Gi\u00e0 durante l'introduzione il motivo \u00e8 ripetuto frequentemente in differenti forme. Esso costituisce comunque la testa di una melodia che, nella sua forma intera, \u00e8 suonata la prima volta alle mis. 47 seg. La melodia \u00e8 ripresa dal brano corale \"Les astres\", dov'\u00e8 cantata con le parole \"Hommes \u00e9pars sur le globe qui roule\" (\"Uomini sparsi sul globo che ruota su se stesso\")\nArrangiamenti.\nAll'inizio del 1859, \"Les pr\u00e9ludes\" fu eseguito con successo a New York. Karl Klauser ne fece un arrangiamento per pianoforte che fu sottoposto a Liszt nel 1863. In una lettera a Franz Brendel del 7 settembre 1863, Liszt scrisse che il brano, nell'arrangiamento di Klauser, era un pezzo di scarso interesse , ed intendeva ritoccare l'ultimo movimento nella versione di Klauser e dargli una nuova figurazione\nDalla descrizione di Liszt, non \u00e8 chiaro esattamente cosa egli abbia fatto. Un paragone tra l'arrangiamento per piano e la partitura orchestrale, comunque, mostra alcune differenze nell'Andante maestoso conclusivo. La scrittura orchestrale \u00e8 la stessa che nell'Andante maestoso iniziale, con la sola aggiunta delle percussioni; invece, la versione pianistica presenta nella parte conclusiva un accompagnamento con una nuova figurazione. C'\u00e8 un'ulteriore differenza nelle battute conclusive. \"Les pr\u00e9ludes\", dal punto di vista armonico, termina con una sequenza di tonica, sottodominante e tonica, che nella musica religiosa \u00e8 normalmente intesa come equivalente dell'Amen. L'ultimo accordo dell'orchestra dura un quarto. Al contrario, l'accordo corrispondente nell'arrangiamento pianistico \u00e8 una minima, e sono aggiunte altre due misure, riempite con accordi della triade di \"do maggiore\".\nLiszt mand\u00f2 l'arrangiamento di Klauser con la sua revisione all'editore Julius Schuberth di Lipsia, che aveva una filiale a New York e poteva pubblicarlo in America. In Germania, a causa della situazione legale in quel periodo, Breitkopf &amp; H\u00e4rtel, in qualit\u00e0 di editori della versione originale di \"Les pr\u00e9ludes\", detenevano tutti i diritti su qualsiasi arrangiamento. Per questa ragione, nel 1865 o 1866 la trascrizione di Klauser non fu pubblicata da Schuberth ma da Breitkopf &amp; H\u00e4rtel.\nOltre all'arrangiamento di Klauser, vi furono altre versioni pianistiche curate da August Stradal e da Carl Tausig. In tempi pi\u00f9 recenti, Matthew Cameron prepar\u00f2 un proprio arrangiamento. Liszt stesso pubblic\u00f2 due versioni per due pianoforti e per piano a quattro mani. Esiste anche una versione per harmonium e piano di A. Reinhard e per banda militare di L. Helfer. Da ricordare ancora l'utilizzo della parte finale del poema come sigla di apertura del programma televisivo Almanacco."}
{"id": "3479144", "revid": "767487", "url": "https://it.wikipedia.org/wiki?curid=3479144", "title": "Old Wives for New", "text": "Old Wives for New \u00e8 un film muto del 1918 diretto da Cecil B. DeMille che aveva come assistenti John W. Brown e Sam Wood.\nLa sceneggiatura di Jeanie Macpherson si bsa sull'omonimo romanzo di David Graham Phillip pubblicato a New York nel 1908.\nTrama.\nCharles Murdock sposa la bella Sophy e dal matrimonio nascono due bambini. Ma dopo vent'anni, la moglie \u00e8 diventata vecchia, trascurata e obesa mentre Charles \u00e8 ancora un bell'uomo pieno di fascino. Durante un viaggio, Charles incontra e si innamora di Juliet Raeburn ma la giovane donna, quando scopre che l'uomo \u00e8 sposato, lo rifiuta. Per dimenticarla, Charles raggiunge il suo socio, Berkeley, e, insieme a lui, si reca a cena con due accompagnatrici. Durante la cena, irrompe una terza donna che, in preda alla gelosia, spara a Berkeley, uccidendolo. Charles resta coinvolto nell'omicidio e la moglie chiede il divorzio. Per proteggere la reputazione di Juliet, Murdock finge che la sua amante sia una donna di nome Viola con la quale si reca in viaggio in Italia. Anche Juliet \u00e8 in Italia. Quando incontra Charles, gli mostra il suo disprezzo. Ma quando arriva la notizia che Sophy si \u00e8 sposata con Bladen, il suo segretario, tra Charles e Juliet c'\u00e8 un chiarimento. I due finalmente non trovano pi\u00f9 ostacoli al loro amore.\nProduzione.\nIl film fu prodotto dalla Artcraft Pictures Corporation e venne girato dal 2 marzo al 9 aprile 1918 con un budget stimato a 66.241 dollari. Alcune scene vennero girate a Kernville, in California.\nDistribuzione.\nIl copyright del film, richiesto dalla Famous Players-Lasky Corp., fu registrato il 6 maggio 1918 con il numero LP12399.\nDistribuito negli Stati Uniti dalla Paramount Pictures (dove incass\u00f2 286.504 dollari), il film usc\u00ec nelle sale cinematografiche statunitensi nel 1918. Fu presentato in anteprima a Los Angeles a inizio anno e, il 19 maggio 1918, venne proiettato in prima al Rivoli Theatre di New York per uscire nelle sale il 16 giugno.&lt;br&gt; \nIn Danimarca, venne distribuito il 30 settembre 1919 con il titolo \"Hustru - Moder - Elskerinde\". In Francia, prese il titolo \"L'\u00e9change\", in Ungheria quello di \"R\u00e9gi feles\u00e9geket \u00faj\u00e9rt\", in Svezia, quello di \"\u00c4kta makar\".&lt;br&gt; \nIl 6 giugno 1920, il film ebbe negli Stati Uniti, una nuova distribuzione.\nMasterizzato, il film \u00e8 stato distribuito in DVD dalla Image Entertainment (2005) e dalla Passport Video (2007).\nConservazione.\nCopia completa della pellicola, un positivo 35\u00a0mm, \u00e8 conservata negli archivi dell'International Museum of Photography and Film at George Eastman House di Rochester; un'altra copia si trova all'Academy Film Archive di Beverly Hills."}
{"id": "3479147", "revid": "287204", "url": "https://it.wikipedia.org/wiki?curid=3479147", "title": "Pallanuoto ai Campionati mondiali di nuoto 2007 - Torneo femminile", "text": "L'8\u00aa edizione del campionato mondiale di pallanuoto femminile \u00e8 stata disputata nel corso del XXII Mondiale FINA a Melbourne, in Australia, dal 19 al 31 marzo 2007.\nIl torneo \u00e8 stato vinto dagli Stati Uniti, che hanno conquistato il loro secondo titolo mondiale battendo in finale l'Australia."}
{"id": "3479148", "revid": "767487", "url": "https://it.wikipedia.org/wiki?curid=3479148", "title": "Jasenovo", "text": "Jasenovo (in ungherese \"Tur\u00f3cjeszen\u0151\", in tedesco \"Jassenhay\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479151", "revid": "287204", "url": "https://it.wikipedia.org/wiki?curid=3479151", "title": "Pallanuoto ai Campionati mondiali di nuoto 2007 - Torneo maschile", "text": "La 12\u00aa edizione del campionato mondiale di pallanuoto maschile si \u00e8 svolta dal 20 marzo - 1\u00ba aprile 2007 all'interno del programma dei Mondiali FINA 2007.\nLa formula del torneo \u00e8 stata la stessa dell'edizione precedente.\nLa nazionale croata, battendo in finale l'Ungheria, ha conquistato il primo titolo iridato della sua storia."}
{"id": "3479153", "revid": "92723", "url": "https://it.wikipedia.org/wiki?curid=3479153", "title": "Jazernica", "text": "Jazernica (in ungherese \"M\u00e1rkfalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina.\nHa dato i natali al patriota Andrej Ko\u0161a (1800-1887)."}
{"id": "3479163", "revid": "767487", "url": "https://it.wikipedia.org/wiki?curid=3479163", "title": "Ka\u013eamenov\u00e1", "text": "Ka\u013eamenov\u00e1 (in ungherese \"Tur\u00f3ckelemenfalva\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479164", "revid": "287204", "url": "https://it.wikipedia.org/wiki?curid=3479164", "title": "Kalamenova", "text": ""}
{"id": "3479165", "revid": "729019", "url": "https://it.wikipedia.org/wiki?curid=3479165", "title": "Operazione Sharp Guard", "text": "L'operazione Sharp Guard \u00e8 stata una missione congiunta che ha visto coinvolto in Adriatico la NATO e l'Unione europea occidentale per assicurare l'applicazione delle sanzioni economiche e l'embargo delle armi decise dalle numerose risoluzioni del Consiglio di sicurezza delle Nazioni Unite nei confronti della Jugoslavia nella zona del canale d'Otranto e nelle acque territoriali di Albania e Montenegro, oltre che il controllo dello spazio aereo della stessa zona.\nLa Missione.\nLa missione, che si \u00e8 svolta in conformit\u00e0 alle risoluzioni 713, 757, 787, 820, [30] e 943 del Consiglio di sicurezza delle Nazioni Unite, \u00e8 iniziata il 15 giugno 1993 ed ha preso il posto delle missioni Maritime Guard a guida NATO e Sharp Fence a guida UEO, che sono state cos\u00ec unificate sotto un'unica catena di comando.\nIn seguito alla risoluzione ONU 1022 del 22 novembre 1995 che sospendeva l'embargo commerciale da parte delle Nazioni Unite alla Jugoslavia, la missione \u00e8 stata sospesa il 19 giugno 1996 ed \u00e8 terminata ufficialmente il 2 ottobre successivo.\nAll'operazione hanno preso parte unit\u00e0 navali della STANAVFORLANT e della STANAVFORMED della NATO e della WEUCONMARFOR la Forza navale marittima dell'Unione europea occidentale, velivoli da pattugliamento ognitempo Breguet Atlantic, P-3 Orion e Nimrod di base a Decimomannu e Sigonella e aerei AWACS E-3 Sentry, utilizzati anche per la contemporanea operazione Deny Flight, in stato di preallarme nelle basi di Gelsenkirchen in Germania, di Aviano e Trapani in Italia e di Waddington nel Regno Unito. Alla missione hanno preso parte ventidue unit\u00e0 militari navali di 14 marine militari: Belgio, Canada, Danimarca, Francia, Germania, Grecia, Italia, Paesi Bassi, Norvegia, Portogallo, Spagna, Turchia, Regno Unito, e Stati Uniti\nNel corso dell'operazione sono state interrogate 74.192 navi, controllate 5.951 navi e altre 1.480 navi dirottate in porti italiani per ulteriori verifiche e controlli.\nLa partecipazione italiana.\nL'Italia ha partecipato alla missione con unit\u00e0 navali della Marina Militare e con l'Aeronautica Militare che ha messo a disposizione i velivoli da pattugliamento ognitempo Breguet Br 1150 Atlantic del 86\u00ba Gruppo Antisommergibili ed otto Panavia Tornado che effettuano 230 uscite e 267 ore di volo a supporto delle Unit\u00e0 Navali in Adriatico. Alla missione in mare hanno partecipato alternandosi fregate e , corvette e altre unit\u00e0 navali di squadra. In dettaglio hanno preso parte all'operazione le seguenti unit\u00e0 navali:\nDal 1\u00ba gennaio 1994 le navi hanno alternato periodi diversi in mare e soste in vari porti del Mediterraneo.\nOperazione Decisive Enhancement.\nL'operazione \"\"Decisive Enhancement\" si \u00e8 svolta tra il 2 dicembre 1995 e il 19 giugno 1996, contemporaneamente a \"Sharp Guard\"\" con i partecipante che avevano il compito di osservatori dei corridoi d'accesso ai porti croati e della bonifica dalle acque dalle mine\nL'Italia ha partecipato alla missione con i cacciamine della Classe Gaeta Numana e Crotone e con i velivoli da pattugliamento Breguet Atlantic e le unit\u00e0 navali che erano impegnate nella Missione Sharp Guard che sono state impiegate per il controllo del traffico mercantile e supporto ai trasporti via mare di uomini e mezzi del dispositivo NATO-IFOR."}
{"id": "3479166", "revid": "767487", "url": "https://it.wikipedia.org/wiki?curid=3479166", "title": "Lie\u0161no", "text": "Lie\u0161no (in ungherese \"Tur\u00f3cerd\u0151d\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479167", "revid": "287204", "url": "https://it.wikipedia.org/wiki?curid=3479167", "title": "Liesno", "text": ""}
{"id": "3479169", "revid": "400694", "url": "https://it.wikipedia.org/wiki?curid=3479169", "title": "Tagged", "text": "Tagged \u00e8 un social network fondato nel 2004 da Greg Tseng e Johann Schleier Smith e con sede a San Francisco.\nStoria.\nIl nome deriva dalla possibilit\u00e0 di contrassegnare (\"tag\") ed individuare degli utenti all'interno di una foto caricata. Tagged afferma di avere oltre 300 milioni di utenti. Quantast stima gli utenti unici nel mondo in circa 12 milioni al mese, di cui quasi 4 milioni negli Stati Uniti.\nIl sito \u00e8 stato lanciato in versione inglese e solo a partire dal 2009 circa si sono create delle traduzioni. Il livello di utenza \u00e8 elevato e sviluppato soprattutto in Filippine, Iraq, Malesia, Kenya, Camerun, Trinidad e Tobago. La citt\u00e0 in cui \u00e8 maggiormente utilizzato \u00e8 New York, la quale racchiude circa 2% degli utenti complessivi. Una delle caratteristiche peculiari del sito \u00e8 un gioco in cui \u00e8 possibile acquistare (virtualmente) un altro utente, tramite punti ottenuti attraverso un frequente accesso. Gli utenti acquistati vengono definiti \"pets\", animali domestici. Il gioco pi\u00f9 popolare del sito era frequentato da 375.000 utenti attivi al giorno con milioni di operazioni effettuate. Al 2011, la societ\u00e0 guadagna oltre un milione di dollari al mese tramite i suoi giochi virtuali, e nell'intero 2010 i ricavi sono stati di oltre 32 milioni di dollari. Tagged \u00e8 uno dei pochi social network che ha trovato il modo di prosperare nell'era di Facebook. Nel 2011 Tagged ha comprato per una cifra sconosciuta il sito rivale Hi5, il terzo social network pi\u00f9 popolare dietro a Facebook e MySpace..\nIl sito permette una personalizzazione della propria pagina tramite temi predefiniti, scelta del layout e possibilit\u00e0 di caricare immagini di sfondo. Si possono caricare foto personali, commentare foto altrui, partecipare a gruppi e mandare messaggi privati."}
{"id": "3479172", "revid": "767487", "url": "https://it.wikipedia.org/wiki?curid=3479172", "title": "Mal\u00fd \u010cep\u010d\u00edn", "text": "Mal\u00fd \u010cep\u010d\u00edn (in ungherese \"Kiscsepcs\u00e9ny\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3479173", "revid": "287204", "url": "https://it.wikipedia.org/wiki?curid=3479173", "title": "Maly Cepcin", "text": ""}
{"id": "3479176", "revid": "1305772", "url": "https://it.wikipedia.org/wiki?curid=3479176", "title": "Nuovo Fiorino di Slavonia e Moravia", "text": "Il Nuovo Fiorino di Slavonia e Moravia (in ungherese \"\u00daj Fl\u0151rintsz Szlav\u00f3nia \u00e9s Morvaorsz\u00e1g\"; in slovacco \"Novy Florint Slavonija in Moravske\") \u00e8 stata una valuta locale emessa tra il 1990 e il 1992 dalla \"Mez\u0151gazdas\u00e1gi Bank Magyarorsz\u00e1g \u00e9s Csehorsz\u00e1g Szlav\u00f3niai\" (\"Banco Agricolo Magiaro di Slavonia e Moravia\"), che serve la minoranza ungherese dei Monti Tatra. Tecnicamente un coupon, il NFSM era suddiviso in 1000 mills (in ungherese milsz; in slovacco Mijls) ed era agganciato al dollaro statunitense. Il codice era ISO 4217-2 la sigla della valuta era \"NFS/M\" e il suo simbolo U/F.\nStoria.\nL'emissione di coupon da parte del locale Banco Agricolo fu dovuta al timore di instabilit\u00e0 valutaria legato alla prossima secessione della Slovacchia dalla Repubblica Ceca. Tecnicamente un miniassegno, emesso senza violare il divieto di stampare moneta (prerogativa esclusiva delle banche centrali), il Nuovo Fiorino rimase in circolazione nel biennio 1990-92 e i suoi esemplari risultano oggi quasi introvabili. La valuta locale veniva prodotta a cura della \"Mez\u0151gazdas\u00e1gi Bank Magyarorsz\u00e1g \u00e9s Csehorsz\u00e1g Szlav\u00f3niai\" presso la sua filiale di Novi Sad, oggi in Serbia. Voci non confermate lo danno come ancora avente corso legale in alcune parti della Transnistria, lungo il confine ucraino.\nCambio.\nIl nuovo fiorino poteva sostituire la valuta precedente con un rapporto di 1000 a 1. Agganciato al dollaro, \u00e8 stato scambiabile sul Chicago Mercantile Exchange ed \u00e8 stato percepito come strumento finanziario relativamente forte . Gli ungheresi dei Tatra ancora oggi chiamano affettuosamente \"milsz\" i centesimi di euro."}
{"id": "3479180", "revid": "256896", "url": "https://it.wikipedia.org/wiki?curid=3479180", "title": "Sfera di Str\u00f6mgren", "text": "In astrofisica teorica, una Sfera di Str\u00f6mgren \u00e8 una sfera di idrogeno ionizzato (H II) intorno a una giovane stella di classe spettrale O o B. La sua controparte osservativa sono le Regioni H II, ossia delle nebulose a emissione, la pi\u00f9 grande delle quali \u00e8 la Nebulosa Rosetta. La sfera venne teorizzata da Bengt Str\u00f6mgren nel 1939 e in seguito battezzata con il suo nome.\nIn fisica.\nLe stelle molto calde, quelle di classe spettrale O o B, emettono radiazioni estremamente energetiche (specialmente ultraviolette) capaci di ionizzare l'idrogeno neutro (H I) presente nel mezzo interstellare (ISM); in pratica, l'atomo di idrogeno perde il suo unico elettrone e l'idrogeno in questo stato viene detto H II. Dopo un istante, gli elettroni liberi si ricombinano con gli ioni di idrogeno: quando ci\u00f2 accade, l'energia viene ri-emessa, ma non sotto forma di un singolo fotone, bens\u00ec come una serie di fotoni di energia inferiore. In questo modo i fotoni perdono energia mentre si allontanano dalla superficie della stella e non hanno pi\u00f9 sufficiente energia per contribuire alla ionizzazione. Questo fatto spiega perch\u00e9 l'intero ISM non sia stato ionizzato nel tempo. La sfera di Str\u00f6mgren \u00e8 un costrutto teorico che descrive appunto queste regioni ionizzate.\nOrigini storiche.\nNel 1938 gli astronomi americani Otto Struve e Chris T. Elvey pubblicarono un saggio relativo alle loro osservazioni sulle nebulose a emissione nelle costellazioni del Cigno e di Cefeo, la maggior parte delle quali non erano disposte attorno ad una stella centrale brillante, al contrario delle nebulose planetarie. Essi suggerirono che la radiazione ionizzante provenisse da stelle di categoria O e B.\nNel 1939 Bengt Str\u00f6mgren si occup\u00f2 della problematica della ionizzazione ed eccitazione dell'idrogeno interstellare. Questo \u00e8 il lavoro a cui si fa risalire il concetto di sfera di Str\u00f6mgren, anche se in effetti si basa su altri studi risalenti al 1937.\nNel 2000 Peter R. McCullough ha descritto un modello relativo ad una cavit\u00e0 sferica, in cui \u00e8 fatto il vuoto e in cui la stella ionizzante pu\u00f2 trovarsi sia al centro della cavit\u00e0 che in posizione disallineata. Tali cavit\u00e0 possono essere generate sia dal vento stellare che da esplosioni di supernovae. Le raffigurazioni che ne risultano riproducono meglio del modello originale molte regioni H II."}
{"id": "3479183", "revid": "400694", "url": "https://it.wikipedia.org/wiki?curid=3479183", "title": "Renren", "text": "Renren () \u00e8 un social network diffuso principalmente in Asia (Cina e Giappone) ma anche in America.\nStoria.\nIl sito \u00e8 stato creato l'8 dicembre 2005.\nNel maggio 2011 il suo successo \u00e8 stato tale da permetterne una quotazione in borsa, anticipando e battendo il \"rivale\" occidentale Facebook.\nIl sito \u00e8 disponibile solo in lingua cinese. Lo stile grafico \u00e8 minimalista, con pagine principalmente bianche e temi blu, che ricordano molto lo stile di Facebook. Anche per questo motivo viene spesso considerato un clone del famoso social network americano."}
{"id": "3479184", "revid": "287204", "url": "https://it.wikipedia.org/wiki?curid=3479184", "title": "Nemzeti Bajnoks\u00e1g I 1925-1926", "text": "Ledizione 1925-26 del Nemzeti Bajnoks\u00e1g I vide la vittoria finale del Ferencv\u00e1ros, che conquist\u00f2 il suo nono titolo.\nCapocannoniere del torneo fu J\u00f3zsef Tak\u00e1cs del Vasas SC con 29 reti.\nIl campionato era costituito da un girone per le squadre di Budapest, pi\u00f9 altri sei campionati regionali. I sei vincitori regionali pi\u00f9 il vincitore di Budapest si affrontavano per il titolo nazionale.\nCampionato ungherese.\nQuarti:\nSemifinali:\nFinale:"}
{"id": "3479187", "revid": "339392", "url": "https://it.wikipedia.org/wiki?curid=3479187", "title": "Plaza de Toros", "text": ""}
{"id": "3479188", "revid": "1342360", "url": "https://it.wikipedia.org/wiki?curid=3479188", "title": "Riccardo Pieri", "text": "Carriera.\nArbitr\u00f2 il suo primo incontro in Serie A, il pareggio a reti bianche tra ed , il 16 febbraio 1947. \nL'ultimo, dopo tredici stagioni e 174 incontri arbitrati, fu il pareggio per uno ad uno tra e il 2 giugno 1959.. \nNel 1955 vinse l'ambito \"Premio Giovanni Mauro\".\nFu anche arbitro internazionale, tra il 1951 e il 1957, dirigendo anche nazionali del calibro della Spagna e dell'Inghilterra.\nDivenne dirigente della sezione dell'AIA di Trieste, rivestendo il ruolo per sette anni.\nDeceduto prematuramente nel 1965, in suo onore, oltre ad intitolargli la sezione triestina dell'Associazione Italiana Arbitri, \u00e8 stato creato il Premio Pieri per i migliori arbitri, sino al 1976 in ambito nazionale ed in seguito regionale. Il Comitato Provinciale di Trieste della Lega Nazionale Dilettanti della FIGC organizz\u00f2 in suo onore anche un torneo calcistico."}
{"id": "3479190", "revid": "729019", "url": "https://it.wikipedia.org/wiki?curid=3479190", "title": "Scorpa SR", "text": "La SR \u00e8 una motocicletta prodotta dalla Scorpa a partire dal 2010 per partecipare ai mondiali di trial e con qualche aggiustamento (versione Long Ride) usata per il motoalpinismo.\nDescrizione.\nLa moto ha un telaio monotrave sdoppiato in alluminio, con biculla, tutti i mezzi sono equipaggiati con un motore a due tempi raffreddato a liquido, abbandonando il motore a quattro tempi, rispetto al modello precedente si differenziano per il nuovo impianto di scarico e il blocco motore rivisto, mentre telaio e carenature rimangono pressoch\u00e9 invariate tranne per la mascherina che ora \u00e8 molto semplice, caratterizzata da un proiettore minimalista molto schiacciato.\nLa moto \u00e8 disponibile anche nella versione da motoalpinismo (Long ride), con serbatoio maggiorato, sella imbottita e rialzata.\nLa prima presentazione avvenne all'EICMA 2009 per il modello 280.\nCilindrate.\nProdotta inizialmente e per i primi anni anche nelle cilindrate:"}
{"id": "3479192", "revid": "767487", "url": "https://it.wikipedia.org/wiki?curid=3479192", "title": "Lella Cuberli", "text": "Biografia.\nNata ad Austin, in Texas, ha studiato a Dallas e a Milano. Dopo il debutto nel 1973 a Siena, svolse la prima e pi\u00f9 rilevante parte della carriera, fino al 1989, in Italia, cantando tra l'altro al Festival di Martina Franca, al Festival rossiniano di Pesaro e alla Scala di Milano. Inoltre si esib\u00ec a Parigi, Vienna, Salisburgo. Colse i suoi pi\u00f9 grandi successi eseguendo il repertorio di Rossini e di Mozart.\nA partire dal 1989 centr\u00f2 la sua attivit\u00e0 invece sugli Stati Uniti e la Gran Bretagna.\nSi pu\u00f2 ascoltare la sua voce in numerose opere incise in studio o in spettacoli ripresi dal vivo, a partire dal Tancredi di Rossini registrato nel 1978 al fianco di Fiorenza Cossotto."}
{"id": "3479193", "revid": "729019", "url": "https://it.wikipedia.org/wiki?curid=3479193", "title": "Operazione Maritime Guard", "text": "L'operazione Maritime Guard \u00e8 stata una missione NATO condotta nelle acque internazionali dell'Adriatico al largo delle coste della ex Jugoslavia.\nL'operazione ebbe inizio il 22 novembre 1992 come proseguimento della missione NATO Maritime Monitor ed \u00e8 stata svolta per applicare la Risoluzione 787 del Consiglio di sicurezza delle Nazioni Unite sull'applicazione delle sanzioni economiche e l'embargo delle armi nei confronti della Jugoslavia, autorizzando la NATO a usare la forza per fermare ed ispezionare tutte le navi provenienti o dirette da e verso le coste ex Jugoslavia verificandone la natura del loro carico e la loro effettiva destinazione.\nCon il sostegno di Turchia, Paesi Bassi e Germania l'operazione \u00e8 stata potenziata per consentire di aerei NATO di abbattere qualsiasi velivolo avesse violato il blocco.\nIl blocco si avvaleva di unit\u00e0 navali quali cacciatorpediniere e fregate di Turchia, Italia, Germania, Grecia, Regno Unito, Paesi Bassi e Stati Uniti, assistiti dagli aerei di pattugliamento marittimo della NATO. All'operazione prese parte anche la portaerei americana Theodore Roosevelt.\nL'operazione poteva contare sull'appoggio degli AWACS che con il loro sofisticato radar assicuravano la sorveglianza marittima con una copertura a lungo raggio. Sostenuto lo sforzo con il suo sofisticato radar marittimo fornendo bloccando le navi con mare sorveglianza copertura lungo raggio.\nA dirigere le operazioni il comandante in capo delle Forze alleate in sud Europa ammiraglio Mike Boorda.\nNel corso dell'operazione sono state interogate 12367 navi, ispezionate o dirottate in porto per controlli 1032 navi e intercettate 9 navi che avevano violato il blocco.\nContemporaneamente veniva svolta una missione parallela denominata operazione Sharp Fence (\"barriera acuminata\") guidata dall'Unione europea occidentale.\nLa missione \u00e8 stata seguita a partire dal 15 giugno 1993 dall'operazione Sharp Guard, durata ufficialmente fino al 2 ottobre 1996 dopo che era stata sospesa il precedente 19 giugno, che ha unificato le due missioni NATO e UEO.\nLa partecipazione italiana.\nL'Italia ha partecipato alla missione con unit\u00e0 navali della Marina Militare e con l'Aeronautica Militare che ha messo a disposizione i velivoli da pattugliamento ognitempo Breguet Br 1150 Atlantic del 86\u00ba Gruppo Antisommergibili.\nPartecipazione a Sharp Fence.\nL'Italia ha partecipato alla missione a guida dell'Unione Europea Occidentale Sharp Fence mettendo a disposizione corvette classe Minerva e fregate classe Lupo e Maestrale; le unit\u00e0 navali che hanno preso parte a tale missione sono le seguenti:\nPartecipazione a Maritime Guard.\nLa Marina Militare italiana ha operato nella missione a guida NATO con il cacciatorpediniere lanciamissili Audace che ha operato dall'inizio della missione fino a marzo quando \u00e8 stato rilevato dall'Incrociatore lanciamissili portaelicotteri Vittorio Veneto che ha operato fino al termine della missione"}
{"id": "3479199", "revid": "92723", "url": "https://it.wikipedia.org/wiki?curid=3479199", "title": "Petare", "text": "Petare \u00e8 una citt\u00e0 del Venezuela nello Stato di Miranda, capoluogo del comune di Sucre.\nLa citt\u00e0 si trova a quasi 1.000 metri d'altezza ed \u00e8 un sobborgo orientale della capitale Caracas. Il crimine organizzato e le numerose bande in lotta tra di esse creano un alto tasso di rapine a mano armata, sequestri e omicidi, facendo del quartiere una delle zone pi\u00f9 violente e corrotte dell'intera citt\u00e0."}
{"id": "3479203", "revid": "88740", "url": "https://it.wikipedia.org/wiki?curid=3479203", "title": "Timimoun", "text": "Timimoun \u00e8 un comune del Wilaya (provincia) di Adrar, in Algeria, ed \u00e8 il capoluogo della regione del Gourara.\nLa citt\u00e0 di Timimoun \u00e8 costruita nell'oasi omonima ai margini di una sebkha (bacino che occupa il fondo di una depressione).\n\u00c8 famosa per il colore dei suoi edifici in ocra rossa costruiti in stile neo-sudanese\nTimimoun \u00e8 servita da un aeroporto situato a 4\u00a0km a sud est della citt\u00e0.\nIdrologia.\nL'oasi di Timimoun \u00e8 tuttora alimentata, almeno in parte, da un sistema di \"foggara\" (o \"qanat\"), canali sotterranei suborizzontali lunghi in alcuni casi vari chilometri, per la captazione delle acque di falda e di infiltrazione\nNumerose \"foggara\" sono state abbandonate o cadute in disuso ma al 2010 fornivano complessivamente una portata di circa 350\u00a0l/s nell'intera regione di Timimoun, a fronte degli 800\u00a0l/s forniti dal pompaggio diretto dalla falda.\nNote.\nBoualem Remini, Bachir Achour and Jean Albergel: \"Timimoun's foggara (Algeria): an heritage in danger\" Arabian Journal of Geosciences\nVolume 4, Numbers 3-4, 495-506, DOI: 10.1007/s12517-010-0139-9"}
{"id": "3479207", "revid": "729019", "url": "https://it.wikipedia.org/wiki?curid=3479207", "title": "Operazione Maritime Monitor", "text": "L'operazione Maritime Monitor \u00e8 stata una missione NATO svolta durante la guerra in Bosnia per verificare l'effettivo rispetto delle sanzioni imposte alla ex Jugoslavia dalle risoluzioni 713 (1991) e 757 (1992) del Consiglio di sicurezza delle Nazioni Unite.\nL'operazione ebbe inizio il 16 luglio 1992 con le navi della NATO che sotto il comando di STANAVFORMED ebbero il compito di pattugliare le acque internazionali al largo delle coste del Montenegro, mentre contemporaneamente si svolgeva una missione parallela dell'Unione europea occidentale denominata Sharp Vigilance (vigilanza acuta) per il controllo del traffico nel Canale d'Otranto.\nLa missione ebbe termine il 22 novembre dello stesso anno e il suo posto venne preso dall'operazione Maritime Guard, mentre la missione Sharp Fence (barriera acuminata) a guida UEO prese il posto di Sharp Vigilance.\nPartecipazione italiana.\nL'Italia ha partecipato alla missione con unit\u00e0 navali della Marina Militare sia nell'operazione a comando NATO che in quella a guida dell'Unione Europea Occidentale.\nSharp Vigilance.\nNell'operazione Sharp Vigilance a guida UEO la Marina Militare Italiana ha messo a disposizione fregate Classe Lupo e Maestrale e corvette Classe Minerva. Le unit\u00e0 navali schierate alternandosi nella missione furono le seguenti:\nOperazione Maritime Monitor.\nNella missione a guida NATO si sono alternate la fregata Aliseo, che ha operato dalla fine di luglio all'8 settembre, rilevata poi dal cacciatorpediniere Audace che ha operato dal 26 settembre al 22 novembre 1992."}
{"id": "3479209", "revid": "363629", "url": "https://it.wikipedia.org/wiki?curid=3479209", "title": "Operazione Sharp Vigilance", "text": ""}
{"id": "3479212", "revid": "287204", "url": "https://it.wikipedia.org/wiki?curid=3479212", "title": "Santa Teresa del Tuy", "text": "Santa Teresa del Tuy \u00e8 una citt\u00e0 del Venezuela nello Stato di Miranda, capoluogo del comune di Independencia.\nLa citt\u00e0 \u00e8 un sobborgo meridionale della capitale Caracas, posto a circa 65 km a sud-est della stessa."}
{"id": "3479214", "revid": "363629", "url": "https://it.wikipedia.org/wiki?curid=3479214", "title": "Operazione Sharp Fence", "text": ""}
{"id": "3479218", "revid": "92723", "url": "https://it.wikipedia.org/wiki?curid=3479218", "title": "Cristo e l'angelo", "text": "Cristo e l'angelo \u00e8 un dipinto a olio su tela (209x126 cm) del Moretto, databile al 1550 circa e conservato nella Pinacoteca Tosio Martinengo di Brescia.\nL'opera \u00e8 stata giudicata come il capolavoro assoluto del pittore e la meglio riuscita sotto ogni aspetto: composizione, valori formali, uso delle cromie, interpretazione del tema e contesto della figurazione. La tela, collocabile agli ultimi anni di vita del Moretto, si pone ad un livello complessivamente molto alto e del tutto singolare rispetto all'intera produzione artistica del pittore, sebbene l'uso dei colori e delle ombre rientri del tutto nella sua tecnica formale.\nStoria.\nL'opera \u00e8 da identificare con il dipinto visto da Bernardino Faino nel 1630 \"nella Capella della Santissima Croce d'oro et fiamma\" in Duomo vecchio a Brescia, cio\u00e8 nella cappella delle Santissime Croci, dove \u00e8 appunto custodita la croce detta dell'Orifiamma come pezzo del tesoro delle Sante Croci. Il Faino ne fa anche una descrizione, confermando che si tratta proprio del dipinto in questione: \"vi \u00e8 un quadro a olio sopra l'altare di detta Capella di mediocre grandezza, dove vi \u00e8 dipinto un Christo ignudo prostrato a terra con un Angelo in piedi con la veste sostenuta con ambo le mani, pittura del Moretto ben fatta\".\nAl tempo in cui scrive Francesco Paglia, nel 1675, il dipinto era gi\u00e0 stato asportato dalla collocazione originaria e collocato nel Palazzo della Loggia, dove egli lo ammir\u00f2, nella Sala del Consiglio. Ancora nella Loggia lo vide Giulio Antonio Averoldi nel 1700. Il dipinto rimase in questa collocazione fino al 1850 circa, quando venne infine trasferito nella Pinacoteca Tosio Martinengo dove si trova tuttora.\nIl dipinto fu restaurato una prima volta nel 1914: durante l'operazione venne asportata una striscia marginale a sinistra, ritenuta un'aggiunta posteriore. Un secondo restauro \u00e8 stato effettuato nel 1935.\nLa collocazione cronologica dell'opera al 1550 circa, sebbene non confermata, \u00e8 accolta da tutti gli autori della critica moderna, ma gi\u00e0 la critica antica assegnava il dipinto all'ultimo periodo di attivit\u00e0 del pittore.\nDescrizione.\nIl tema dell'opera \u00e8 propriamente un \"Ecce Homo\", cio\u00e8 la raffigurazione del Cristo flagellato prossimo alla crocifissione. La scena si svolge lungo una breve scalinata, la Scala santa, con gradini di pietra rosata, conducente a un portale dietro al quale, nell'oscurit\u00e0, si intravede un ambiente chiuso coperto da volte. Ges\u00f9, di un pallore mortale, si trova accovacciato sugli ultimi gradini, con la schiena appoggiata al parapetto e la corona di spine in testa: il rarissimo tema iconografico si prefiggeva infatti di raccontare il momento subito dopo la derisione e l'incoronazione di spine. Tra le mani legate regge una lunga canna, appoggiata poi sulla spalla, forse un'allusione alla flagellazione appena conclusa. Dietro di lui, un angelo in piedi sull'ultimo gradino regge la veste bianca di Cristo ed ha un volto piangente, mentre Ges\u00f9 ha lo sguardo carico di pathos rivolto direttamente all'osservatore. Il crocifisso ligneo, prefigurazione dell'imminente sacrificio, \u00e8 abbandonato sulla scala davanti alle due figure, con un notevole artificio prospettico.\nIl tono generale della raffigurazione \u00e8 grigio e cupo, con una cromia ridotta che affonda le radici nella tradizione lombarda di Vincenzo Foppa, di cui Moretto fu una sorta di ultimo erede. La luce proveniente da sinistra \u00e8 altrettanto fredda e incede soprattutto la figura di Cristo e il pilastro dietro di lui, lasciando in ombra o in mezza luce tutto il resto, compreso il locale sullo sfondo, che \u00e8 quasi completamente al buio.\nLe sofferenze di Cristo, come i piccoli rivoli di sangue che gli solcano la fronte, piccoli lampi di colore nella generale cromia spenta, simboleggiano probabilmente le sofferenze arrecate dallo \"scisma\" tra i cristiani, cos\u00ec come il soggetto rimanda al concetto controriformistico della \"solitudine\" di Cristo, intesa come drammatico abbandono da parte dell'uomo nelle recenti vicende. In questa ottica il dipinto del Moretto appare come una delle prime testimonianze dell'arte soggetta ai nuovi canoni del Concilio di Trento.\nStile.\nJoseph Archer Crowe e Giovanni Battista Cavalcaselle inaugurarono la critica moderna nel 1871, dando all'opera una valutazione molto positiva ed evidenziando sia la carica sentimentale delle figure, sia la loro bellezza. Pietro da Ponte rilanci\u00f2 gli apprezzamenti del Cavalcaselle nel 1898, stabilendo analogie con il \"Cristo alla colonna\" nel Museo di Capodimonte a Napoli e osservando che \"l'intonazione grigia e bassa del dipinto par che accresca la tristezza della scena, espressa con sentimento di singolare devozione\".\nAnche Ugo Fleres, nel 1899, fece notare l'affinit\u00e0 tra i due dipinti muovendosi dalle considerazioni del Da Ponte, ma si dichiar\u00f2 sorpreso nei confronti del \"Cristo\" di Brescia, colpito dalla singolarit\u00e0 del tema e ammettendo, in verit\u00e0, di non intenderne precisamente il significato. \"La figura del Redentore\", scrisse, \"\u00e8 identica a quella di Napoli, sebbene seduta sui gradi d'una scala, mentre l\u00ec, come d'ordinario, \u00e8 in piedi. Ho notato la costanza del Moretto nel rappresentare pi\u00f9 volte un medesimo personaggio; ma qui abbiamo dinnanzi uno stesso modello con la stessa interpretazione, eppure non copiato, e questo parmi eccezionale. La stessa interpretazione, non la stessa fattura, in quanto che il misterioso Ges\u00f9 a cui l'angelo reca piangendo non so che plumbeo camice, come volesse coprirne la nudit\u00e0, quasi invece di Cristo avessimo davanti a noi il patriarca No\u00e8 e, invece dell'angelo, Sem o Japhet, il misterioso Ges\u00f9, dicevo, \u00e8 tutto grigio, a semplice chiaroscuro\". Il Fleres mostr\u00f2 un misto di interesse e perplessit\u00e0 di fronte a questo \"monocromato parziale\" e riport\u00f2 un parere di Luigi Cicogna, secondo il quale la spiegazione sarebbe da cercare nella mancanza di velatura. \"Invero\" prosegue \"il quadro, meno che per l'elemento cinereo dominante, \u00e8 pregevolissimo: non si pu\u00f2 ascriver quindi tal dissonanza se non al fatto che il lavoro non sia stato terminato\". Lo studioso si mostr\u00f2 comunque capace di capire il valore di questa intonazione e l'importanza che assumer\u00e0 negli sviluppi futuri dell'arte, indicando il Moretto \"per qualche lieve elemento\" il precursore di Paolo Veronese. \"Per il Moretto\", conclude, \"limiterei l'intonazione argentina alle opere pi\u00f9 soavi, a quelle ch'egli dipinse fra i trenta e i quarant'anni, e parlerei d'intonazione ferrea come di caratteristica pi\u00f9 duratura e non meno personale\".\nLo sforzo della critica a comprendere appieno questa singolare opera del Moretto trov\u00f2 esiti sempre pi\u00f9 convincenti dopo il discorso di Michele Biancale nel 1914. Innanzi tutto, il critico osserv\u00f2 come Lanzi fosse stato \"l'unico dei tanti elogiatori supini del Moretto ad aver compreso la sua maniera, laddove parla di un vivace giuoco di bianco e di nero e di masse di colore piccole ma ben fuse come di qualit\u00e0 peculiari del Moretto\". Osservazione precisa, comment\u00f2 il Biancale, \"che tocca proprio la sostanza dell'arte sua, perch\u00e9 appunto da quelle masse di colore, ma ben fuse, da quegli accordi ridotti di grigio su grigio, o di nero con grigio, il Moretto passava, intensificando, all'urto della luce con l'ombra, portando ad una pi\u00f9 vasta applicazione il giuoco delle masse ristrette. Gli artisti che come i bresciani possono comporre un quadro o dipingere un ritratto con due tinte debbono essere sapienti in quella che \u00e8 l'arte del chiaroscuro; debbono dare un valore straordinario all'ombra e alla luce e alla loro intensit\u00e0 in una materia colorante. [...] Indefinite questo principio e si spiegher\u00e0 il monocromato del Moretto nell'\"Angelo ed il Cristo\" [...]. Persino la gamma del Moretto diventer\u00e0 tipica, non solo di Giovan Battista Moroni, ma persino degli artisti lombardi posteriori: i suoi bigi monacali, i marroni terrosi, i gialloni dissepolti sono le filtrazioni estreme della sua tavolozza che aveva scarsamente conosciuto l'azzurro, il viola, il giallo e lo scarlatto\".\nAdolfo Venturi, nel 1929, colse prima di tutto l'atmosfera del dramma religioso espresso: \"Cristo siede sopra un gradino, la canna tra le braccia legate, lo sguardo smarrito, in un mortale abbandono. Il Martire \u00e8 solo e sente l'annichilimento della sua umanit\u00e0. La croce distesa a terra lo attende all'ultimo supplizio; e l'angiolo che svela Cristo sta per scoppiare in pianto\". Lo studioso si sofferm\u00f2 comunque anche sui valori formali, parlando di un \"colorito foppesco che si raffredda e tinge di scuro fino a farsi plumbeo\" e facendo notare le cromie dal tono complessivamente discordante: \"il rosa biondo dei gradini stride sulla nota grigio plumbea delle muraglie; e stride la veste marrone oro dell'angelo con le ali di un pallido rosa argenteo e con le giallognole luci del corpo di Cristo: i colori come voci che si urtano nello spazio aumentano l'oppressione del lugubre effetto\".\nCamillo Boselli, nel 1954, osserv\u00f2 come nel Moretto emerga sempre il suo naturalismo, \"il suo desiderio di ritrarre la cronaca quotidiana, di risolvere in semplicit\u00e0 di pensiero fatti immensi e incomprensibili nella loro realt\u00e0\". Perci\u00f2, nel momento in cui il pittore dipingeva quest'opera, \"questa sua semplicit\u00e0 di linguaggio che si tramuta in compostezza della tragedia esclude ogni significato recondito. Il quadro appare appunto conturbante perch\u00e9 \u00e8 come \u00e8, cio\u00e8 aperto, spalancato, semplice senza intenzioni allegoriche. Un pover'uomo piegato, rassegnato, umiliato dalla sua solitudine e dal suo dolore, questo e nient'altro. L'angelo pu\u00f2 essere benissimo un fratello misericordioso che gli porta una briciola di solidariet\u00e0 umana. Ed anche la contestura cromatica esalta, nella sua modulazione di accordi stridenti, questa semplicit\u00e0 affettiva e narrativa dell'opera\". Prosegue il critico: \"non che questa tela manchi di pathos n\u00e9 di avvincente interesse umano, solo che qui la tragedia non erompe con grida, non urla, non si srotola monotona con singhiozzi repressi e continui come accade nella realt\u00e0 umana. [...] Ma il quadro \u00e8 tanto potente e chiaro nei suoi valori, diciamo, letterari tanto \u00e8 semplice nella sua costruzione cromatica e compositiva. Poveri gli uni, scheletrica l'altra; una scheletricit\u00e0 cos\u00ec assoluta che potrebbe sembrare preziosa se non si trattasse del Moretto. [...] Anche in questa opera, che pur sembra nella sua semplicit\u00e0 e nella sua, se cos\u00ec si pu\u00f2 dire, serenit\u00e0 pienamente rinascimentale, il Seicento trionfa come in poche altre. La grande camicia diventa il terzo personaggio del dramma, e sembra con quel gran iato al collo, cos\u00ec ombroso nel bianco argenteo rosastro, con quel suo piegone traverso che par continui oltre la figura del Cristo nel suo perizoma, con quel cadere inerte della manica, il personaggio pi\u00f9 tragico e doloroso. La croce in primo piano, con una forzatura coraggiosissima, isola la rannicchiata figura del Cristo definendola nel vuoto della scala e nello stesso tempo supera, portandoci immediatamente al fondo, il lento scandire ritmico delle ombre trasverse dei gradini. Il divaricarsi spezzato delle gambe del Cristo, opponendosi alla luce laterale, crea sul biondo rosa dei gradini una croce ben pi\u00f9 tragica di ombre. Tutti questi sono elementi di altissimo gusto seicentesco.\nL'analisi di Valerio Guazzoni, condotta a pi\u00f9 riprese in una serie di interventi dal 1981 al 1986, mir\u00f2 a individuare le fonti di ispirazione dell'opera, trovandole nella letteratura devozionale e nelle pratiche di piet\u00e0 dell'epoca, il tutto consueto ai gruppi religiosi della Brescia del Cinquecento: sebbene non siano noti documenti d'archivio, infatti, a causa della sua originaria collocazione la commissione della tela \u00e8 da attribuire con sicurezza alla Compagnia delle Santissime Croci. \"Diversamente da altre opere del pittore\", osserva il critico, \"nel \"Cristo e l'angelo\" il devoto non \u00e8 presente di persona, ma la sua presenza \u00e8 implicita nel modo in cui Cristo gli si rivolge con lo sguardo carico di dolore. Tutta l'immagine \u00e8 sapientemente costruita per fare appello al fedele e l'angelo che spiega la tunica macchiata di sangue ha la funzione di indicare e commentare piangendo la figura di Cristo in primo piano. [...] Il dipinto traspone il tema storico dell'\"Ecce Homo\" su un piano puramente interiore, cui ben corrisponde l'ambiente spoglio e severo scelto per isolare ogni elemento della visione in un raccolto silenzio. Le figure stesse sembrano essere messe a fuoco attraverso un processo di concentrazione psichica e grandeggiano rischiarate da una luminosit\u00e0 interna che lascia ai margini strisce d'ombra insistente\".\nPer quanto riguarda le fonti scritte che possono aver ispirato il Moretto alla genesi dell'opera, il Guazzoni segnal\u00f2 l'\"Arte de l'Unione\", operetta di Giovanni da Fano pubblicata a Brescia nel 1546 e ristampata nel 1548, il cui tema \u00e8 l'applicazione dell'orazione mentale durante l'esame di coscienza. In un capitolo dell'opera, l'autore invita il lettore a immaginare di essere in una stanza al cospetto di un angelo consolatore e che, in un angolo, vi sia l'immagine del Cristo \"sputazzato, flagellato, coronato, con li chiodi ne le mani et piedi, et tutto lacerato et vituperato\".\nGiovanni Vezzoli, nell'introduzione alla monografia sul Moretto di Pier Virgilio Begni Redona del 1981, nota che \"sono eliminati tutti i personaggi e gli elementi superflui: paesaggio, effetti di luce, flagelli. Cristo \u00e8 solo, basta la sua persona con le striature rosse e i lividi dei flagelli e delle percosse per riassumere le sue sofferenze. Ai piedi di Ges\u00f9 la croce dice che cosa l'attende. [...] Non si pu\u00f2 dimenticare questo volto e questo sguardo di Ges\u00f9. [...] Qui la figura del Cristo e il suo volto, aiutati dal sapiente uso dei colori spenti e all'atmosfera desolata dell'ambiente giungono, senza incertezze, al capolavoro assoluto. Qui Moretto ci ha espresso e indicato il suo vero animo, la profondit\u00e0 sublime della sua meditazione. Qui \u00e8 riuscito a tanto, solo perch\u00e9 nella sua coscienza aveva penetrata e fatta sua la Passione di Cristo. Qui Ges\u00f9, con questo suo indimenticabile sguardo, ripete al popolo cristiano, con la vista di quanto ha subito fino l\u00ec e di quanto dovr\u00e0 subire ancora: \"Popule meus, quid feci tibi? Aut in quo contristavi te? Responde mihi\" (Popolo mio, che ti ho fatto? In cosa ti ho contrariato? Rispondimi), come canta la Chiesa nella liturgia della Passione. E questo sguardo costringe veramente a una risposta. Forse a questo mirava, questo si proponeva il Moretto con tale quadro, che forse ci d\u00e0 piena e compiuta non solo l'arte ma anche l'anima del pittore\"."}
{"id": "3479223", "revid": "339392", "url": "https://it.wikipedia.org/wiki?curid=3479223", "title": "Clubul Sportiv Dinamo Romprest Bucarest", "text": ""}
{"id": "3479224", "revid": "1543377", "url": "https://it.wikipedia.org/wiki?curid=3479224", "title": "Jim Grabb", "text": "Biografia.\nCollege.\nTra il 1984 e il 1986 \u00e8 stato un All-America, tre volte in doppio e due volte in singolare, aiutando cos\u00ec l'Universit\u00e0 di Stanford ad arrivare in finale per due volte, la prima nel 1984 dove non \u00e8 riuscita ad ottenere il titolo e la seconda nel 1986 dove invece ha ottenuto la vittoria.\nNel 1986 prima di passare tra i professionisti vince il Rafael Osuna Award che veniva assegnato al tennista che si era dimostrato pi\u00f9 competitivo e sportivo.\nProfessionista.\nHa raggiunto per due volte la testa della classifica nel doppio, prima nel 1989 e poi nel 1993. Nel singolare ha come massimo risultato la ventiquattresima posizione, raggiunta nel febbraio 1990.\nIl suo primo titolo lo ha vinto nel 1987 al Seoul Open dove ha sconfitto Agassi in tre set, nello stesso torneo era arrivato in finale anche nel doppio insieme a Ken Flach ma vennero sconfitti da Eric Korita e Rick Leach.\nL'unica altra vittoria in singolare l'ha ottenuto all'ATP Taipei quando nel 1992 ha sconfitto nettamente l'australiano Jamie Morgan.\nNei tornei del Grande Slam ha raggiunto come massimo risultato gli ottavi di finale agli US Open 1989, nel doppio invece ha raggiunto tre finali con due vittorie.\nLa prima finale \u00e8 stata raggiunta insieme a Patrick McEnroe nell'Open di Francia 1989 e insieme sono riusciti a sconfiggere Mansour Bahrami e \u00c9ric Winogradsky.\nNel 1992 ha raggiunto le altre due finali, prima a Wimbledon in coppia con Richey Reneberg ma ne sono usciti sconfitti e poi agli US Open dove riesce a ottenere il titolo insieme a Reneberg.\nAl di fuori dei tornei del grande Slam ha vinto altri 21 titoli, il pi\u00f9 importante nel 1989 insieme a Patrick McEnroe nella Masters Cup.\nHa partecipato alla Coppa Davis 1993 con la squadra statunitense ma nell'unico match a cui ha preso parte, insieme a Richey Reneberg, ne \u00e8 uscito sconfitto dalla coppia australiana formata da Todd Woodbridge e Mark Woodforde.\nNel 2000 la rivista statunitense Sports Illustrated lo ha inserito tra le prime 50 persone sportive dell'Arizona del XX secolo, al diciassettesimo posto."}
{"id": "3479229", "revid": "123008439", "url": "https://it.wikipedia.org/wiki?curid=3479229", "title": "Coppa di Romania 2010-2011 (pallavolo femminile)", "text": "La Coppa di Romania di pallavolo femminile 2010-2011 \u00e8 stata la 5\u00aa edizione della coppa nazionale di Romania e si \u00e8 svolta dal 13 ottobre 2010 all'8 maggio 2011. Alla competizione hanno partecipato 12 squadre e la vittoria finale \u00e8 andata per la prima volta al Club Sportiv Volei 2004 Tomis Constan\u021ba.\nRegolamento.\nAlla competizione prendono parte dodici squadre, tutte provenienti dalla Divizia A1. I primi due turni prevedono degli spareggi in gara unica. Le quattro squadre vincenti al secondo turno si qualificano per la final-four."}
{"id": "3479230", "revid": "729019", "url": "https://it.wikipedia.org/wiki?curid=3479230", "title": "Filippo Foti", "text": "Biografia.\nNacque negli Stati Uniti, dove la famiglia originaria di San Leo, piccolo paese del comune di Reggio Calabria, emigr\u00f2 anni prima.\nRitornato in Italia entr\u00f2 in polizia nel 1940. Prest\u00f2 servizio a Trento luogo in cui perse la vita insieme al collega Edoardo Martini a causa di un attentato dell'organizzazione terroristica Befreiungsausschuss S\u00fcdtirol. Il 30 settembre 1967, entrambi prestavano servizio presso la stazione di Trento, quando ricevettero una segnalazione in cui si comunicava che a bordo del treno \"Alpen Express\", proveniente da Innsbruck, vi era una valigia contenente una bomba. Una volta giunto il convoglio in stazione, Foti, insieme al Martini, spost\u00f2 la valigia sospetta in un luogo isolato, nei pressi dello scalo merci della stazione. Prima per\u00f2 che potesse allontanarsi l'ordigno esplose uccidendolo sul colpo assieme al collega.\nI funerali di stato ebbero luogo a Trento il 2 ottobre, alla presenza del ministro delle Ministro delle poste e delle telecomunicazioni Giovanni Spagnolli, del capo della polizia Angelo Vicari, e di altre autorit\u00e0 locali e nazionali, in rappresentanza dei rispettivi enti.\nA Foti nel 2005 \u00e8 stata dedicata la scuola elementare del proprio paese d'origine."}
{"id": "3479231", "revid": "481666", "url": "https://it.wikipedia.org/wiki?curid=3479231", "title": "Dorothy Gish", "text": "Controversie sul cognome.\nPer molti anni si \u00e8 creduto che il vero cognome delle sorelle Gish fosse \"De Guiche\" o \"de Guiche\", invece il loro cognome era effettivamente \"Gish\".\nNel libro \"Lillian Gish: la sua leggenda, la sua vita\", una biografia di Charles Affron, l'autore afferma che \"il nome Gish era fonte di alcune mistificazioni. Nel 1922, al momento dell'uscita del film \"Orphans of the Storm (Le due orfanelle)\", Lillian rifer\u00ec che il cognome fosse Gish, di origine francese, discendente dal Duca de Guiche. La dichiarazione per\u00f2 fu un falso da parte della stampa. Qualche anno dopo, la storia \u00e8 stata modificata leggermente in modo che \"De Guiche\" diventasse il pi\u00f9 illustre \"Duc de Guise\". Nella realt\u00e0, fra gli antenati delle sorelle Gish c'erano un prozio probabilmente assassinato in un viaggio d'affari a Philadelphia e quattro cugini che hanno prestato servizio nella Guerra Civile statunitense. Il padre di Lillian e Dorothy, James Leigh Gish era il pi\u00f9 giovane dei quattro figli di David Gish (1814-1888) e Diana Caroline Waltz\".\nBiografia.\nSorella minore di Lillian, Dorothy Gish nacque a Massillon, nell'Ohio, da James Leigh Gish e Mary Robinson McConnell. La madre venne abbandonata dal marito con le figlie ancora piccole e dovette allevare da sola le bambine.\nL'attrice.\nNel 1912, Mary Pickford, un'amica canadese che faceva l'attrice, le present\u00f2 al famoso regista David Wark Griffith. Le due sorelle cominciarono a recitare per la Biograph, la casa di produzione che aveva sede a New York e per cui lavorava Griffith. Debuttarono insieme in un suo film,\" An Unseen Enemy\", iniziando una carriera che le avrebbe portato a diventare entrambe delle star.\nIn \"Cuori del mondo\", del 1918, un film sulla Prima guerra mondiale e la devastazione della Francia, Dorothy trov\u00f2 il suo primo punto d'appoggio, avendo un successo personale in un ruolo comico che ha focalizzato l'essenza del suo umorismo. Nel ruolo della \"Piccola Disturbatrice\", una cantastorie, la sua performance \u00e8 stato il culmine comico del film, e la sua riuscita caratterizzazione del personaggio la lanci\u00f2 verso una carriera come star di film comici.\nPer \"The Birth of a Nation\" (\"Nascita di una nazione\") e \"Intolerance\", il regista Griffith non scrittur\u00f2 Dorothy ma le fece provare nuovi generi cinematografici in numerosi lungometraggi realizzati dalla casa cinematografica Triangle and Mutual releases. Questi film furono diretti da giovani registi, sotto l'ala protettrice di Griffith, come Donald Crisp, James Kirkwood e Christy Cabanne. Successivamente, Elmer Clifton, un altro giovane regista allievo di Griffith, diresse una serie di sette commedie firmate Paramount con Dorothy, che furono cos\u00ec popolari e di successo che gli incassi contribuirono a pagare il costo dei poemi epici di Griffith. Questo tipo di film erano molto popolari presso il pubblico e con buone recensioni da parte della critica. Dorothy si specializz\u00f2 cos\u00ec nella pantomima e la commedia leggera, mentre la sorella Lillian apparve in ruoli tragici. Dorothy divenne famosa in questa lunga serie di film per le case cinematografiche Triangle Film Corporation e Paramount, negli anni tra 1918 e il 1920, tutte sotto la supervisione di David Griffith. Purtroppo, quasi tutte queste pellicole sono da considerarsi perdute.\nNel luglio 1925, sul \"Ladies' Home Journal\", apparve un articolo firmato da Dorothy intitolato \"\"E quindi sono una commediante\", in cui lei descriveva il suo personaggio pubblico: \"... e cos\u00ec io sono un'attrice comica, anche se avrei voluto girare film epici e tragici. Oggi la mia volont\u00e0 di recitare in parti serie \u00e8 spesso fraintesa dal pubblico, sia nel teatro che nelle pellicole. Viene spesso da pensare che la commedia sia espressione di un'arte minore, un talento casuale per le pagliacciate, perch\u00e9 fanno parte della vita. Agli occhi di tante persone, la commedia non solo \u00e8 l'assenza di effetto studiato e recitato, ma anche assenza d'arte\".\nNel 1939, alle sorelle Gish arriv\u00f2 una sorpresa inattesa. \"Io e Dorothy siamo andate a vedere la messa in scena di \"Life with Father\", a New York, interpretata da Howard Lindsay e Dorothy Stickney\", scrive Lillian nella sua autobiografia. \"Dopo lo spettacolo ho pensato: \"Questo \u00e8 il teatro che l'America stava aspettando!\"\". Lillian pens\u00f2 che la popolare rappresentazione fosse perfetta per tutte quelle persone che avevano amato i film con lei, Mary Pickford e Dorothy. Lillian conobbe i produttori e fu sorpresa che essi fossero entusiasti di farne un tour in tutti gli Stati Uniti, con l'accordo di produrre anche un film con Mary Pickford (cosa che non si realizz\u00f2 mai).\nDurante gli anni '50, la televisione offr\u00ec a molti attori l'opportunit\u00e0 di apparire nelle commedie trasmesse in diretta. Dorothy esord\u00ec nel nuovo mezzo, apparendo la sera del 24 novembre 1955 in una produzione della NBC (National Broadcasting Company) dal titolo \"Lux Video Theatre\".\nDagli anni '30, fino alla sua morte, Dorothy \u00e8 apparsa soltanto in cinque film.\nIl regista Otto Preminger lavor\u00f2 con Dorothy nel 1946, durante le riprese del suo musical \"Centennial Summer\"; lei afferm\u00f2 di essersi divertita molto, insieme agli altri colleghi, a cantare le canzoni di Jerome Kern.\n\"The Whistle at Eaton Falls\", nel 1951, fu un film drammatico, prodotto da Louis de Rochemont, in cui Dorothy recit\u00f2 la parte della vedova del proprietario di un mulino.\nHa anche fatto altre apparizioni nelle varie serie televisive antologiche, nei primi anni 1950. La sua ultima apparizione fu quando, nel 1963, interpret\u00f2 la madre del protagonista in un altro film di Otto Preminger, dal titolo \"Il cardinale\".\nDietro la macchina da presa.\nNel 1913, firm\u00f2 la sceneggiatura di \"The Suffragette Minstrels\", pellicola dove ricopr\u00ec un ruolo secondario. Dorothy co-diresse nel 1917 \"Her Official Fathers\", un film di cui era anche protagonista.\nMorte.\nMor\u00ec nel 1968, di broncopolmonite, all'et\u00e0 di 70 anni, in una clinica di Rapallo, in Italia, dove Dorothy era stata una paziente per due anni. Al suo fianco, c'era la sorella Lillian. Dorothy Gish fu sepolta nella Saint Bartholomew's Episcopal Church, a New York. Sua sorella Lillian venne poi sepolta accanto a lei.\nVita privata.\nNel 1920 si spos\u00f2 con James Rennie (1890-1965), un attore di origine canadese che lavor\u00f2 con lei quello stesso anno nel film \"Remodeling Her Husband\", dove fu diretta dalla sorella maggiore Lillian che firm\u00f2 come regista solo questo film. La cerimonia nuziale fu doppia perch\u00e9 insieme a Dorothy e a Rennie, si unirono in matrimonio anche l'attrice Constance Talmadge e l'uomo d'affari John Piagoglou.\nLa Gish e Rennie divorziarono nel 1935."}
{"id": "3479233", "revid": "767487", "url": "https://it.wikipedia.org/wiki?curid=3479233", "title": "Rifugio Carlo Franchetti", "text": "Il rifugio Carlo Franchetti \u00e8 il rifugio di montagna pi\u00f9 alto tra quelli situati sul Gran Sasso d'Italia, posto a 2.433 metri s.l.m, sul versante teramano del massiccio, nel territorio del comune di Pietracamela, sopra la localit\u00e0 di Prati di Tivo, incuneato tra il Corno Grande e il Corno Piccolo, nella valle glaciale nota come \"Vallone delle Cornacchie\".\nDescrizione.\nSituato su uno sperone roccioso, realizzato interamente in pietra calcarea e rivestito in legno, fu costruito verso la fine degli anni cinquanta dalla sezione romana del Club Alpino Italiano e inaugurato nel 1960 e intitolato al barone Carlo Franchetti, alpinista e speleologo, scopritore nel 1926 delle Grotte di Pastena. Nei pressi del rifugio in una dolina rocciosa \u00e8 presente il \"glacio nevato del Franchetti\", vecchia appendice del Ghiacciaio del Calderone quando nelle passate epoche geologiche questo scendeva lungo il vallone delle Cornacchie fino al \"Rifugio San Nicola\", e nei dintorni altri piccoli nevai, mentre in circa 40 minuti di sentiero si pu\u00f2 raggiungere il Calderone stesso.\nPunto di appoggio ideale per escursionisti e alpinisti, gli scalatori possono raggiungere in breve tempo le vie di roccia del Corno Piccolo (in particolare la parete est e le \"Fiamme di Pietra\") e del Corno Grande, con le impegnative vie sul \"Paretone\" della Vetta Orientale, o per le classiche di media difficolt\u00e0, come la traversata delle Tre Vette. Base di appoggio per chi voglia salire al Corno Grande Vetta Orientale per la via ferrata Ricci o per le ferrate Danesi e Ventricini al Corno Piccolo; dalla \"Sella dei due Corni\" e il \"Passo del Cannone\" si pu\u00f2 inoltre raggiungere la vetta Occidentale del Corno Grande; \u00e8 inoltre punto intermedio anche della cosiddetta \"traversata alta\" che da Campo Imperatore giunge a Prati di Tivo attraverso il Vallone delle Cornacchie.\nServizi.\n\u00c8 un tipico rifugio stile alpino che offre agli escursionisti, alpinisti e amanti della montagna ospitalit\u00e0 e servizi di base, intorno all'ambiente di alta montagna che lo circonda. In particolare il rifugio \u00e8 dotato dei seguenti servizi: \nDal 2012 \u00e8 presente anche una stazione meteorologica d'alta quota a cura di un'associazione meteorologica locale.\nAccessibilit\u00e0.\nVi si accede principalmente da Prati di Tivo (Pietracamela) usufruendo nei mesi estivi della Cabinovia \" La Madonnina\" che giunge a quota 2007 m s.l.m. per poi proseguire in facile sentiero lungo il Vallone delle Cornacchie. In inverno e primavera \u00e8 meta solo di escursionisti ed alpinisti esperti."}
{"id": "3479237", "revid": "481666", "url": "https://it.wikipedia.org/wiki?curid=3479237", "title": "Kate Bruce", "text": "Biografia.\nNata nel 1860 nell'Indiana, Kate Bruce intraprese la carriera teatrale. Nel 1903, il suo nome appare a Broadway nel cast di \"The Starbucks\" di Opie Read, un dramma che non ebbe grande successo. Nel 1908, all'et\u00e0 di 48 anni, l'attrice passa al cinema e debutta in un film western, \"The Fight for Freedom\", dove viene diretta da Wallace McCutcheon Jr. e da D.W. Griffith, qui alla sua seconda regia.\nFu il primo di una carriera che conter\u00e0 292 titoli. L'attrice entr\u00f2 a far parte del team di attori che lavorava abitualmente con Griffith ricoprendo ruoli da caratterista. La quasi totalit\u00e0 dei film interpretati da Kate Bruce (soprannominata \"Brucie\") sono film muti. \nL'attrice fin\u00ec la sua carriera nel 1931, partecipando (non accreditata) a \"The Struggle\", ultimo film diretto da Griffith.\nMorte.\nKate Bruce mor\u00ec a New York il 2 aprile 1946, all'et\u00e0 di 86 anni."}
{"id": "3479240", "revid": "729019", "url": "https://it.wikipedia.org/wiki?curid=3479240", "title": "Edoardo Martini", "text": "Biografia.\nEntr\u00f2 in polizia nel 1948. Prest\u00f2 servizio a Trento e l\u00ec perse la vita insieme al brigadiere Filippo Foti a causa di un attentato dell'organizzazione terroristica Befreiungsausschuss S\u00fcdtirol. Il 30 settembre 1967, lui e Foti prestavano servizio presso la stazione di Trento, quando ricevettero una segnalazione in cui si comunicava che a bordo del treno \"Alpen Express\", proveniente da Innsbruck, vi era una valigia contenente una bomba. Una volta giunto il convoglio in stazione, Foti, accompagnato da Martini, spost\u00f2 la valigia sospetta in un luogo isolato, nei pressi dello scalo merci della stazione. Prima che potessero allontanarsi, l'ordigno esplose uccidendoli sul colpo.\nI funerali di stato ebbero luogo a Trento il 2 ottobre, alla presenza del Ministro delle poste e delle telecomunicazioni Giovanni Spagnolli, del capo della polizia Angelo Vicari ed altre autorit\u00e0 locali e nazionali, in rappresentanza dei rispettivi enti.\nMartini lasci\u00f2 moglie e tre figli."}
{"id": "3479247", "revid": "486946", "url": "https://it.wikipedia.org/wiki?curid=3479247", "title": "By\u014dsoku 5 centimeter", "text": ""}
{"id": "3479248", "revid": "767487", "url": "https://it.wikipedia.org/wiki?curid=3479248", "title": "The Foundling (film 1915)", "text": "The Foundling \u00e8 un film muto del 1915 diretto da John B. O'Brien e Allan Dwan.Il film, prodotto da Mary Pickford per la Famous Players Film Company, fu girato nel 1915. In quell'anno, la pellicola originale and\u00f2 persa a causa di un incendio prodottosi negli Studi della Famous Players a New York l'11 settembre.Ne venne fatto immediatamente un remake, sempre con il titolo \"The Foundling\", che usc\u00ec nel 1916, girato in tutta fretta per contenere i danni e usando gli stessi attori e il medesimo cast tecnico di questa versione.\nProduzione.\nIl film fu prodotto dalla Famous Players Film Company,\nDistribuzione.\nIl film non usc\u00ec perch\u00e9 venne distrutto in un incendio."}
{"id": "3479252", "revid": "2112541", "url": "https://it.wikipedia.org/wiki?curid=3479252", "title": "Grigorij Javlinskij", "text": "Biografia.\nConcluso l'Istituto di economia Plechanov di Mosca, nel 1989-1990 fu direttore del dipartimento per la riforma economica presso il Consiglio dei ministri dell'URSS e fu uno dei firmatari del cosiddetto programma dei \"400 giorni\", che prevedeva un rapido passaggio dell'economia sovietica al mercato, e del successivo programma dei \"500 giorni\"; quest'ultimo, entrato in concorrenza con il piano pi\u00f9 moderato sottoscritto dal premier Nikolaj Ry\u017ekov e da Leonid Abalkin, venne adottato dalla RSFS Russa guidata da Boris El'cin nell'ambito del contrasto tra il governo centrale e le autorit\u00e0 russe che caratterizz\u00f2 la parte finale della storia sovietica. Il programma tuttavia non fu realizzato n\u00e9 a livello centrale n\u00e9 repubblicano, cosa che port\u00f2 nel 1991 alle dimissioni di Javlinskij dal ruolo di vicepresidente del Consiglio dei ministri della RSFS Russa che aveva assunto nel 1990.\nFondatore del partito Jabloko, \u00e8 stato deputato della Duma di Stato dal 1993 al 2003 candidato al ruolo di Presidente della Federazione Russa nel 1996, nel 2000 e nel 2018."}
{"id": "3479253", "revid": "1861950", "url": "https://it.wikipedia.org/wiki?curid=3479253", "title": "Nok Air", "text": "Nok Air () \u00e8 una compagnia aerea thailandese low-cost, con sede all'aeroporto Internazionale Don Mueang di Bangkok. Fondata nel 2004 dalla societ\u00e0 Sky Asia Co. Ltd, Nok Air opera pi\u00f9 di 30 voli nazionali in partenza da Bangkok, Chiang Mai e Phuket per la Thailandia.\n\"Nok\" significa \"uccello\" in thailandese, e le parti esterne degli aerei sono dipinte per ricordare dei variopinti uccelli, in particolare la parte anteriore rappresenta il becco di un uccello.\nStoria.\nL'azienda fu fondata nel febbraio 2004 con il nome Sky Asia e subito dopo prese il nome Nok Air; i primi voli ebbero luogo il 23 luglio 2004. Nel marzo 2007 la compagnia aveva un personale di 130 persone, che divennero circa nel 2014. Il primo volo internazionale della Nok Air fu sulla tratta Bangkok-Bangalore il 31 maggio 2007, il servizio prevedeva voli giornalieri ma fu sospeso quello stesso anno.\nUno degli azionisti di minoranza della Nok Air \u00e8 Thai Airways, che per avere maggiore influenza sulle scelte aziendali cerc\u00f2 invano di assicurarsi le quote di altri azionisti, che le avrebbero permesso di passare dal 39 al 49% della propriet\u00e0. Declin\u00f2 quindi progressivamente l'interesse per la Nok Air di Thai Airways, la cui quota pass\u00f2 nel maggio 2017 al 21,57% e nel luglio 2020 al 13,28%.\nNok Air fu nel 2013 il cliente di lancio del Bombardier Q400 NextGen, versione aggiornata, pi\u00f9 moderna ed efficiente dell'aereo canadese. Alla fine di quell'anno fu annunciata la joint-venture di Nok Air con Scoot Airlines (low-cost consociata a Singapore Airlines) per formare NokScoot, a sua volta una linea low-cost regionale con hub all'aeroporto Don Mueang. NokScoot inizi\u00f2 le operazioni nel 2014 e fu chiusa nel maggio 2020 a seguito delle misure prese per fronteggiare la pandemia di COVID-19. Il virus caus\u00f2 gravi problemi anche alla Nok Air, alla quale il tribunale dei fallimenti concesse nel novembre 2020 di continuare le operazioni e ingiunse di preparare un piano di risanamento.\nNel febbraio 2016 la compagnia dovette affrontare gravi problemi interni; il gran numero di voli era sproporzionato per il numero di piloti di cui disponeva, che erano costretti a turni di lavoro fuori dallo standard. 10 piloti entrarono in sciopero e 17 rassegnarono le dimissioni, costringendo la Nok Air a cancellare numerosi voli e a riconoscere che il personale di volo non era sufficiente per coprire i turni necessari. Il problema si aggrav\u00f2 in quello stesso periodo quando la Thailandia dovette togliere la licenza ad altri piloti thailandesi le cui capacit\u00e0 non rispondevano ai criteri dell'Agenzia europea per la sicurezza aerea, dopo che nel dicembre 2015 le autorit\u00e0 internazionali avevano retrocesso il livello di sicurezza dell'aviazione thailandese. La situazione si normalizz\u00f2 con l'assunzione di nuovi piloti stranieri dopo due settimane di gravi disagi che coinvolsero migliaia di viaggiatori.\nFlotta.\nFlotta attuale.\nA gennaio 2022 la flotta di Nok Air \u00e8 cos\u00ec composta:\nFlotta storica.\nNok Air operava in precedenza con i seguenti aeromobili:"}
{"id": "3479261", "revid": "34392", "url": "https://it.wikipedia.org/wiki?curid=3479261", "title": "Zero", "text": ""}
{"id": "3479265", "revid": "30445", "url": "https://it.wikipedia.org/wiki?curid=3479265", "title": "Taos Pueblo", "text": ""}
{"id": "3479269", "revid": "228587", "url": "https://it.wikipedia.org/wiki?curid=3479269", "title": "Pierdonato Cesi", "text": ""}
{"id": "3479271", "revid": "11959", "url": "https://it.wikipedia.org/wiki?curid=3479271", "title": "Tetuan", "text": ""}
{"id": "3479273", "revid": "767487", "url": "https://it.wikipedia.org/wiki?curid=3479273", "title": "Pierdonato Cesi (1522-1586)", "text": "Biografia.\nNacque da una nobile famiglia romana: era imparentato con i cardinali Paolo Emilio Cesi, Federico Cesi, Bartolomeo Cesi e Pierdonato Cesi iuniore. Comp\u00ec gli studi all'Universit\u00e0 di Ferrara, all'Universit\u00e0 di Perugia, quindi all'Universit\u00e0 di Bologna, e ancora a Ferrara, dove consegu\u00ec la laurea in giurisprudenza.\nTorn\u00f2 a Roma, dove entr\u00f2 nella Corte del cardinale Federico Cesi e nella Curia romana, con l'incarico di referendario del Supremo Tribunale della Segnatura Apostolica.\nIl 25 giugno 1546 fu nominato amministratore apostolico della diocesi di Narni, incarico che mantenne fino al 12 luglio 1566. Nel frattempo ebbe vari governatorati nelle citt\u00e0 dello Stato Pontificio: governatore di Romagna, poi vicelegato a Bologna, governatore a Civitavecchia, cardinale legato a Bologna e di nuovo a Civitavecchia.\nIl 17 maggio 1570 papa Pio V lo cre\u00f2 cardinale e ricevette il titolo di Santa Barbara. Il 16 luglio 1570 opt\u00f2 per il titolo dei Santi Vitale, Valeria, Gervasio e Protasio. Il 28 maggio 1584 opt\u00f2 per il titolo di Sant'Anastasia.\nPartecip\u00f2 ai conclavi del 1572 e del 1584, che elessero rispettivamente papa Gregorio XIII e papa Sisto V.\nAssieme al fratello Angelo Cesi, contribu\u00ec a finanziare i lavori alla chiesa di Santa Maria in Vallicella a Roma, detta tradizionalmente Chiesa Nuova, ove venne sepolto dopo la morte."}
{"id": "3479279", "revid": "1573940", "url": "https://it.wikipedia.org/wiki?curid=3479279", "title": "Guimarotodon", "text": "Guimarotodon \u00e8 un genere di piccoli mammiferi estinti vissuti nel Giurassico superiore. Furono tra i membri pi\u00f9 basali nell'ordine anch'esso estinto dei Multituberculata. Guimarotodon \u00e8 compreso nel sottordine dei \"Plagiaulacida\" e nella sottofamiglia Paulchoffatiinae (famiglia Paulchoffatiidae). Condivise il suo habitat con i Dinosauri. Il suo nome (dente di Leiria) gli venne dato da G. Hahn nel 1969, basandosi sui ritrovamenti negli strati risalenti al Kimmeridgiano (Giurassico superiore) della miniera di Guimarota, in Portogallo.\n\"Possedeva un Corpus mandibulae pi\u00f9 sottile che in \"Paulchoffatia\" o \"Meketibolodon\". La caratteristica peculiare di questo genere consiste nella morfologia dei denti P3-4 e M1\" (Hahn &amp; Hahn 2000 p.\u00a0105-106). Il Corpus mandibulae \u00e8 quella parte della mandibola posta inferiormente rispetto alle fila dei denti. P3-4 sono premolari superiori, mentre M1 \u00e8 un molare superiore. \"L'incisivo \u00e8 leggermente ricurvo e la sua radice \u00e8 lunga similarmente a quella di \"Meketibolodon\" e si estende al di sotto dei premolari posteriori\" (Hahn &amp; Hahn 2000 p.\u00a0105-106) .\nGuimarotodon leiriensis.\n\"Guimarotodon leiriensis\" (Hahn, 1969) \u00e8 l'unica specie nota. La sua classificazione \u00e8 basata sullo studio delle tre mandibole ritrovate. Il nome specifico si riferisce alla vicina cittadina di Leiria.\nTassonomia.\nSottoclasse \u2020Allotheria "}
{"id": "3479281", "revid": "287204", "url": "https://it.wikipedia.org/wiki?curid=3479281", "title": "Guimarotodon leiriensis", "text": ""}
{"id": "3479283", "revid": "827882", "url": "https://it.wikipedia.org/wiki?curid=3479283", "title": "Khaleeji", "text": ""}
{"id": "3479291", "revid": "40528717", "url": "https://it.wikipedia.org/wiki?curid=3479291", "title": "Ranuncolo comune", "text": ""}
{"id": "3479294", "revid": "40528745", "url": "https://it.wikipedia.org/wiki?curid=3479294", "title": "Ranuncolo di Seguier", "text": ""}
{"id": "3479298", "revid": "1305772", "url": "https://it.wikipedia.org/wiki?curid=3479298", "title": "Seguier", "text": "Seguier"}
{"id": "3479299", "revid": "40528785", "url": "https://it.wikipedia.org/wiki?curid=3479299", "title": "Ranuncolo sardo", "text": ""}
{"id": "3479302", "revid": "40528812", "url": "https://it.wikipedia.org/wiki?curid=3479302", "title": "Ranuncolo delle canne", "text": ""}
{"id": "3479312", "revid": "1573940", "url": "https://it.wikipedia.org/wiki?curid=3479312", "title": "Henkelodon", "text": "Henkelodon \u00e8 un genere di piccoli mammiferi estinti vissuti nel Giurassico superiore. Furono tra i membri pi\u00f9 basali nell'ordine anch'esso estinto dei Multituberculata. Henkelodon \u00e8 compreso nel sottordine dei \"Plagiaulacida\" e nella sottofamiglia Paulchoffatiinae (famiglia Paulchoffatiidae). Condivise il suo habitat con i Dinosauri. Il suo nome (dente di Leiria) gli venne dato da G. Hahn nel 1969, basandosi sui ritrovamenti negli strati risalenti al Kimmeridgiano (Giurassico superiore) della miniera di Guimarota, in Portogallo.\nI resti Fossili della specie \"Henkelodon naias\" furono scoperti negli strati databili al Kimmeridgiano (giurassico superiore) di Guimarota, Portogallo, e consistono in tre mandibole. Conformemente a Kielan-Jaworowska e Hurum, 2001, (p.413), questa specie fu classificata nel 1987. Comunque, Hahn &amp; Hahn 2000 (p.105) propende per il 1977.\nTassonomia.\nSottoclasse \u2020Allotheria "}
{"id": "3479313", "revid": "40528925", "url": "https://it.wikipedia.org/wiki?curid=3479313", "title": "Ranuncolo Erba-tora", "text": ""}
{"id": "3479315", "revid": "1313191", "url": "https://it.wikipedia.org/wiki?curid=3479315", "title": "Ranuncolo rupestre", "text": ""}
{"id": "3479318", "revid": "594680", "url": "https://it.wikipedia.org/wiki?curid=3479318", "title": "Henkelodon naias", "text": ""}
{"id": "3479319", "revid": "40528953", "url": "https://it.wikipedia.org/wiki?curid=3479319", "title": "Ranuncolo di Calabria", "text": ""}
{"id": "3479324", "revid": "986213", "url": "https://it.wikipedia.org/wiki?curid=3479324", "title": "Pierdonato Cesi (1583-1656)", "text": "Biografia.\nNacque da una nobile famiglia romana, figlio di Federico Cesi (di Oliveto) e Pulcheria Orsini : era imparentato con i cardinali Paolo Emilio Cesi, Federico Cesi, Pierdonato Cesi seniore e Bartolomeo Cesi. Comp\u00ec gli studi sotto la guida dei padri oratoriani e successivamente consegu\u00ec la laurea in giurisprudenza.\nEntr\u00f2 nella Curia romana, con l'incarico di referendario del Supremo Tribunale della Segnatura Apostolica. Fu nominato governatore a Civitavecchia dal 1627 al 1630.\nIl 16 dicembre 1641 papa Urbano VIII lo cre\u00f2 cardinale e il 10 febbraio 1642 ricevette il titolo di San Marcello.\nPartecip\u00f2 ai conclavi del 1644 e del 1655, che elessero rispettivamente papa Innocenzo X e papa Alessandro VII.\nMor\u00ec a Roma e fu sepolto nella basilica di Santa Prassede."}
{"id": "3479329", "revid": "228587", "url": "https://it.wikipedia.org/wiki?curid=3479329", "title": "Healey", "text": ""}
{"id": "3479332", "revid": "287204", "url": "https://it.wikipedia.org/wiki?curid=3479332", "title": "Anemone (disambigua)", "text": ""}
{"id": "3479337", "revid": "1543377", "url": "https://it.wikipedia.org/wiki?curid=3479337", "title": "Jean-Claude Biver", "text": "Biver ha riscosso successo in Hublot, cos\u00ec come lo aveva avuto in precedenza ringiovanendo i brand Blancpain e Omega, entrambi attualmente di propriet\u00e0 di Swatch Group. Biver \u00e8 anche noto per il suo esclusivo formaggio svizzero. A Biver e alla sua leadership nell'industria orologiera svizzera viene attribuito il merito di \"aver salvato da solo [sic] ... [il settore] dal movimento al quarzo. Nel 1980, anche i brand orologieri svizzeri pi\u00f9 prestigiosi avevano nelle loro collezioni \"una percentuale di circa il 70% di movimenti al quarzo\" da allora, l'industria orologiera svizzera ha segnato una \"notevole ripresa\", con esportazioni nel 2010 stimate per un valore di 16,2 miliardi di franchi svizzeri.\nBiografia.\nBiver nasce il 20 settembre 1949 in Lussemburgo, e all'et\u00e0 di 10 anni si trasferisce con la famiglia in Svizzera, dove frequenta la scuola di Saint Prex. Frequenta successivamente il Coll\u00e8ge de Morges e si laurea in economia alla HEC Lausanne (nota anche come Facolt\u00e0 di Economia e Commercio dell'Universit\u00e0 di Losanna). Dopo la laurea, trascorre qualche tempo nella Vall\u00e9e de Joux, dove apprende la cultura orologiera e incontra Jacques Piguet, che dirige la fabbrica di ingranaggi Frederic Piguet. Grazie al padre di Jacques, incontra Georges Golay, presidente e amministratore delegato di Audemars Piguet (AP) e si vede offrire un anno di formazione presso Audemars Piguet, dopo di che si concentra su vendite e marketing per l'Europa. In un anno di lavoro per AP, impara l'arte orologiera, ma se ne va dopo un anno pensando di poter far meglio altrove. Lascia AP per diventare Product Manager di Omega, importante brand internazionale. Dopo un anno lascia Omega per tornare alla manifattura orologiera della Valle di Joux.\nIndustria orologiera.\nBlancpain.\nDopo il suo ritorno nella Valle di Joux nel 1981, nel 1982 Biver e Jacques Piguet acquistano i diritti di Blancpain un nome rimasto dormiente dal 1970. Blancpain aveva una lunga storia, ma era diventata obsoleta dopo lo sviluppo degli orologi al quarzo. Utilizzando questo fatto come un punto di forza, Biver e Piguet ricostruiscono il brand intorno al motto \"Dal 1735 non c'\u00e8 mai stato un orologio Blancpain al quarzo. E mai ci sar\u00e0.\" Blancpain diventa rapidamente uno dei marchi di orologi tradizionali pi\u00f9 rispettato, raggiungendo un fatturato di 50 milioni di franchi svizzeri. Nel 1992, vende il brand al SMH Group (noto oggi come Swatch Group) per 60 milioni di franchi svizzeri (43 milioni di dollari USA), dopo averlo acquistato per 22.000 franchi. Biver entra nel team direzionale di Nicolas G. Hayek e rimane amministratore delegato di Blancpain fino al 2003.\nOmega.\nDopo la vendita di Blancpain, Biver entra nel consiglio di amministrazione dello Swatch Group, dove viene incaricato di occuparsi del marchio Swatch Omega. La mano di Biver si fa sentire soprattutto nelle aree prodotto e marketing, dove utilizza tecniche quali il product placement (in particolare nei film di James Bond) e la sponsorizzazione mediante testimonial famosi (tra i quali Cindy Crawford, Michael Schumacher e Pierce Brosnan). Biver lascia Omega nel 2003, dopo aver guidato la ripresa della societ\u00e0. Nei dieci anni di Biver in Omega, il fatturato \u00e8 quasi triplicato.\nHublot.\nBiver dopo essere uscito brevemente dal mondo dell'orologeria nel 2004, entra nel consiglio di amministrazione di Hublot. A Hublot, si dedica alla \"fusione fra di tradizione e futuro.\" Hublot viene poi acquistato da LVMH nel 2008, a seguito di un aumento delle vendite di cinque volte dal 2004 al 2007. Hublot resiste anche alla recessione, con le vendite in calo del 15% fino a novembre 2009 rispetto al 30% dell'intero comparto orologiaio di lusso svizzero. Biver ha mantenuto esclusivit\u00e0 del brand attraverso metodi come la limitazione dell'offerta, affermando che \"la gente vuole esclusivit\u00e0, cos\u00ec si deve sempre mantenere il cliente affamato e frustrato.\"\nTAG Heuer.\nBiver \u00e8 diventato il amministratore delegato di TAG Heuer nel dicembre 2014. La cooperazione trentennale della societ\u00e0 con la McLaren si \u00e8 conclusa alla fine del 2015, dopo che Biver ha avuto un diverbio con il proprietario della McLaren Ron Dennis. TAG Heuer successivamente si \u00e8 unita a Red Bull Racing.\nFormaggio.\nOgni anno, Jean-Claude Biver produce circa cinque tonnellate di formaggio nella sua fattoria nelle Alpi Svizzere. Biver produce formaggio per solo poche settimane ogni estate durante le quali i prati alpini fioriscono, conferendo \"un sapore fiorito al latte e quindi al formaggio.\" Data l'esclusivit\u00e0 del formaggio, Biver rifiuta il pagamento, offrendolo solo ad amici e familiari e a particolari ristoranti di sua scelta. Jean-Claude Biver ha affermato che rifiutando il pagamento pu\u00f2 avere il controllo totale della distribuzione del formaggio: \"Sar\u00f2 padrone del mio formaggio fino all'ultimo pezzo.\""}
{"id": "3479338", "revid": "40529294", "url": "https://it.wikipedia.org/wiki?curid=3479338", "title": "Organo riproduttivo", "text": ""}
{"id": "3479351", "revid": "98077", "url": "https://it.wikipedia.org/wiki?curid=3479351", "title": "Olimpia Pamphili", "text": ""}
{"id": "3479356", "revid": "1573940", "url": "https://it.wikipedia.org/wiki?curid=3479356", "title": "Pseudobolodon", "text": "Pseudobolodon \u00e8 un genere di piccoli mammiferi estinti vissuti nel Giurassico superiore. Furono tra i membri pi\u00f9 basali nell'ordine anch'esso estinto dei Multituberculata. Pseudobolodon \u00e8 compreso nel sottordine dei \"Plagiaulacida\" e nella sottofamiglia Paulchoffatiinae (famiglia Paulchoffatiidae). Condivise il suo habitat con i Dinosauri. Il suo nome (finto \"Bolodon\") gli venne dato da G. Hahn nel 1969, basandosi sui ritrovamenti negli strati risalenti al Kimmeridgiano (Giurassico superiore) della miniera di Guimarota, in Portogallo.\nLa specie \"Pseudobolodon krebsi\" venne classificata da G. Hahn e R. Hahn nel 1994. I resti Fossili consistono in due mascelle ritrovate negli strati di Guimarota. Come menzionato nella bibliografia, a proposito del setto mascellare, \"un piccolo osso di forma triangolare \u00e8 posto tra la mascella e la premascella; quest'osso \u00e8 interpretabile come la 'settomascella'. \u00c8 molto comune tra ii tetrapodi primitivi come anfibi e rettili ma di solito \u00e8 assente nei mammiferi\", (Hahn &amp; Hahn 2000, p.98). La premascella \u00e8 la parte anteriore della mascella, mentre la mascella propriamente detta \u00e8 la parte laterale. Come altri mammiferi esistenti, l'uomo non possiede questa \"septomaxilla\".\nLa specie \"Pseudobolodon oreas\" fu classificata da G. Hahn nel 1977. I resti consistenti in 7 mascelle furono rinvenute sempre a Guimarota. \nUna terza specie, \"P. robustus\" (Hahn, 1978), venne invece classificata in un nuovo genere, \"Meketibolodon\", con il nome specifico \"robustus\" (Hahn G. 1978).\nTassonomia.\nSottoclasse \u2020Allotheria "}
{"id": "3479357", "revid": "200568", "url": "https://it.wikipedia.org/wiki?curid=3479357", "title": "Babaevskij rajon", "text": "Il Babaevskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Babaevo. Istituito il 1\u00ba agosto 1927, ricopre una superficie di 9.200 chilometri quadrati ed ospita una popolazione di circa 22.000 abitanti."}
{"id": "3479359", "revid": "594680", "url": "https://it.wikipedia.org/wiki?curid=3479359", "title": "Pseudobolodon krebsi", "text": ""}
{"id": "3479360", "revid": "594680", "url": "https://it.wikipedia.org/wiki?curid=3479360", "title": "Pseudobolodon oreas", "text": ""}
{"id": "3479364", "revid": "486946", "url": "https://it.wikipedia.org/wiki?curid=3479364", "title": "Grigori Chukhraj", "text": ""}
{"id": "3479365", "revid": "110157", "url": "https://it.wikipedia.org/wiki?curid=3479365", "title": "\u010cagodo\u0161\u010denskij rajon", "text": "Il \u010cagodo\u0161\u010denskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 \u010cagoda. Istituito il 1\u00ba agosto 1927, ricopre una superficie di 2.408 chilometri quadrati ed ospita una popolazione di circa 14.000 abitanti."}
{"id": "3479366", "revid": "40529723", "url": "https://it.wikipedia.org/wiki?curid=3479366", "title": "\u010cerepoveckij rajon", "text": ""}
{"id": "3479370", "revid": "110157", "url": "https://it.wikipedia.org/wiki?curid=3479370", "title": "Charovskij rajon", "text": "Il Charovskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Charovsk. Istituito il 1\u00ba agosto 1929, ricopre una superficie di 3.560 chilometri quadrati ed ospita una popolazione di circa 18.000 abitanti."}
{"id": "3479372", "revid": "110157", "url": "https://it.wikipedia.org/wiki?curid=3479372", "title": "Grjazoveckij rajon", "text": "Il Grjazoveckij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Grjazovec. Istituito il 1\u00ba agosto 1929, ricopre una superficie di 5.030 chilometri quadrati ed ospita una popolazione di circa 38.000 abitanti."}
{"id": "3479374", "revid": "110157", "url": "https://it.wikipedia.org/wiki?curid=3479374", "title": "Kadujskij rajon", "text": "Il Kadujskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Kaduj. Istituito il 23 settembre 1927, ricopre una superficie di 3.260 chilometri quadrati ed ospita una popolazione di circa 18.000 abitanti."}
{"id": "3479376", "revid": "76963", "url": "https://it.wikipedia.org/wiki?curid=3479376", "title": "Eiko Shimamiya", "text": "Ha cantato sigle di serie televisive animate quali \"Higurashi no Naku Koro ni\", film di animazione (\"Shakugan no Shana X Eternal song\") e film dal vivo (\"Higurashi no Naku Koro ni\" live action).\nIl 10 maggio 2010 la cantante ha annunciato sul suo account Twitter che le \u00e8 stato diagnosticato un cancro alla tiroide. Di conseguenza il tour \"Perfect World Live Tour\" \u00e8 stato annullato."}
{"id": "3479379", "revid": "110157", "url": "https://it.wikipedia.org/wiki?curid=3479379", "title": "Ki\u010dmengsko-Gorodeckij rajon", "text": "Il Ki\u010dmengsko-Gorodeckij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Ki\u010dmengskij Gorodok. Ricopre una superficie di 7.061 chilometri quadrati ed ospita una popolazione di circa 20.000 abitanti."}
{"id": "3479380", "revid": "110157", "url": "https://it.wikipedia.org/wiki?curid=3479380", "title": "Kirillovkij rajon", "text": "Il Kirillovkij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Kirillov. Istituito il 1\u00ba agosto 1927, ricopre una superficie di 5.400 chilometri quadrati ed ospita una popolazione di circa 17.000 abitanti."}
{"id": "3479382", "revid": "110157", "url": "https://it.wikipedia.org/wiki?curid=3479382", "title": "Me\u017edure\u010denskij rajon", "text": "Il Me\u017edure\u010denskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 \u0160ujskoe. Istituito nel 1929, ricopre una superficie di 3.624 chilometri quadrati ed ospita una popolazione di circa 7.000 abitanti."}
{"id": "3479383", "revid": "110157", "url": "https://it.wikipedia.org/wiki?curid=3479383", "title": "Njuksenskij rajon", "text": "Il Njuksenskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Njuksenica. Istituito il 18 aprile 1924, ricopre una superficie di 5.167 chilometri quadrati ed ospita una popolazione di circa 11.000 abitanti."}
{"id": "3479385", "revid": "110157", "url": "https://it.wikipedia.org/wiki?curid=3479385", "title": "\u0160eksninskij rajon", "text": "Il \u0160eksninskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 \u0160eksna. Istituito il 12 gennaio 1965, ricopre una superficie di 2.528 chilometri quadrati ed ospita una popolazione di circa 35.000 abitanti."}
{"id": "3479387", "revid": "110157", "url": "https://it.wikipedia.org/wiki?curid=3479387", "title": "Sjam\u017eenskij rajon", "text": "Il Sjam\u017eenskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Sjam\u017ea. Istituito nel 1929, ricopre una superficie di 3.900 chilometri quadrati ed ospita una popolazione di circa 10.000 abitanti."}
{"id": "3479389", "revid": "110157", "url": "https://it.wikipedia.org/wiki?curid=3479389", "title": "Tarnogskij rajon", "text": "Il Tarnogskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Tarnogskij Gorodok. Istituito nel 1935, ricopre una superficie di 5.100 chilometri quadrati ed ospita una popolazione di circa 14.000 abitanti."}
{"id": "3479390", "revid": "110157", "url": "https://it.wikipedia.org/wiki?curid=3479390", "title": "Totemskij rajon", "text": "Il Totemskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Tot'ma. Istituito nel 1929, ricopre una superficie di 8.393 chilometri quadrati ed ospita una popolazione di circa 25.000 abitanti."}
{"id": "3479392", "revid": "110157", "url": "https://it.wikipedia.org/wiki?curid=3479392", "title": "Ustju\u017eenskij rajon", "text": "L'Ustju\u017eenskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Ustju\u017ena. Istituito nel 1927, ricopre una superficie di 3.600 chilometri quadrati ed ospita una popolazione di circa 20.000 abitanti."}
{"id": "3479393", "revid": "1543377", "url": "https://it.wikipedia.org/wiki?curid=3479393", "title": "Turgesh", "text": "I T\u00fcrgesh, Turgesh, Turghesh, Turgish o T\u00fcrgish (turco antico: T\u00fcr\u00fcge\u0161, \u7a81\u9a0e\u65bd/\u7a81\u9a91\u65bd, Pinyin: t\u016bq\u00edsh\u012b, Wade-Giles: t'u-ch'i-shih) furono una confederazione tribale turcica che sorse dalle rovine del Khaganato turco occidentale. I Turgesh costituivano una branca del Grande Tardush (Tulu, Dulo) suddivisione delle On Okh (Onoq, Dieci Frecce) o Turchi occidentali, impegnati a costruire un importante (anche se di breve durata) Kaganato (699-766), attestato dalle monete coniate dai T\u00fcrgesh.\nAttualmente l'etnonimo \"T\u00fcrgesh\" sopravvive nel nome della moderna trib\u00f9 seok (\"Tirgesh\" ) che vive nella regione degli Territorio dell'Altaj.\nOrigini.\nI Turgesh erano un gruppo di trib\u00f9 Duolu che credeva di discendere dalla trib\u00f9 Turuhe, che sembra fosse vissuta lungo le sponde del fiume Tuul.\nTra loro vi erano i Chebishi (\u8f66\u9f3b\u65bd), che erano collegati alla trib\u00f9 dei Qibi. I Qibi furono dispersi poco dopo la disfatta del loro capo Gelang. A oriente essi furono assoggettati al governo di un \"tudun\" (\u5410\u5c6f) di nome Ashina Hubo (\u963f\u53f2\u90a3\u659b\u52c3), che divenne noto come lo Chebi Qaghan.\nSecondo l'epigrafia dei Qibi Song (\u5951\u82fe\u5d69), l'origine dei Qibi pu\u00f2 essere rintracciata nelle Montagne Khangai prima che essi s'insediassero nelle Montagne Bogda nel VI secolo. Essi possono altres\u00ec essere collegati agli Jiepi (\u89e3\u6279) di Gaoche, che erano insediati a est del Fufuluo.\nNel 610, Shekui assoggett\u00f2 Tashkent, vassalla di Chuluo, e v'install\u00f2 il suo \"tigin\" (\u7279\u52e4). Strinse rapporti stretti anche con Samarcanda e assoggett\u00f2 le citt\u00e0 ad esse circostanti. Nel secondo anno sconfisse Chuluo e stabil\u00ec la propria capitale a Khan Tengri (\u4e09\u5f25\u5c71). Dopo la sua morte, il giovane fratello Tong Yabgu Qaghan assunse il potere. Durante il suo regno, il Kaghanato occidentale raggiunse il suo zenith, raggiungendo i confini con l'Impero sasanide a ovest e Bagram a sud. La capitale fu di nuovo spostata a ovest delle sorgenti (\u5343\u6cc9) a nord di Tashkent per mettere in maggior sicurezza l'area. \nCaliffato omayyade.\nIl fine di Su Lu (nelle fonti arabe Suluk) - Kaghan dei Kara Turgesh - era quello di riprendere ai musulmani arabi invasori la Transoxiana. La sua azione bellica avvenne mentre, molto pi\u00f9 a ovest, verso le zone caspiche, i Cazari conducevano la loro penetrazione ostile all'interno del califfato omayyade.\nNel 721 le forze dei Turgesh, guidate da K\u00fcl-chor, sconfissero l'esercito califfale comandato da Sa\u02bf\u012bd ibn \u02bfAbd al-\u02bfAziz, presso Samarcanda. Il successore di Sa\u02bf\u012bd, al-Kharash\u012b, massacr\u00f2 le genti turche e i rifugiati sogdiani a Khujand, causando un afflusso di nuovi rifugiati nelle regioni dei Turgesh. Nel 724 il califfo Hisham ibn 'Abd al-Malik invi\u00f2 un nuovo Wali nel Khorasan, Muslim ibn Sa\u02bf\u012bd, con l'ordine di frantumare le forze \"turche\" una volta per tutte ma, contrastate da Su lu, le forze musulmane a fatica raggiunsero Samarcanda con un pugno appena di sopravvissuti, mentre i Turgesh effettuavano senza difficolt\u00e0 le loro incursioni.\nUna serie di contingenti arabi inviati come rinforzo da Hish\u0101m furono clamorosamente sconfitti da Suluk, che nel 728 prese Bukhara e in seguito inflisse disfatte pesanti agli arabi, come nella Battaglia della strettoia (\"Yawm al-shi\u02bfb\" ) del 730, screditando l'efficienza fino ad allora mostrata dai Siriani\" dell'esercito califfale omayyade e contribuendo indirettamente, almeno in parte, al rafforzamento dell'opposizione abbaside. Lo Stato Turgesh giunse allora all'apice della sua gloria, controllando la Sogdiana e la Valle del Ferghana. Fu solo nel 732, che due possenti spedizioni arabe mossero su Samarcanda, riuscendo a stabilire (ma a caro prezzo) l'autorit\u00e0 califfale nell'area. Suluk rinunci\u00f2 allora forzatamente alle proprie ambizioni su Samarcanda e abbandon\u00f2 Bukhara, ritirandosi verso nord.\nNel 734 un anticipatore della \"rivoluzione abbaside\" (ma in realt\u00e0 un murgita \"politico\", come lo defin\u00ec Nyberg), al-\u1e24\u0101rith b. Surayj, si rivolt\u00f2 contro il potere omayyade in quelle stesse regioni e prese Balkh e Merv prima di essere sgominato dai Turgesh tre anni dopo. Nel 738 Su lu - che s'era alleato intento con al-\u1e24\u0101rith (suscitando enorme scandalo nel mondo islamico, visto che per la prima volta un musulmano si alleava con un politeista (\"k\u0101fir\") contro altri musulmani), con Gurak (un leader turco-sogdiano) e con uomini della pianura transoxiana dell'Ushrusana, di Tashkent e del Khuttal - lanci\u00f2 un'offensiva finale. Penetr\u00f2 nel Guzgan ma fu sbaragliato dal Wali omayyade Asad ibn 'Abd Allah al-Qasri nella battaglia di Sa'n o \"di Khar\u012bst\u0101n\".\nDeclino e lotte intestine.\nLa disfatta signific\u00f2 la morte per Su lu. Appena tornato in Balasaghun egli fu assassinato infatti per mano di Baga Tarkan K\u00fcl Chor, capo dei Sary (Gialli) Turgesh. Ci\u00f2 comport\u00f2 la precoce scomparsa dell'Impero Turgesh, che aveva fino ad allora contrastato la potenza del Califfato. Quando Su lu fu ucciso, tra i Kara e i Sary Turgesh (Turgesh Neri e Gialli) esplose la guerra civile. K\u00fcl Chor dei Sary T\u00fcrgish debell\u00f2 il suo rivale Tumoshe dei Kara Turgesh e ascese al vertice del ato.\nNel 739 fece assassinare il clan degli Ashina G\u00f6kt\u00fcrk, il Khagan fantoccio \"legittimo\" al servizio dei Tang. I Cinesi reagirono sostenendo la rivolta dei Kara Turgesh, che nel 742 identific\u00f2 in Iltutmish Kutlug Bilge un nuovo Kaghan, cui pi\u00f9 tardi succedette Tengrideh Bolmysh nel 753. Questi si dichiar\u00f2 vassallo di Moyun Chor, il Kaghan del recentemente costituito Kaghanato uiguro dell'Orkhon.\nLa guerra civile Turgesh giunse a un'inaspettata e repentina fine nel 766, quando secondo le registrazioni annalistiche i Karluk distrussero il Kaghanato Turgesh, facendo scomparire per sempre il suo nome dagli annali di storia."}
{"id": "3479394", "revid": "122517441", "url": "https://it.wikipedia.org/wiki?curid=3479394", "title": "Ust'-Kubinskij rajon", "text": "Il Ust'-Kubinskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Ust'e. \nDemografia.\nAbitanti censiti:&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 2002,\n \"y\": 9350\n {\n \"x\": 2009,\n \"y\": 8922\n {\n \"x\": 2010,\n \"y\": 8800\n {\n \"x\": 2011,\n \"y\": 8040\n {\n \"x\": 2012,\n \"y\": 8065\n {\n \"x\": 2013,\n \"y\": 7995\n {\n \"x\": 2014,\n \"y\": 7987\n {\n \"x\": 2015,\n \"y\": 7912\n {\n \"x\": 2016,\n \"y\": 7875\n {\n \"x\": 2017,\n \"y\": 7843\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "3479396", "revid": "1837155", "url": "https://it.wikipedia.org/wiki?curid=3479396", "title": "Santuario della Mentorella", "text": "Il Santuario Madre delle Grazie della Mentorella \u00e8 uno dei pi\u00f9 antichi santuari mariani d'Italia e d'Europa.\nSorge ad un'altitudine di 1018 metri s.l.m., su una rupe sporgente del versante orientale del Monte Guadagnolo (Monti Prenestini) che scende quasi a picco sulla sottostante Valle del Giovenzano, tra Tivoli e Palestrina, a sud-est di Roma. Appartiene alla Chiesa cattolica apostolica romana (Diocesi di Tivoli), ed \u00e8 custodito dalla Congregazione della Resurrezione di Nostro Signore Ges\u00f9 Cristo.\nStoria.\nSecondo la leggenda, il Santuario \u00e8 sorto per volont\u00e0 di Costantino nel IV secolo, nel luogo dove si convert\u00ec il gi\u00e0 tribuno romano Sant'Eustachio, vissuto tra il I e il II secolo. Nel VI secolo venne donata ai Benedettini e divenne, fino al XV secolo, propriet\u00e0 dell'Abbazia di Subiaco; abbandonata dai monaci benedettini, si depauper\u00f2 fino a quando nel XVII secolo venne riscoperta dal gesuita Athanasius Kircher che ne diresse il restauro.\nNel 1664 Papa Alessandro VII proclam\u00f2 uno straordinario anniversario per Mentorella, stabilendo la festa annuale patronale per il giorno 29 settembre, festa di San Michele Arcangelo. Nel 1857 Papa Pio IX don\u00f2 il santuario alla ancor presente Congregazione della Resurrezione di Nostro Signore Ges\u00f9 Cristo.\nNel 1870 la Mentorella, con tutti i suoi beni, venne incamerata dal nuovo Stato Italiano, e nel 1880 viene messa all'asta dallo Stato Italiano. Nel 1883 i padri Resurrezionisti ricomprarono dal Governo italiano la chiesa ed il convento, per la somma di 8.500 lire. Il primo rettore fu padre Luigi Oldoini. Nel 1947 venne rinnovata la Scala Santa che porta alla cappella di Sant'Eustachio. Nel 1961 si concludono i lavori della strada, di circa 2\u00a0km, che unisce il Santuario con Guadagnolo; Il 22 ottobre 1967 la strada che conduce al santuario venne asfaltata, ed inaugurata alla presenza del Cardinale Wladyslaw Rubin.\nIl 29 ottobre 1978, Papa Giovanni Paolo II si rec\u00f2, per la prima volta, alla \"Mentorella\", in occasione del suo primo viaggio pastorale da Pontefice; successivamente lo visit\u00f2, in incognito, numerose altre volte, ancor oggi nella memoria delle persone del luogo. Nel 2000 in occasione del Grande Giubileo il Santuario venne completamente ristrutturato e rinnovato. Il 29 ottobre 2005 anche papa Benedetto XVI rende omaggio alla \"Madonna delle Grazie della Mentorella\".\nIl 22 agosto 2007 papa Benedetto XVI invi\u00f2 alla Madonna della Mentorella una rosa d'argento benedetta, da deporre ai suoi piedi per esprimere voto di gratitudine per i 150 anni di presenza al Santuario della Congregazione della Resurrezione.\nNel 2010 \u00e8 stato celebrato il XV centenario dall'istituzione del Santuario della Mentorella. Con l'occasione, il:\nLe Poste Vaticane, per lo speciale evento, hanno emesso un francobollo da 0,65 cent con l'immagine del Santuario e la sovrastampa di 20 cent a vantaggio della popolazione di Haiti colpita dal terremoto.\nL'8 dicembre 2015 \u00e8 stata aperta la Porta Santa della Misericordia in occasione della celebrazione del Giubileo della Misericordia indetto da papa Francesco.\nMonumenti ed interni del santuario.\nChiesa.\n\u00c8 nello stile delle basiliche romane del XII secolo con l'interno a tre navate. Davanti all'entrata della chiesa \u00e8 stata collocata una statua in bronzo di san Giovanni Paolo II, dono dei dodici comuni che \"fanno corona alla Madonna\", come recita la stessa preghiera a Lei dedicata.\nStatua lignea della Madonna delle Grazie.\nLa figura della Madre di Dio con il Bambino Ges\u00f9 sulle ginocchia, \u00e8 stata realizzata nei secoli XI/XII da artista ignoto (potrebbe essere uno dei padri benedettini), in legno di rovere, ed \u00e8 stata incoronata solennemente dal Capitolo Vaticano il 29 settembre 1901. La Statua \u00e8 stata asportata da ignoti nel 1972, e dopo circa un anno fu rinvenuta dall'Arma dei Carabinieri. Nel trono, accanto alla figura mariana, \u00e8 stata collocata la rosa d'argento benedetta, ed inviata da Papa Benedetto XVI in occasione dei 150 anni di presenza dei padri Resurezionisti alla Mentorella.\nPresbiterio.\nAl centro dello stesso \u00e8 stato collocato il ciborio del 1305, arricchito nella parte superiore da ornamenti cosmateschi della fine del XIX secolo, innalzato e piazzato sull'altare di marmo. Sotto l'altare si trova un frammento del pavimento del XII secolo, opera dei cavapietre della scuola cosmatesca. Sul pilastro sinistro del presbiterio \u00e8 collocata una piccola lapide con la data della consacrazione della chiesa a Maria Santissima: \"MEN. OC. D. XXIII DEDICATIO BEATAE MARIAE IN WLTVILLA\".\nCappella di Santa Croce.\nPresenta due colonnine di pietra del IV secolo provenienti dalla chiesa originaria di Sant'Eustachio. Nella parte alta dell'altare si trova una croce in legno del XIX secolo.\nCappella di San Silvestro.\nAdornata nel XVII secolo da affreschi che rappresenta il battesimo dell'imperatore Costantino, e la consacrazione della chiesa di Sant'Eustachio, che \u00e8 stata fatta costruire da papa Silvestro I.\nAffreschi della navata centrale.\nSant'Atanasio (XVII secolo), la Madre di Dio con Bambino (XV secolo), san Domenico (XV secolo), sogno di san Giuseppe (XVII secolo), san Michele arcangelo e sant'Antonio abate (ambedue del XV secolo), san Benedetto, santa Scolastica, santa Maria Maddalena, santa Lucia, san Agapito, sant'Ignazio di Loyola e san Francesco Saverio (del XVII secolo) e san Casimiro, principe e patrono della Polonia e della Lituania realizzato nel XIX secolo.\nSopra gli archi della navata centrale si trovano inoltre gli stemmi dei papi Innocenzo XIII, Gregorio XIV, Pio IX e Leone XIII.\nCappella di Sant'Eustachio.\n\u00c8 stata costruita sulla roccia nel luogo in cui secondo la tradizione \u00e8 apparso Ges\u00f9 Cristo al santo. Sant'Eustachio insieme alla sua famiglia sub\u00ec il martirio per ordine dell'imperatore Adriano (76-138). Nel IV secolo l'imperatore Costantino (306-337) colpito dal coraggio e dal martirio del santo visit\u00f2 il luogo della sua conversione e ordin\u00f2 di costruire il tempio dedicato al Martire che viene poi consacrato da papa San Silvestro (+335). La Cappella \u00e8 ornata con affreschi raffiguranti la conversione e il martirio del santo.\nScala Santa.\nTramite il percorso della Scala Santa, costruita nel XVII secolo, si giunge alla cappella di Sant'Eustachio costruita nelle stesso periodo e costituita da un campanile, con tre campane a corda, che reca la seguente iscrizione \"non far da campanaro se il cuor tuo non batte da cristiano\".\nGrotta di San Benedetto.\nNella roccia sottostante la Cappella di Sant'Eustachio si trova la grotta di San Benedetto con l'altare e l'immagine del santo. In questa grotta naturale soggiorn\u00f2 per due anni San Benedetto da Norcia (480-547), il padre della vita monastica occidentale. Egli abbandon\u00f2 la vita laica da patrizio romano per condurre una vita da eremita. Dalla Mentorella Benedetto si rec\u00f2 poi a Subiaco a circa 35\u00a0km di distanza.\nLegame di alcuni Pontefici con il Santuario.\nGiovanni Paolo II.\nQuattordici giorni dopo l'elezione al soglio della cattedra di Pietro, inaspettatamente papa Wojtyla, visit\u00f2 ufficialmente il santuario della Mentorella (29 ottobre 1978) dicendo: \"\"Sono venuto a cantare il Magnificat\". \"In occasione dei miei soggiorni a Roma, ho spesso visitato il Santuario della Madonna della Mentorella... Leggiamo nel Vangelo di S. Luca che Maria, dopo l'annunciazione si reco tra le montagne per visitare la sua parente Elisabetta. Arrivata ad Ain-Karin, mise tutta la sua anima nelle parole del cantico, che la Chiesa ricorda ogni giorno nei Vespri: \"L'anima mia magnificat il Signore\". Ho desiderato di venire qui, tra queste montagne per cantare dietro le orme di Maria il \"Magnificat...\". Questo luogo mi ha aiutato molto a pregare. \u00c8 perci\u00f2 anche oggi ho desiderato venire qui. La preghiera, che in vari modi esprime il rapporto dell'uomo col Dio vivo, \u00e8 anche il primo compito e quasi il primo annuncio del Papa \".\" Successivamente fece ritorno ai piedi di Maria il:\nBenedetto XVI.\nCome prefetto della Congregazione per la Dottrina della Fede Papa Ratzinger si rec\u00f2 pi\u00f9 volte al Santuario come pellegrino, ai piedi della Madonna delle Grazie.\nIl 29 ottobre 2005, dopo 27 anni dal pellegrinaggio di Giovanni Paolo II, si rec\u00f2 in visita celebrando la Santa Messa e il Santo Rosario.\nIn seguito Benedetto XVI non ha mancato di manifestare il suo affetto al Santuario transitandovi sopra benedicente durante i voli per Manopello, e Sulmona a bordo dell'elicottero.\nAltro.\nIndulgenza plenaria.\nIn occasione della visita al Santuario della Mentorella, aperto tutto l'anno dalle 08:00 alle 20:00, \u00e8 possibile ottenere l'indulgenza plenaria, nelle condizioni stabilite dalla Chiesa:\nLe sante messe, celebrate dai padri resurrezionisti, avvengono nei giorni feriali (ore 16), primo sabato del mese (ore 17) domeniche e festivi (10, 11, 12:30, 17).\nLa Preghiera alla Madonna delle Grazie della Mentorella.\n\"O beatissima Vergine di Mentorella,\"\n\"nostra amorosissima Madre,\"\n\"decoro di questo sacro monte e faro luminosissimo dei nostri paesi e villaggi che vi fanno corona,\"\n\"riguardate pietosa tutti coloro che vengono a visitarvi in questo Santuario e rivolgete le materne pupille a noi miserabili peccatori,\"\n\"che col cuore contrito prostrati dinanzi alla vostra immagine,\"\n\"imploriamo per mezzo vostro dal Divin Figlio che vi stringete al seno,\"\n\"il perdono dei nostri peccati e l\u2019aumento in noi di ogni pi\u00f9 bella virt\u00f9.\"\n\"O Madre tutta pura, concedeteci che discendiamo questo sacro monte con la pace nel cuore,\"\n\"onde tornati in seno alle nostre famiglie possiamo cantare le vostre glorie e ripeterle un giorno nel Paradiso.\"\n\"Cos\u00ec sia.\"\n\"Madonna della Mentorella, Madre delle Grazie, prega per noi.\""}
{"id": "3479399", "revid": "110157", "url": "https://it.wikipedia.org/wiki?curid=3479399", "title": "Va\u0161kinskij rajon", "text": "Il Va\u0161kinskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Lipin Bor. Ricopre una superficie di 2.884 chilometri quadrati ed ospita una popolazione di circa 9.000 abitanti."}
{"id": "3479400", "revid": "110157", "url": "https://it.wikipedia.org/wiki?curid=3479400", "title": "Verchova\u017eskij rajon", "text": "Il Verchova\u017eskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Verchova\u017e'e. Istituito nel 1929, ricopre una superficie di 4.260 chilometri quadrati ed ospita una popolazione di circa 15.000 abitanti."}
{"id": "3479402", "revid": "110157", "url": "https://it.wikipedia.org/wiki?curid=3479402", "title": "Vologodskij rajon", "text": "Il Vologodskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Vologda, esterna al territorio del rajon. Istituito il 15 luglio 1929, ricopre una superficie di 4.552 chilometri quadrati ed ospita una popolazione di circa 50.000 abitanti."}
{"id": "3479404", "revid": "609169", "url": "https://it.wikipedia.org/wiki?curid=3479404", "title": "Mentorella", "text": ""}
{"id": "3479405", "revid": "110157", "url": "https://it.wikipedia.org/wiki?curid=3479405", "title": "Vo\u017eegodskij rajon", "text": "Il Vo\u017eegodskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Vo\u017eega. Istituito il 15 luglio 1929, ricopre una superficie di 5.750 chilometri quadrati ed ospita una popolazione di circa 17.000 abitanti."}
{"id": "3479409", "revid": "1573940", "url": "https://it.wikipedia.org/wiki?curid=3479409", "title": "Paulchoffatia", "text": "Paulchoffatia \u00e8 un genere di piccoli mammiferi estinti vissuti nel Giurassico superiore. Furono tra i membri pi\u00f9 basali nell'ordine anch'esso estinto dei Multituberculata. Paulchoffatia \u00e8 compreso nel sottordine dei \"Plagiaulacida\" e nella sottofamiglia Paulchoffatiinae (famiglia Paulchoffatiidae). Condivise il suo habitat con i Dinosauri.\nIl genere \"Paulchoffatia\" (\"per Paul Choffat\") fu classificato da W.G. K\u00fchne nel 1961 basandosi sui ritrovamenti negli strati risalenti al Kimmeridgiano (Giurassico superiore) della miniera di Guimarota, in Portogallo. \u00c8 conosciuto anche con il nome \"Paulchoffia\". \"Paulchoffatia\" \u00e8 caratterizzato da un Corpus mandibulae (la parte della mandibola sotto le file dei denti) massiccio, un margine maxillare inferiore arrotondato ed un grande incisivo, solo leggermente ricurvo e bruscamente inclinato, con una corta radice (Hahn &amp; Hahn 2000, p.105). Il nome si deve in onore del geologo L\u00e9on Paul Choffat (1849-1919).\nI resti della specie \"Paulchoffatia delgadoi\" vennero scoperti negli strati di Guimarota. Probabilmente il teschio aveva una lunghezza di 2,5 cm. Questo taxon \u00e8 stato ricostruito sulla base di cinque mandibole fossili. Successivamente \u00e8 stato ritrovato del materiale ascrivibile allo stesso genere, ma forse non alla stessa specie, negli strati di Galve, in Spagna, e risalenti al Cretacico inferiore.\nTassonomia.\nSottoclasse \u2020Allotheria "}
{"id": "3479410", "revid": "119566143", "url": "https://it.wikipedia.org/wiki?curid=3479410", "title": "Vytegorskij rajon", "text": "Il Vytegorskij rajon () \u00e8 un rajon dell'Oblast' di Vologda, nella Russia europea; il capoluogo \u00e8 Vytegra. Istituito il 1\u00ba agosto 1927, ricopre una superficie di 13.100 chilometri quadrati ed ospita una popolazione di circa 29.000 abitanti."}
{"id": "3479412", "revid": "486946", "url": "https://it.wikipedia.org/wiki?curid=3479412", "title": "Gameti maschili", "text": ""}
{"id": "3479416", "revid": "594680", "url": "https://it.wikipedia.org/wiki?curid=3479416", "title": "Paulchoffatia delgadoi", "text": ""}
{"id": "3479420", "revid": "355211", "url": "https://it.wikipedia.org/wiki?curid=3479420", "title": "Rivoluzione cinese (1911)", "text": ""}
{"id": "3479422", "revid": "1305772", "url": "https://it.wikipedia.org/wiki?curid=3479422", "title": "Gonodotti", "text": "Gonodotti "}
{"id": "3479427", "revid": "767487", "url": "https://it.wikipedia.org/wiki?curid=3479427", "title": "Guimarota", "text": "Guimarota \u00e8 una miniera di carbone in disuso che contiene una vasta gamma di fossili di piante e animali dal periodo Kimmeridgiano (Giurassico superiore). \u00c8 situata nel Portogallo centrale, vicino alla citt\u00e0 di Leiria.\nLa localit\u00e0 venne studiata estensivamente dai paleontologi della libera universit\u00e0 di Berlino, ma questa attivit\u00e0 si ferm\u00f2 nel 1982. Scavi ulteriori sono da considerarsi ardui, giacch\u00e9 oggi la miniera \u00e8 sommersa. Pompare via l'acqua e rendere sicura la struttura avrebbe dei costi proibitivi.\nI resti di mammiferi da questo sito sono particolarmente noti. Gli scavi furono cos\u00ec proficui che molti dei ritrovamenti devono ancora essere classificati."}
{"id": "3479428", "revid": "287204", "url": "https://it.wikipedia.org/wiki?curid=3479428", "title": "Rivoluzione cinese", "text": "Nella storia della Cina si sono succedute diverse rivoluzioni:"}
{"id": "3479431", "revid": "1573940", "url": "https://it.wikipedia.org/wiki?curid=3479431", "title": "Procavia capensis habessinicus", "text": "La procavia abissinica (Procavia capensis habessinicus ) \u00e8 un mammifero appartenente alla famiglia Procaviidae. In passato fu considerata buona specie, mentre oggi si tende a classificarla come sottospecie di \"Procavia capensis\".\nDistribuzione e habitat.\n\u00c8 diffusa nell'Etiopia meridionale."}
{"id": "3479432", "revid": "228587", "url": "https://it.wikipedia.org/wiki?curid=3479432", "title": "The Garden (Bran Van 3000)", "text": "The Garden \u00e8 il quarto album del collettivo Canadese Bran Van 3000, pubblicato il 19 ottobre 2010 e anticipato dal lancio del singolo \"Grace (Love on the Block)\", pubblicato il 7 settembre 2010."}
{"id": "3479433", "revid": "125861523", "url": "https://it.wikipedia.org/wiki?curid=3479433", "title": "Palla da golf", "text": "Palla da golf (\"Caddyshack\") \u00e8 un film del 1980 diretto da Harold Ramis, inserito al 7\u00ba posto dalla American Film Institute, nella AFI's 10 Top 10, genere \"sport\" ed al 71\u00ba nella AFI's 100 Years... 100 Laughs.\nTrama.\nIl giovane Danny lavora come caddie in un Country Club di golf, per raccogliere i soldi per studiare all'Universit\u00e0. Egli divide il suo tempo tra la fidanzata Maggie e l'eccentrico miliardario Ty Webb, playboy di successo, il quale non nasconde il suo odio per il viscido costruttore Al Czernik. A contorno, il paranoico giardiniere Carl Spackler, conduce una sua personale guerra con una marmotta.\nProduzione.\nCast.\nIl regista Harold Ramis, in fase di post-produzione, ha dato maggior risalto ai ruoli di Chevy Chase e Bill Murray, che inizialmente sarebbero dovuti essere poco pi\u00f9 che due camei . Autore originale del film \u00e8 Douglas Kenney.\nCitazioni e riferimenti.\nLa frase del \"quote\" iniziale di questa voce \u00e8 al 92\u00ba posto nella AFI's 100 Years... 100 Movie Quotes, redatta nel 2005 dalla AFI.\nIl film negli Stati Uniti, viene spesso parodiato e ricordato; per esempio in diverse puntate del cartone televisivo \"I Griffin\", come nell'episodio \"Meet the Quagmires\" (2007).\nSequel.\nNel 1988 \u00e8 uscito un sequel del film, \"Due palle in buca\" (\"Caddyshack II\"), con la presenza del solo Chevy Chase dei due membri del cast originale."}
{"id": "3479435", "revid": "22475", "url": "https://it.wikipedia.org/wiki?curid=3479435", "title": "Teresa Petrangolini", "text": "\u00c8 tra i fondatori della onlus italiana Cittadinanzattiva, nata nel 1978 con il nome di Movimento federativo democratico, di cui \u00e8 stata Segretario Generale fino al giugno 2012. Il suo principale campo di attivit\u00e0 riguarda la crescita dell'attivismo civico e lo sviluppo dei sistemi di partecipazione dei cittadini nei servizi pubblici, in Italia e all'Estero.\nAlle elezioni regionali del 24-25 febbraio 2013 \u00e8 stata eletta Consigliere regionale del Lazio, nel listino \"Per il Lazio\" del Presidente Nicola Zingaretti. Il 25 marzo 2013 \u00e8 stata eletta nell'Ufficio di presidenza del Consiglio regionale in qualit\u00e0 di Consigliere segretario. Negli ultimi anni ha concentrato la sua attivit\u00e0 nella formazione e nella progettazione di azioni concertate, multidisciplinari e di sistema per favorire la partecipazione delle associazioni di pazienti alle scelte di politica sanitaria nazionali e regionali, avviando anche importanti collaborazioni con universit\u00e0, case editrici, soggetti istituzionali.\u00c8 attualmente il Direttore del Patient Advocacy Lab di ALTEMS - Universit\u00e0 Cattolica del Sacro Cuore.\nBiografia.\nHa\nconseguito la Laurea in Lettere Moderne presso la Facolt\u00e0 di Lettere\ndell'Universit\u00e0 \"La Sapienza\" di Roma. Dal 1975 al 1982 ha lavorato presso il\nMinistero degli Affari Esteri, lavoro che, poi, lascia per dedicarsi a tempo\npieno all'impegno civico, nel campo della partecipazione e della tutela dei\ndiritti dei cittadini.\nNel 1978 \u00e8\ntra i fondatori del Movimento Federativo Democratico (oggi Cittadinanzattiva), associazione\nche da pi\u00f9 di 30 anni promuove in Italia, in Europa e al livello internazionale\npolitiche, iniziative e programmi di coinvolgimento dei cittadini nel campo\ndelle politiche pubbliche (salute, consumatori, scuola, giustizia, pubblica\namministrazione).\nDal 1988 al\n2002 \u00e8 stata segretario nazionale del Tribunale per i Diritti del Malato, una\ndelle reti di Cittadinanzattiva, contribuendo a creare un network di 250\nsezioni locali e una rete di circa 5.000 volontari su tutto il territorio\nnazionale.\nNel 2002\ndiventa segretario generale di Cittadinanzattiva che, sotto la sua direzione,\nriceve la medaglia d'oro per la Sanit\u00e0 pubblica dal Presidente della Repubblica Italiana nel dicembre 2006 e il primo premio come organizzazione della societ\u00e0\ncivile dal Comitato Economico e Sociale Europeo (2007 EESC Prize for Organized\nCivil Society) nel dicembre 2007.\nNegli anni a\nseguire Cittadinanzattiva assiste ad un grande sviluppo delle sue attivit\u00e0, sia\nin termini numerici (60 collaboratori al livello centrale, 100.000 aderenti,\n250 sedi territoriali), sia di attivit\u00e0 e capacit\u00e0 di intervento, dalla scuola\ne l'educazione, dalle politiche dei consumatori alla lotta per la legalit\u00e0 e la\ntrasparenza nella PA, dalla nascita di una rete europea all'impegno nel campo\ndella Corporate social responsibility.\nPer le sue attivit\u00e0 nel 2006 \u00e8 stata premiata a San Ginesio come \"Fornarina 2006\", riconoscimento donato dalla Confraternita del Sacro Cuore di Ges\u00f9 alle donne che si distinguono nella societ\u00e0 per le loro attivit\u00e0.\nNel 2009 assume la responsabilit\u00e0 delle politiche internazionali di Cittadinanzattiva,\nche \u00e8 divenuta negli anni precedenti membro sia di Civicus (World Alliance for Citizens participation) che del Global Compact Network delle Nazioni Unite, partecipando a numerosi eventi, seminari e missioni ed diventando responsabile di un progetto dell'UNDP in Colombia \"Derechos y desarrollo\".\nDal 2010 al marzo del 2013 dirige la rete europea Active citizenship network, che raccoglie circa 90 organizzazioni di 30 paesi, vanta la realizzazione di 19 progetti nel campo della promozione della cittadinanza attiva europea e, in modo particolare, nel campo dei diritti dei pazienti (Carta Europea dei diritti del malato).\nLe battaglie per la tutela dei diritti.\nLa maggior parte delle attivit\u00e0 promosse negli anni da Petrangolini sono in seno a Cittadinanzattiva, organizzazione no-profit impegnata nel campo della partecipazione dei cittadini e della tutela dei loro diritti.\nOspite in numerose trasmissioni televisive fin dalla fine degli anni ottanta, si segnala il viaggio-denuncia in 100 ospedali italiani mediante \"Il pulmino dei diritti\". Ha continuato negli anni a collaborare con numerose testate televisive tra cui \"Uno mattina\", \"Sabato domenica e\" di Rai Uno, \"Cominciamo bene\" e \"Elisir\" di Rai tre.\nNei primi anni novanta \u00e8 protagonista di molte iniziative a tutela dei diritti dei cittadini e dei pazienti : l'inserimento di disposizioni specifiche sulla tutela dei pazienti nella normativa, nazionale e regionale e la costituzione del CNAMC, coordinamento delle associazioni dei malati cronici. Anni dopo, figura tra i promotori dell'inserimento nella Costituzione italiana dell'art. 118 u.c. sulla sussidiariet\u00e0 orizzontale. Su sua proposta nasce nel 1996 il Pit salute, servizio di assistenza, informazione e consulenza per i cittadini che necessitano di tutela, a cui seguir\u00e0 poi un analogo servizio nel campo dei servizi di pubblica utilit\u00e0\nA livello di empowerment dei cittadini e rivendicazione dei diritti, promuove numerose carte dei diritti nel campo della lotta al dolore, all'accesso alle cure, alla sicurezza nella pratica medica, dell'informazione, dalle quali sono stati desunti standard e indicatori per misurare la qualit\u00e0 dei servizi in ambito sanitario, Carta declinata anche a livello Europeo. \nInfine, sempre in seno a \"Cittadinanzattiva\", accredita inoltre l'Audit civico in sanit\u00e0.\nConsiglio regionale del Lazio.\nAlla fine del\n2012, Nicola Zingaretti, le propone di entrare nella coalizione di centro-sinistra come\ncandidata al Consiglio regionale del Lazio nelle elezioni del 2013 e di presiedere\nil suo Comitato elettorale.\nAlle elezioni regionali del 24-25 febbraio 2013 viene eletta, nella lista \"Per il Lazio\" del presidente Nicola Zingaretti. Durante il suo mandato in Consiglio regionale \u00e8 stata membro dell'Ufficio di presidenza del Consiglio regionale del Lazio in qualit\u00e0 di Consigliere Segretario e componente di due Commissioni permanenti: la prima (Affari costituzionali e statuari, affari istituzionali, enti locali e risorse umane, federalismo fiscale, sicurezza, integrazione sociale e lotta alla criminalit\u00e0) e la settima (Politiche sociali e salute).\nLa posizione sui vitalizi\nTeresa Petrangolini ha animato il dibattito sul taglio dei vitalizi nella Regione Lazio presentando anche una proposta di legge. Nel novembre del 2014 il Consiglio regionale del Lazio ha ridotto i vitalizi per 3 anni e cancellato il privilegio, di cui godevano ancora gli ex consiglieri, di poter andare in pensione a soli 50 anni.\nLa patient advocacy.\nNel 2018 \u00e8 nominata Direttore del \"Patient advocacy Lab\" (PAL) presso l'Alta Scuola di Economia e Management dei sistemi sanitari - ALTEMS dell'Universit\u00e0 Cattolica del Sacro Cuore. Con questo incarico sviluppa e coordina attivit\u00e0 di ricerca e programmi formativi alle capacit\u00e0 manageriali e di leadership delle associazioni dei cittadini e dei pazienti in campo sanitario. Con questo ruolo \u00e8 direttamente coinvolta nella realizzazione del Master di II livello in \"Patient advocacy management\" presso l'Universit\u00e0 Cattolica del Sacro Cuore (sede di Roma). Particolare impegno \u00e8 stato rivolto dal PAL nel campo dell'emergenza COVID 19 a sostegno delle associazioni civiche impegnate a supportare i pazienti.\nDal 24 novembre 2019 Assume l'incarico di esperto facilitatore della partecipazione delle associazioni di pazienti presso la Regione Lazio - Assessorato alla sanit\u00e0 e integrazione socio-sanitaria, assumendo cos\u00ec il primo incarico istituzionale in Italia in questo settore. L'incarico - come precisato in un'intervista a Formiche.net - ha la finalit\u00e0 di \"costruire insieme agli Uffici degli assessorati un dialogo costante con le associazioni\". Le sue principali attivit\u00e0 in questa sede sono quelle di promozione della partecipazione delle associazioni dei cittadini e dei pazienti alla programmazione e alla valutazione delle politiche sanitarie regionali (in attuazione della Delibera 736 del 15 ottobre 2019) e di coordinamento della Cabina di regia appositamente istituita."}
{"id": "3479439", "revid": "228587", "url": "https://it.wikipedia.org/wiki?curid=3479439", "title": "Maybach W3", "text": "La Maybach W3 o 22/70 PS (vedi foto) era un'autovettura di lusso prodotta dal 1921 al 1928 dalla casa automobilistica tedesca Maybach-Motorenbau.\nStoria e profilo.\nLa storia della W3 va fatta risalire alle difficolt\u00e0 economiche in cui venne a trovarsi all'inizio degli anni venti del Novecento un'altra Casa automobilistica, la olandese Spyker. Quando questa, dopo aver ordinato all'azienda di Karl Maybach una fornitura di ben 1000 motori per auto, si ritrov\u00f2 non pi\u00f9 in condizioni di pagarli, Karl Maybach fu costretto a costruire centinaia di autotelai per poter utilizzare questi motori. La vettura che ne deriv\u00f2 fu battezzata \"W3\". Il primo esemplare della \"W3\" fu presentato nel settembre del 1921 al Salone di Berlino. La vettura proponeva alcune novit\u00e0 tecniche, come il motore con accensione a doppia candela ed il cambio epicicloidale a due marce (pi\u00f9 la retromarcia).\nIl motore era un 6 cilindri in linea da 5740 cm\u00b3 in grado di erogare una potenza massima di 70 CV a 2200 giri/min.\nIl telaio era in acciaio pressato con profilo ad U, le sospensioni erano ad assale rigido su entrambi gli assi, con molle a balestra, ed i freni erano a tamburo sulle quattro ruote, con comando a cavo. A proposito di freni, la W3 pu\u00f2 essere considerata come la prima auto tedesca dotata di freni sulle quattro ruote, ed inoltre disponeva anche di uno dei primissimi ripartitori di frenata della storia.\nLa velocit\u00e0 massima che la W3 poteva raggiungere era compresa tra i 105 ed i 110\u00a0km/h, e poteva variare soprattutto in funzione della carrozzeria che il cliente desiderava montare sul pesante ed imponente autotelaio (solo quest'ultimo pesava 1.650 kg): infatti, sono esistite W3 con carrozzeria roadster, ma anche torpedo e limousine. Si trattava in ogni caso di vetture per pochi facoltosissimi clienti disposti a sborsare una fortuna. Basti pensare che il solo autotelaio costava all'epoca 22.660 marchi e che per la vettura finita si poteva arrivare anche a ben 13\u00a0000 marchi in pi\u00f9.\nLa produzione della W3 termin\u00f2 nel 1928, dopo aver totalizzato 400 esemplari: non vi sarebbe stata un'erede diretta della W3, poich\u00e9 gli altri modelli sono appartenuti tutti ad una fascia di mercato ancora pi\u00f9 esclusiva."}
{"id": "3479443", "revid": "339392", "url": "https://it.wikipedia.org/wiki?curid=3479443", "title": "DCAN", "text": ""}
{"id": "3479456", "revid": "1573940", "url": "https://it.wikipedia.org/wiki?curid=3479456", "title": "\u010cebsara", "text": "\u010cebsara () \u00e8 un insediamento di tipo urbano, nel \u0160eksninskij rajon dell'Oblast' di Vologda, nella Russia europea."}
{"id": "3479461", "revid": "1573940", "url": "https://it.wikipedia.org/wiki?curid=3479461", "title": "Chochlovo", "text": "Chochlovo () \u00e8 un insediamento di tipo urbano, nel Kadujskij rajon dell'Oblast' di Vologda, nella Russia europea."}
{"id": "3479462", "revid": "182396", "url": "https://it.wikipedia.org/wiki?curid=3479462", "title": "Assedio di Tigranocerta", "text": ""}
{"id": "3479463", "revid": "287204", "url": "https://it.wikipedia.org/wiki?curid=3479463", "title": "Kaduj", "text": "Kaduj () \u00e8 un insediamento di tipo urbano, capoluogo del Kadujskij rajon dell'Oblast' di Vologda, nella Russia europea."}
{"id": "3479465", "revid": "1573940", "url": "https://it.wikipedia.org/wiki?curid=3479465", "title": "Kuzino", "text": "Kuzino () \u00e8 un insediamento di tipo urbano, nel Velikoustjugskij rajon dell'Oblast' di Vologda, nella Russia europea."}
{"id": "3479467", "revid": "1573940", "url": "https://it.wikipedia.org/wiki?curid=3479467", "title": "Sazonovo", "text": "Sazonovo () \u00e8 un insediamento di tipo urbano, nel \u010cagodo\u0161\u010denskij rajon dell'Oblast' di Vologda, nella Russia europea."}
{"id": "3479469", "revid": "110157", "url": "https://it.wikipedia.org/wiki?curid=3479469", "title": "\u0160eksna (citt\u00e0)", "text": "\u0160eksna () \u00e8 un insediamento di tipo urbano, capoluogo dello \u0160eksninskij rajon dell'Oblast' di Vologda, nella Russia europea."}
{"id": "3479480", "revid": "21583", "url": "https://it.wikipedia.org/wiki?curid=3479480", "title": "Dark Laser", "text": ""}
{"id": "3479482", "revid": "287204", "url": "https://it.wikipedia.org/wiki?curid=3479482", "title": "Vochtoga", "text": "Vochtoga () \u00e8 un insediamento di tipo urbano, nel Grjazoveckij rajon dell'Oblast' di Vologda, nella Russia europea."}
{"id": "3479484", "revid": "123764573", "url": "https://it.wikipedia.org/wiki?curid=3479484", "title": "Vo\u017eega", "text": "Vo\u017eega () \u00e8 un insediamento di tipo urbano, capoluogo del Vo\u017eegodskij rajon dell'Oblast' di Vologda, nella Russia europea."}
{"id": "3479490", "revid": "764555", "url": "https://it.wikipedia.org/wiki?curid=3479490", "title": "Locomotiva FS 110 (I)", "text": ""}
{"id": "3479494", "revid": "6923", "url": "https://it.wikipedia.org/wiki?curid=3479494", "title": "Tageteae", "text": "Tageteae \u00e8 una trib\u00f9 di piante spermatofite dicotiledoni della famiglia delle Asteraceae (sottofamiglia Asteroideae).\nEtimologia.\nIl nome della trib\u00f9 deriva dal suo genere pi\u00f9 importante \"Tagetes\" (sottotrib\u00f9 Pectidinae ) che a sua volta deriva, secondo la documentazione fornitaci dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708), da \"Tages\" o \"Tagus\", dio etrusco degli inferi e nipote di Giove.\nIl nome scientifico della trib\u00f9 \u00e8 stato definito dal botanico e naturalista francese Alexandre Henri Gabriel de Cassini (1781-1832) nella pubblicazione \"Journal de Physique, de Chimie, d'Histoire Naturelle et des Arts - 88: 162.\" del 1819.\nDescrizione.\nLa trib\u00f9 comprende prevalentemente specie erbacee, annuali o perenni, ma anche specie arbustive e in rari casi arboree o acquatiche. Queste piante sono ricche di sostanze volatili aromatiche (monoterpeni) che producono un caratteristico odore. Alcune specie (generi \"Flaveria\" e \"Pectis\") usufruiscono di una via differente per la fissazione della CO2 chiamata fotosintesi C4 o Ciclo C4.\nLe foglie lungo il caule sono disposte in modo alternato o opposto; la forma delle lamine varia da filiforme a ampiamente ovata; il contorno pu\u00f2 essere semplice, pennato o bipennato; possono essere presenti delle ghiandole traslucide.\nLe infiorescenze sono formate da capolini, solitamente di tipo radiato (raramente discoidi), terminali o raggruppati in aperti panicoli. I peduncoli talvolta sono fistolosi. I capolini sono formati da un involucro composto da diverse squame (o brattee) al cui interno un ricettacolo fa da base ai fiori di due tipi: quelli esterni del raggio e quelli pi\u00f9 interni del disco. Gli involucri, con forme da cilindriche a emisferiche oppure campanulate, sono composti da pi\u00f9 ranghi (1\u20135) di brattee; a volte alla base \u00e8 presente un calice esterno. Le brattee sono subuguali oppure scalate in altezza; possono essere libere oppure fuse; la superficie pu\u00f2 essere ricoperta da ghiandole di diversi tipi. Il ricettacolo, con forme da piatte a coniche, \u00e8 usualmente privo di brattee (\"epaleato\"), oppure in alcune specie \u00e8 provvisto di minute scaglie o setole; inoltre nella maggior parte delle specie \u00e8 ricco di sacche ghiandolari.\nFormula fiorale: per queste piante viene indicata la seguente formula fiorale:\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi), raramente possono essere tetrameri oppure esameri. I fiori del raggio sono femminili, sono ligulati (zigomorfi) con corolla biloba, di colore per lo pi\u00f9 giallo, in alcuni casi bianco o rosso-arancio. I fiori del disco sono ermafroditi (raramente sono funzionalmente maschili), sono actinomorfi ed hanno corolle tubolari a 5-6 lobi, talora con 1-2 lobi pi\u00f9 grandi degli altri, di solito di colore giallo. Il calice \u00e8 ridotto ad una coroncina di squame.\nL'androceo \u00e8 formato da 5 stami con filamenti liberi e antere saldate in un manicotto circondante lo stilo. Le antere sono fortemente sclerificate (raramente possono essere prive di sclerite). Le appendici delle antere hanno una forma deltata e sono glabre (sono prive di tricomi ghiandolari). Le celle dell'endotecio hanno in genere 1 - 2 (raramente 2 - 4) ispessimenti polari.\nIl gineceo ha un ovario uniloculare infero formato da due carpelli sincarpici.. Lo stilo \u00e8 unico e con due stigmi conforme da acute a strettamente affusolate nella parte apicale. Le superfici stigmatiche sono ampie e parallele e usualmente non confluiscono all'apice. Le appendici degli stigmi, mancanti o poco sviluppate, sono papillose, ma non vascolarizzate. Raramente i bracci dello stilo sono corti o arrotondati e fusi ad eccezione degli apici sempre presenti.\nI frutti sono acheni, di forma grossolanamente da cilindrica a strettamente fusiforme, raramente sono compressi; sono a coste o striati; nella maggior parte delle specie \u00e8 presente un pappo con poche o tante scaglie o setole; a volte \u00e8 presente solo un anello di scaglie; raramente \u00e8 assente. Gli acheni sono caratteristicamente provvisti di uno strato di fitomelanina, una sostanza organica che garantisce resistenza contro gli attacchi batterici e da parte degli insetti.\nTassonomia.\nLa famiglia di appartenenza del gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale e comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia (Asteroideae) \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Tageteae \u00e8 una delle 21 trib\u00f9 della sottofamiglia. La trib\u00f9 Tageteae a sua volta \u00e8 suddivisa in 6 sottotrib\u00f9 (pi\u00f9 alcuni generi incertae sedis)\nFilogenesi.\nNella sua storica classificazione delle Asteraceae del 1819 Cassini inquadra le \"Tagetinee\" come sottoraggruppamento della trib\u00f9 Heliantheae.\nNel 1981, Harold Ernest Robinson, basandosi su caratteri morfologici microscopici dei flosculi propone una suddivisione delle Heliantheae in 35 sottotrib\u00f9 e incorpora le Tagetinae nella sottotrib\u00f9 Pectidinae.\nPi\u00f9 recentemente studi filogenetici hanno portato a scorporare le Tageteae, elevandole al rango di trib\u00f9 a s\u00e9 stante. Assieme a Heliantheae \"sensu strictu\", Bahieae, Chaenactideae, Coreopsideae, Madieae, Millerieae, Neurolaeneae, Perityleae, Polymnieae ed Eupatorieae formano il clade \"Phytomelanic cipsela\", caratterizzato dalla presenza nella cipsela di uno strato di fitomelanina.\nI rapporti filogenetici tra le varie trib\u00f9 di tale raggruppamento sono illustrati dal seguente cladogramma:\nLa trib\u00f9 delle Tageteae risulta monofiletica. All'interno della trib\u00f9, da un punto di vista filogenetico, si individua un gruppo di taxa (i quattro generi incertae sedis e le sottotrib\u00f9 Clappiinae e Pectidinae) che pu\u00f2 essere considerato il \"core\" delle Tageteae; la sottotrib\u00f9 Flaveriinae risulta \u201cgruppo fratello\u201d di questo gruppo centrale. Le altre sottotrib\u00f9 si trovano in una posizione pi\u00f9 \"basale\". Il cladogramma tratto dalla pubblicazione citata e semplificato dimostra la conoscenza filogenetica attuale (2015) della trib\u00f9.\nComposizione della trib\u00f9.\nLa trib\u00f9 Tageteae comprende 32 generi e circa 300 specie, raggruppate in 6 sottotrib\u00f9:\nSottotrib\u00f9 Clappiinae.\nComprende 1 genere e 1 specie: \nSottotrib\u00f9 Coulterellinae.\nComprende 1 genere e 1 specie:\nSottotrib\u00f9 Flaveriinae.\nComprende 3 generi e circa 30 specie:\nSottotrib\u00f9 Jaumeinae.\nComprende 1 genere e 2 specie:\nSottotrib\u00f9 Pectidinae.\nComprende 21 generi e circa 230 specie:\nSottotrib\u00f9 Varillinae.\nComprende 1 genere e 2 specie:\nGenere incertae sedis:\nChiave per le sottotrib\u00f9.\nPer meglio comprendere ed individuare le varie sottotrib\u00f9 della trib\u00f9 l'elenco seguente utilizza in parte il sistema delle chiavi analitiche.\nDistribuzione e habitat.\nL'areale della trib\u00f9 abbraccia la zona temperata calda e la zona tropicale del Nuovo Mondo, dal sud degli Stati Uniti al Sud America, con un centro di biodiversit\u00e0 sugli altipiani del Messico; un'unica specie, \"Flaveria australasica\", \u00e8 presente in Australia.\nI generi non assegnati alla trib\u00f9 (incertae sedis) sono distribuiti tra gli USA meridionali e il Messico.\nI dati filogenetici suggeriscono che le Tageteae si siano sviluppate in Messico e che da l\u00ec si siano diffuse, per radiazione adattativa, con almeno tre eventi radiativi indipendenti in Sud America.\nEcologia.\nDiverse specie di Tageteae sono note come piante nutrici delle larve di alcuni lepidotteri, tra cui \"Melanchra persicariae\" (Noctuidae), \"Nathalis iole\" (Pieridae), \"Leucaloa eugraphica\", \"Rhodogastria amasis\", \"Saenura flava\", \"Spilosoma lineata\", \"Spilosoma scita\" e \"Teracotona submacula\" (Erebidae)."}
{"id": "3479496", "revid": "1305772", "url": "https://it.wikipedia.org/wiki?curid=3479496", "title": "Locomotiva FS 110", "text": "Per locomotiva gruppo 110 delle Ferrovie dello Stato si pu\u00f2 intendere:"}
{"id": "3479517", "revid": "767487", "url": "https://it.wikipedia.org/wiki?curid=3479517", "title": "Locomotive CRFS 7-10", "text": "Le locomotive 7 \u00f7 10 della Compagnia Reale delle Ferrovie Sarde erano locomotive a vapore progettate per il traino di treni passeggeri veloci.\nStoria.\nLe 4 locomotive della serie furono ordinate dalla CRFS alla R &amp; W Hawtorn per l'esercizio sulla rete ferroviaria sarda.\nNel 1920, all'incorporazione della CRFS nelle Ferrovie dello Stato, le locomotive assunsero la numerazione FS 110.001 \u00f7 004. Dopo pochi anni vennero radiate e demolite."}
{"id": "3479519", "revid": "764555", "url": "https://it.wikipedia.org/wiki?curid=3479519", "title": "Locomotiva FS 110 (II)", "text": ""}
{"id": "3479523", "revid": "729019", "url": "https://it.wikipedia.org/wiki?curid=3479523", "title": "Heinrich zu Dohna-Tolksdorf", "text": "Biografia.\nApparteneva ad una delle pi\u00f9 antiche famiglie nobili della Slesia, figlio del conte Eberhard zu Dohna-Schlobitten (1846-1905) e di Elisabeth von Kanitz (1851-1936) ed era cugino del conte Gerhard von Kanitz.\nArruolatosi come ufficiale nell'esercito tedesco nel 1901 partecip\u00f2 alla prima guerra mondiale con i grado di alfiere, sottotenente e tenente, lavorando presso lo stato maggiore di Paul von Hindenburg sul fronte orientale; successivamente fu ufficiale della Baltisches Landswehr di R\u00fcdiger von der Goltz nel corpo del barone Hans von Manteuffel-Szoege, insieme al conte Alexander Stenbock-Fermor, Sigismund von Radecki e a Wessel Freytag von Loringhoven; promosso capitano e poi maggiore, nel 1919 si ritir\u00f2 in vita privata.\nDurante la seconda guerra mondiale fu colonnello nell'Herrensgruppe Mitte della Wehrmacht e combatt\u00e9 in Francia, in Norvegia e in Finlandia; fu poi comandante in capo di Danzica e nel 1943 si ritir\u00f2 dall'esercito con il grado di general maggiore.\nConservatore della vecchia scuola, monarchico e antinazista fin dal 1933, era entrato in contatto con Carl Friedrich Goerdeler e Peter Yorck von Wartenburg e con circolo di Kreisau di Helmuth James Graf von Moltke e altri esponenti della resistenza tedesca.\nPartecip\u00f2 all'attentato di Stauffenberg del 20 luglio 1944 e dopo il fallimento di questo fu arrestato dalla Gestapo e il 14 settembre 1944, dopo un processo sommario al Volksgerichtshof diretto da Roland Freisler, fu degradato e impiccato nel carcere di Pl\u00f6tzensee."}
{"id": "3479527", "revid": "72396", "url": "https://it.wikipedia.org/wiki?curid=3479527", "title": "Brigitte Gabriel", "text": "Biografia.\nNata in Libano, nel distretto di Marjuyun da una famiglia di cristiani maroniti\nha trascorso un'infanzia segnata dalla guerra civile libanese. Con lo pseudonimo di Nour Saman\u00e8 stata una delle conduttrici televisive del telegiornale in lingua araba \"World News\", trasmesso dal canale televisivo Middle East Television. Nel 1989 \u00e8 poi emigrata negli Stati Uniti d'America dove ha fondato un'agenzia che si occupa di produzioni televisive, marketing e pubblicit\u00e0\nHa raggiunto poi la popolarit\u00e0 grazie a due libri: \"Because They Hate: A Survivor of Islamic Terror Warns America\" e \"They Must Be Stopped: Why We Must Defeat Radical Islam and How We Can Do It\" in cui critica apertamente l'Islam.\nPosizioni.\nGabriel nelle sue dichiarazioni ha detto che l'Islam \u00e8 la ragione della arretratezza dei paesi arabi, e che insegna il terrorismo. Al fine di promuovere tali opinioni, Gabriel ha fondato l\"'American Congress For Truth\", poi rinominati in \"ACT! for America Education\" e \"ACT! for America\", affinch\u00e9 i cittadini possano \"senza paura parlare in difesa dell'America, Israele e la civilt\u00e0 occidentale.\"\nParla spesso per organizzazioni statunitensi di tendenza conservatrice, come la Heritage Foundation, i Cristiani Uniti per Israele, gli evangelici e gruppi ebraici.\nStephen Lee, il pubblicista di St. Martins Press ha affermato che nonostante il punto di vista \"estremo\" delle dichiarazioni Gabriel dice \"ci\u00f2 che molti in America stanno pensando, ma hanno paura di dire ad alta voce, per paura di essere etichettati come razzisti, bigotti, islamofobi, o intolleranti.\""}
{"id": "3479532", "revid": "122779451", "url": "https://it.wikipedia.org/wiki?curid=3479532", "title": "Carlo Della Corte", "text": "Ha vinto il Premio Stresa nel 1980.\nBiografia.\nEsperto in fumetti e fantascienza, esordisce come scrittore nel 1961 con un saggio sui fumetti.\nDopo un lungo soggiorno a Milano dove lavor\u00f2 nel campo dell'editoria, era tornato a vivere a Venezia; citt\u00e0 che fa da sfondo a molte sue opere narrative.\nNel 1995 riceve a Lucca il premio Cartoomics per i suoi saggi sui fumetti. Per due volte riceve il Premio Selezione Campiello: nel 1977 con \"Cuor di padrone\" e nel 1990 con \"Il diavolo, suppongo,\".\nMuore nella sua casa al Lido di Venezia il 25 dicembre del 2000.\nIl suo archivio \u00e8 stato donato dal figlio al \"Centro Interuniversitario di Studi veneti (CISVe)\"."}
{"id": "3479537", "revid": "767487", "url": "https://it.wikipedia.org/wiki?curid=3479537", "title": "Fantasma legale", "text": "Fantasma legale (\"Legal Rites\") \u00e8 un racconto fantastico di Isaac Asimov scritto in collaborazione con Frederik Pohl e pubblicato per la prima volta nel settembre 1950 dalla rivista \"Weird Tales\". \nTrama.\nRussell Harley, unico erede del vecchio zio Zebulon Harley, alla sua morte diviene proprietario di Harley Hall, una vecchia casa isolata nel Mid-West degli Stati Uniti in cui il vecchio viveva come un eremita. \nPur soddisfatto del suo acquisto, ben presto egli scopre che la casa \u00e8 infestata da un fantasma e fugge via spaventato.\nIn un bar, Harley viene avvicinato da un misterioso sconosciuto che si presenta solo come Nicholls che convince Harley a fargli installare uno strano armamentario magico nella casa e nei dintorni, nel tentativo di sottomettere il fantasma.\nCon il suo aiuto, Russell Harley riesce finalmente a mandare via il fantasma.\nIl fantasma allora visita un avvocato sostenendo di essere il fantasma di Henry (Hank) Jenkins che ha condiviso la casa con Sebulon Harley per pi\u00f9 di 90 anni e ora sostiene i suoi diritti legittimo di occupante.\nNonostante i tentativi di mediazione, il caso arriva in tribunale.\nL'avvocato di Harley contesta il diritto rivendicato dal fantasma e esige la prova giuridica che il fantasma sia effettivamente chi dice di essere. \nSotto la pressione del giudice, Harley ammette che lui sapeva della presenza del fantasma e quindi \u00e8 disposto a cancellare lo sfratto.\nAl giudice non resta che decidere a favore del ricorrente.\nAlla conclusione del caso, Nicholls commisera Harley e il suo avvocato. \nEgli fa notare che il precedente ora stabilito significa che i fantasmi nello Stato e negli interi Stati Uniti d'ora in avanti hanno diritti legali per infestare le case. \nDetto questo, scompare semplicemente: era lui stesso un fantasma.\nStoria editoriale.\nIsaac Asimov inizi\u00f2 a scrivere \"Fantasma legale\" il 10 giugno 1941.\nJohn W. Campbell si rifiut\u00f2 di pubblicare il racconto nella rivista \"Astounding Science Fiction\" l'8 luglio 1941. \nA questo punto Asimov decise di mostrarlo al direttore di una rivista concorrente, Frederik Pohl, che dopo averlo modificato, lo pubblic\u00f2 nel settembre 1950 su \"Weird Tales\"."}
{"id": "3479541", "revid": "610351", "url": "https://it.wikipedia.org/wiki?curid=3479541", "title": "Convocazioni per il campionato europeo di calcio Under-21 2007", "text": "Sono convocabili i giocatori nati dopo il 31 dicembre 1983.\nGruppo A.\nAllenatore: Jean-Fran\u00e7ois De Sart\n\nAllenatore: Guy Levy\n\nAllenatore: Foppe de Haan\n\nAllenatore: Jos\u00e9 Couceiro\nGruppo B.\nAllenatore: Ladislav \u0160korpil\n\nAllenatore: Stuart Pearce\nAllenatore: Pierluigi Casiraghi\n\nAllenatore: Miroslav \u0110uki\u0107"}
{"id": "3479542", "revid": "110157", "url": "https://it.wikipedia.org/wiki?curid=3479542", "title": "Selivanovskij rajon", "text": "Il Selivanovskij rajon () \u00e8 un rajon dell'Oblast' di Vladimir, nella Russia europea, il cui capoluogo \u00e8 Krasnaja Gorbatka. Istituito nel 1929, il rajon ricopre una superficie di 1.388 chilometri quadrati ed ospita una popolazione di circa 19.000 abitanti."}
{"id": "3479550", "revid": "110157", "url": "https://it.wikipedia.org/wiki?curid=3479550", "title": "Gorodi\u0161\u010di", "text": "Gorodi\u0161\u010di \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Petu\u0161inskij."}
{"id": "3479554", "revid": "110157", "url": "https://it.wikipedia.org/wiki?curid=3479554", "title": "Krasnaja Gorbatka", "text": "Krasnaja Gorbatka \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Selivanovskij, del quale \u00e8 il capoluogo."}
{"id": "3479555", "revid": "287204", "url": "https://it.wikipedia.org/wiki?curid=3479555", "title": "Andregoto Galindez", "text": ""}
{"id": "3479557", "revid": "552841", "url": "https://it.wikipedia.org/wiki?curid=3479557", "title": "Sofja Konukh", "text": ""}
{"id": "3479558", "revid": "1573940", "url": "https://it.wikipedia.org/wiki?curid=3479558", "title": "Melechovo (Oblast' di Vladimir)", "text": "Melechovo () \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Kovrovskij."}
{"id": "3479559", "revid": "110157", "url": "https://it.wikipedia.org/wiki?curid=3479559", "title": "Stavrovo", "text": "Stavrovo \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Sobinskij."}
{"id": "3479560", "revid": "110157", "url": "https://it.wikipedia.org/wiki?curid=3479560", "title": "Vol'ginskij", "text": "Vol'ginskij \u00e8 una cittadina della Russia europea centrale, situata nella oblast' di Vladimir; appartiene amministrativamente al \"rajon\" Petu\u0161inskij."}
{"id": "3479561", "revid": "22475", "url": "https://it.wikipedia.org/wiki?curid=3479561", "title": "L\u00f8gmanssteypi\u00f0 2011", "text": "La L\u00f8gmanssteypi\u00f0 2011 \u00e8 stata la 57\u00aa edizione della coppa nazionale delle F\u00e6r \u00d8er disputata tra il 26 marzo e il 5 agosto 2011 e conclusa con la vittoria del EB/Streymur, al suo quarto titolo battendo in finale l'\u00cdF Fuglafj\u00f8r\u00f0ur per 3\u20130 e qualificandosi cos\u00ec per il secondo turno di qualificazione della UEFA Europa League 2012-2013.\nTurno preliminare.\nHanno partecipato a questo turno due squadre di 1. deild, due di 2. deild e due di 3. deild. Le partite si sono giocate il 26 marzo 2011.\nPrimo turno.\nHanno partecipato a questo turno le 10 squadre di Formuladeildin 2011 e tre squadre di 1. deild, oltre alle vincenti del turno preliminare. Le partite si sono giocate il 2 aprile 2011.\nQuarti.\nLe partite si sono giocate il 4 maggio 2011.\nSemifinali.\nL'andata \u00e8 stata giocata il 19 maggio, il ritorno il 14 giugno 2011."}
{"id": "3479563", "revid": "106456", "url": "https://it.wikipedia.org/wiki?curid=3479563", "title": "S\u00e9 Nova", "text": "S\u00e9 Nova \u00e8 una \"freguesia\" portoghese facente parte del comune di Coimbra. Ha una popolazione di 6.741 abitanti ed una superficie di 1,43 km\u00b2.\nHa dato i natali allo scultore Joaquim Machado de Castro."}
{"id": "3479564", "revid": "287204", "url": "https://it.wikipedia.org/wiki?curid=3479564", "title": "Garcia I Sanchez di Navarra", "text": ""}
{"id": "3479565", "revid": "287204", "url": "https://it.wikipedia.org/wiki?curid=3479565", "title": "Jimeno II Garces di Navarra", "text": ""}
{"id": "3479566", "revid": "92723", "url": "https://it.wikipedia.org/wiki?curid=3479566", "title": "Diocesi di Sk\u00e1lholt", "text": "La diocesi di Sk\u00e1lholt (in latino: \"Dioecesis Skalholtensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la parte meridionale dell'Islanda.\nSede vescovile era il villaggio di Sk\u00e1lholt, oggi nel comune di Bl\u00e1sk\u00f3gabygg\u00f0, dove si trovava la cattedrale di San Pietro.\nStoria.\nLa diocesi fu eretta nel 1056. L'anno precedente, il 4 giugno 1055, fu consacrato a Brema il primo vescovo, \u00cdsleifur Gissurarson. Questi pose la residenza vescovile nella fattoria di famiglia a Sk\u00e1lholt e vi istitu\u00ec una scuola.\nIl secondo vescovo, Gissur \u00cdsleifsson, consacr\u00f2 la cattedrale dedicata a San Pietro apostolo.\nNel 1106 cedette una porzione di territorio a vantaggio dell'erezione della diocesi di H\u00f3lar, nella parte settentrionale dell'isola.\nOriginariamente la diocesi faceva parte della metropolia di Amburgo-Brema. Successivamente entr\u00f2 a far parte della provincia ecclesiastica dell'arcidiocesi di Lund (1104) e poi in quella dell'arcidiocesi di Nidaros (1152).\nLa diocesi abbracci\u00f2 la riforma quando il re danese Cristiano III impose in tutti i suoi domini il luteranesimo come religione di Stato; per la Chiesa cattolica, pertanto, la diocesi fu soppressa.\nDal 1968 Sk\u00e1lholt \u00e8 annoverata tra le sedi vescovili titolari della Chiesa cattolica; dal 3 settembre 2019 l'arcivescovo, titolo personale, titolare \u00e8 Antoine Camilleri, nunzio apostolico in Etiopia e Gibuti, rappresentante speciale presso l'Unione Africana e delegato apostolico in Somalia."}
{"id": "3479567", "revid": "4252", "url": "https://it.wikipedia.org/wiki?curid=3479567", "title": "Danze Hip Hop", "text": ""}
{"id": "3479568", "revid": "287204", "url": "https://it.wikipedia.org/wiki?curid=3479568", "title": "Urraca Sanchez di Navarra", "text": ""}
{"id": "3479569", "revid": "28592", "url": "https://it.wikipedia.org/wiki?curid=3479569", "title": "Caraco", "text": ""}
{"id": "3479571", "revid": "287204", "url": "https://it.wikipedia.org/wiki?curid=3479571", "title": "Ramiro Garces di Viguera", "text": ""}
{"id": "3479575", "revid": "729019", "url": "https://it.wikipedia.org/wiki?curid=3479575", "title": "Vorarlberger Bahn", "text": "La k.k. priv. Vorarlberger Bahn, in italiano \"Imperial regia privilegiata Ferrovia del Vorarlberg\", era una societ\u00e0 ferroviaria privata esistita dal 1871 al 1885 nell'Impero austro-ungarico.\nStoria.\nLa societ\u00e0 fu creata allo scopo di costruire ed esercire le linee ferroviarie nel territorio del Vorarlberg, al confine occidentale dell'Impero austro-ungarico.\nLe linee, , furono aperte al traffico nel 1872-73.\nIn seguito alla costruzione della ferrovia dell'Arlberg, che collegava la rete del Vorarlberg al resto della rete austriaca, la Vorarlberger Bahn venne statalizzata nel 1885 e le linee incorporate nella rete kkStB.\nRete.\nLa VB gestiva le seguenti linee:\nLocomotive.\nLa societ\u00e0 Vorarlberger Bahn mise in esercizio due serie di locomotive"}
{"id": "3479577", "revid": "599013", "url": "https://it.wikipedia.org/wiki?curid=3479577", "title": "David Harvey (calciatore)", "text": ""}
{"id": "3479580", "revid": "327653", "url": "https://it.wikipedia.org/wiki?curid=3479580", "title": "San Filastrio", "text": ""}
{"id": "3479583", "revid": "80598", "url": "https://it.wikipedia.org/wiki?curid=3479583", "title": "Pierrot (casa discografica)", "text": ""}
{"id": "3479584", "revid": "729019", "url": "https://it.wikipedia.org/wiki?curid=3479584", "title": "Thomson Allan", "text": "Carriera.\nNell'estate 1967 con l'Hibernian disput\u00f2 l'unica edizione del campionato dell'United Soccer Association, lega che poteva fregiarsi del titolo di campionato di Prima Divisione su riconoscimento della FIFA: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. Gli \"Hibs\" rappresentarono il Toronto City Soccer Club che non super\u00f2 le qualificazioni per i \"play-off\", chiudendo la stagione al terzo posto della Eastern Division.\nRaggiunge la finale della Scottish League Cup 1968-1969, persa contro il Celtic Football Club."}
{"id": "3479585", "revid": "287204", "url": "https://it.wikipedia.org/wiki?curid=3479585", "title": "Sancha Sanchez di Navarra", "text": ""}
{"id": "3479586", "revid": "599013", "url": "https://it.wikipedia.org/wiki?curid=3479586", "title": "Fernando Martinuzzi", "text": "Carriera.\nA 14 anni entra nella squadra argentina del Club Atl\u00e9tico Lan\u00fas, dove, dopo aver fatto tutta la trafila nelle giovanili, arriva in prima squadra nel 2000. Ha esordito nella Primera Divisi\u00f3n Argentina del Club Atl\u00e9tico Lan\u00fas nel 12 maggio 2002 contro l'Argentinos Juniors. Da oltre 10 anni il Club Atl\u00e9tico Lan\u00fas non giocava con un portiere delle squadre giovanili.\nIn seguito \u00e8 andato in prestito in Colombia per una stagione con l'Uni\u00f3n Magdalena. Nel 2006 arriva in Per\u00f9 allo Sport Boys, dove contribu\u00ec alla salvezza della squadra dalla retrocessione. Dopo passa al Deportivo Municipal e Juan Aurich. Ha giocato 52 partite in un anno (2008) con il Juan Aurich ed \u00e8 stato il giocatore con pi\u00f9 presenze nel campionato peruviano 2008.\nNella stagione 2010-2011 gioca per il (Lega Pro Seconda Divisione). Nella formazione italiana conquista subito il campionato al primo anno, risultando il portiere titolare che ha subito meno reti (15) nei campionati professionistici italiani. A fine stagione decide di non rinnovare il contratto; il 19 agosto si riavvicina alla societ\u00e0 laziale firmando un nuovo contratto. Termina definitivamente la sua carriera tra le file dei pontini nel luglio 2012.\nDopo alcuni mesi come svincolato, nell'ottobre 2012 fa firmato con l' militante in Serie D.\nA dicembre 2012 firma contratto con il Club Sportivo Cienciano della Serie A peruviana.\nFirma contratto con Los Caimanes della Serie A peruviana per la stagione 2014 ed a gennaio 2015 \u00e8 trasferito al Club Deportivo Universidad C\u00e9sar Vallejo della Serie A peruviana dove vince la Copa Inca.\nNella stagione 2016 gioca Campionato e Copa Sudamericana con Real Garcilaso della Serie A peruviana. A fine stagione non ha rinnovato il contratto e passa allo Sport Boys della Serie B peruviana dove vince il campionato promuovendo lo Sport Boys in Serie A.\nStatistiche.\nPresenze e reti nei club.\n\"Aggiornato al 22 gennaio 2018.\""}
{"id": "3479591", "revid": "287204", "url": "https://it.wikipedia.org/wiki?curid=3479591", "title": "Garcia II Sanchez di Navarra", "text": ""}
{"id": "3479597", "revid": "28592", "url": "https://it.wikipedia.org/wiki?curid=3479597", "title": "Caraci", "text": ""}
{"id": "3479600", "revid": "287204", "url": "https://it.wikipedia.org/wiki?curid=3479600", "title": "Sancho Garces", "text": ""}
{"id": "3479601", "revid": "1442080", "url": "https://it.wikipedia.org/wiki?curid=3479601", "title": "Copenaghen Open 1997 - Singolare", "text": "Il singolare del Copenaghen Open 1997 \u00e8 stato un torneo di tennis facente parte dell'ATP Tour.\nC\u00e9dric Pioline era il detentore del titolo, ma quest'anno non ha partecipato.\nThomas Johansson ha battuto in finale 6\u20134, 3\u20136, 6\u20132 Martin Damm."}
{"id": "3479603", "revid": "767487", "url": "https://it.wikipedia.org/wiki?curid=3479603", "title": "Jim Stewart", "text": "Carriera.\nDal 2007 ricopre l'incarico di allenatore dei portiere dei e dal 2008 lavora anche per la Nazionale scozzese."}
{"id": "3479604", "revid": "1086375", "url": "https://it.wikipedia.org/wiki?curid=3479604", "title": "Diocesi di H\u00f3lar", "text": "La diocesi di H\u00f3lar () \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la parte settentrionale dell'Islanda.\nSede vescovile era il villaggio di H\u00f3lar, oggi nel comune di Skagafj\u00f6r\u00f0ur.\nStoria.\nMezzo secolo dopo l'erezione della prima diocesi islandese fu eretta sull'isola nel 1106 una seconda diocesi, H\u00f3lar, ricavandone il territorio dalla diocesi di Sk\u00e1lholt. Primo vescovo fu J\u00f3n \u00d6gmundsson, formatosi alla scuola istituita da \u00cdsleifur Gissurarson a Sk\u00e1lholt e che aveva ultimato i suoi studi in Germania e in Francia. Fond\u00f2 una scuola a H\u00f3lar, incoraggi\u00f2 la fondazione di monasteri benedetti e di canonici regolari e prese diversi iniziative per estendere l'influenza del cristianesimo sulla cultura e sulle tradizioni locali; fece per esempio cambiare i nomi dei giorni della settimana, che fino a quel momento erano designati in riferimento a divinit\u00e0 pagane germaniche. Fu venerato come santo mentre ancora era vivo.\nOriginariamente la diocesi faceva parte della metropolia di Lund in Svezia. Nel 1152 entr\u00f2 a far parte della provincia ecclesiastica di Nidaros in Norvegia. I vescovi di H\u00f3lar, eletti dal clero e dal popolo, dovevano recarsi in queste lontane terre per ricevere la consacrazione episcopale dal loro metropolita.\nAgli inizi del XIII secolo si distinse un altro vescovo, Gu\u00f0mundur Arason (1203-1237), rappresentante del movimento ascetico contemporaneo, che sostenne un'aspra controversia con i signori locali per salvare le propriet\u00e0 della Chiesa. Divenuto cieco, present\u00f2 le sue dimissioni a papa Gregorio IX, che gliele concesse l'11 maggio 1237, ma a questa data era gi\u00e0 morto da due mesi.\nDal 1391 la sede fu occupata per pi\u00f9 di cinquant'anni da vescovi provenienti da ordini religiosi; anche J\u00f3n Vilhj\u00e1lmsson fu probabilmente un domenicano, perch\u00e9 nel 1426 ricevette la consacrazione episcopale a Roma, nella basilica di Santa Maria sopra Minerva.\nAgli inizi del XV secolo l'Islanda fu colpita dalla peste, che colp\u00ec in modo particolare il clero locale. Fu questa una delle cause del rilassamento spirituale e disciplinare della Chiesa islandese. Il celibato del clero era praticamente sparito e anche i vescovi alla fine del Medioevo erano apertamente concubini. Un sinodo diocesano fu celebrato a H\u00f3lar nel 1451 ma non ottenne risultati sul fronte della riforma dei costumi.\nL'ultimo vescovo cattolico di H\u00f3lar, J\u00f3n Arason, volle impiantare la prima tipografia in Islanda, di cui si serv\u00ec verso il 1530 per la stampa del \"Breviarium Holense\". Fu imprigionato e giustiziato per decapitazione il 7 novembre 1550, per essersi rifiutato di applicare la legge con la quale Cristiano III di Danimarca imponeva in tutti i suoi domini il luteranesimo; con lui furono decapitati lo stesso giorno anche i suoi due figli.\nDal 1929 H\u00f3lar \u00e8 annoverata tra le sedi vescovili titolari della Chiesa cattolica; la sede \u00e8 vacante dal 4 gennaio 2021."}
{"id": "3479605", "revid": "838137", "url": "https://it.wikipedia.org/wiki?curid=3479605", "title": "Copenaghen Open 1997 - Doppio", "text": "Il doppio del Copenaghen Open 1997 \u00e8 stato un torneo di tennis facente parte dell'ATP Tour.\nLibor Pimek e Byron Talbot erano i detentori del titolo, ma solo Pimek ha partecipato in coppia con Menno Oosting.\nOosting e Pimek hanno perso in semifinale contro Andrej Ol'chovskij e Brett Steven.\nOl'chovskij e Steven hanno battuto in finale 6\u20134, 6\u20132 Kenneth Carlsen e Frederik Fetterlein."}
{"id": "3479610", "revid": "838137", "url": "https://it.wikipedia.org/wiki?curid=3479610", "title": "Lipton Championships 1997 - Doppio maschile", "text": "Il doppio maschile del Lipton Championships 1997 \u00e8 stato un torneo di tennis facente parte dell'ATP Tour.\nTodd Woodbridge e Mark Woodforde erano i detentori del titolo e hanno battuto in finale 7\u20136, 7\u20136 Mark Knowles e Daniel Nestor.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "3479611", "revid": "28592", "url": "https://it.wikipedia.org/wiki?curid=3479611", "title": "Provincia storica della Francia", "text": ""}
{"id": "3479612", "revid": "1442080", "url": "https://it.wikipedia.org/wiki?curid=3479612", "title": "St. Petersburg Open 1997 - Singolare", "text": "Il singolare del St. Petersburg Open 1997 \u00e8 stato un torneo di tennis facente parte dell'ATP Tour.\nMagnus Gustafsson era il detentore del titolo, ma quest'anno non ha partecipato.\nThomas Johansson ha battuto in finale 6\u20133, 6\u20134 Renzo Furlan."}
{"id": "3479613", "revid": "28592", "url": "https://it.wikipedia.org/wiki?curid=3479613", "title": "Pas de trois", "text": ""}
{"id": "3479614", "revid": "838137", "url": "https://it.wikipedia.org/wiki?curid=3479614", "title": "St. Petersburg Open 1997 - Doppio", "text": "Il doppio del St. Petersburg Open 1997 \u00e8 stato un torneo di tennis facente parte dell'ATP Tour.\nEvgenij Kafel'nikov e Andrej Ol'chovskij erano i detentori del titolo, ma solo Olhovskiy ha partecipato in coppia con Brett Steven.\nOlhovskiy e Steven hanno battuto in finale 6\u20134, 6\u20133 David Prinosil e Daniel Vacek."}
{"id": "3479615", "revid": "287204", "url": "https://it.wikipedia.org/wiki?curid=3479615", "title": "Teatro Imperiale (San Pietroburgo)", "text": ""}
{"id": "3479618", "revid": "838137", "url": "https://it.wikipedia.org/wiki?curid=3479618", "title": "Grand Prix Hassan II 1997 - Doppio", "text": "Il doppio del Grand Prix Hassan II 1997 \u00e8 stato un torneo di tennis facente parte dell'ATP Tour.\nJi\u0159\u00ed Nov\u00e1k e David Rikl erano i detentori del titolo, ma quest'anno non hanno partecipato.\nJo\u00e3o Cunha e Silva e Nuno Marques hanno battuto in finale 7\u20136, 6\u20132 Karim Alami e Hicham Arazi."}
{"id": "3479619", "revid": "287204", "url": "https://it.wikipedia.org/wiki?curid=3479619", "title": "Garcia Sanchez", "text": ""}
{"id": "3479622", "revid": "287204", "url": "https://it.wikipedia.org/wiki?curid=3479622", "title": "Garcia I I\u00f1iguez", "text": ""}
{"id": "3479626", "revid": "1543377", "url": "https://it.wikipedia.org/wiki?curid=3479626", "title": "Comunit\u00e0 montana Alto Tanaro Cebano Monregalese", "text": "La comunit\u00e0 montana Alto Tanaro Cebano Monregalese era una delle sei comunit\u00e0 montane della provincia di Cuneo.\nStoria.\nNata il 1\u00ba gennaio 2011 dall'accorpamento in un unico ente di tre diverse comunit\u00e0 montane, copriva un'area di , fornendo servizi a pi\u00f9 di 27000 cittadini.\nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nGeografia fisica.\nTerritorio.\nSul totale di , di territorio facente capo a questa comunit\u00e0 montana \u00e8 classificato come superficie montana, mentre come superficie svantaggiata.\nLa quota minima si ha a Niella Tanaro, con 305 mentre la massima a Briga Alta, con 2651 Essendo notevole l'escursione altimetrica, si distinguono tre diverse tipologie di territorio: \"fondovalle\", \"media valle\" ed \"alta valle\", ognuna con caratteristiche peculiari.\nSono presenti inoltre due parchi di una certa rilevanza: la Riserva naturale speciale delle Sorgenti del Belbo e il Parco naturale del Marguareis.\nLe comunit\u00e0 accorpate.\nPrima della fondazione di questo, il territorio era suddiviso fra tre diversi enti, aventi sede a Ceva, Vicoforte e Garessio. Nella prima \u00e8 rimasta la sede legale dell'attuale comunit\u00e0 montana, mentre le altre due sono divenute sedi periferiche fino a luglio 2011.\nComunit\u00e0 montana Valli Mongia, Cevetta e Langa Cebana.\nUbicata nella parte orientale della provincia, era composta fin dalla nascita da venti comuni, per una superficie complessiva di e una popolazione di circa 11000 abitanti (censiti nel 2001). aveva sede a Ceva e vi facevano capo i comuni di Battifollo, Castellino Tanaro, Castelnuovo di Ceva, Ceva, Cigli\u00e8, Igliano, Lesegno, Lisio, Marsaglia, Mombasiglio, Montezemolo, Paroldo, Priero, Roascio, Rocca Cigli\u00e8, Sale delle Langhe, Sale San Giovanni, Scagnello, Torresina e Viola.\nComunit\u00e0 montana Alta Valle Tanaro.\nPosta sul confine fra provincia di Cuneo, Provincia di Imperia e provincia di Savona, aveva sede a Garessio. Comprendeva i comuni di Bagnasco, Briga Alta, Garessio, Nucetto, Ormea, Perlo, Priola in alta val Tanaro e i due comuni di Alto e Caprauna in val Pennavaira sul versante ligure.\nComunit\u00e0 montana Valli Monregalesi.\nEstesa su una superficie di , interessava una popolazione di circa 20.000 abitanti. Riuniva i territori delle valli delle Alpi Liguri e della collina tra Langhe ed Alpi a sud di Mondov\u00ec. Aveva sede a Vicoforte, e vi facevano parte i comuni di Briaglia, Frabosa Soprana, Frabosa Sottana, Monastero di Vasco, Monasterolo Casotto, Montaldo di Mondov\u00ec, Niella Tanaro, Pamparato, Roburent, Roccaforte Mondov\u00ec, San Michele Mondov\u00ec, Torre Mondov\u00ec, Vicoforte e Villanova Mondov\u00ec."}
{"id": "3479630", "revid": "287204", "url": "https://it.wikipedia.org/wiki?curid=3479630", "title": "Garcia II Jimenez", "text": ""}
{"id": "3479631", "revid": "767487", "url": "https://it.wikipedia.org/wiki?curid=3479631", "title": "Jim Holton", "text": ""}
{"id": "3479634", "revid": "1442080", "url": "https://it.wikipedia.org/wiki?curid=3479634", "title": "Papiro 23", "text": "Il Papiro 23 (formula_123) \u00e8 un antico manoscritto papiraceo, datato paleograficamente al III secolo, e contenente un frammento del testo della \"Lettera di Giacomo\" in lingua greca.\nDescrizione.\nIl frammento contiene due frammenti della \"Lettera di Giacomo\" ().\nI Nomina sacra sono scritti per esteso, le abbreviazioni sono usate solo alla fine delle righe di testo. \u00c8 stata anche notata la presenza di \u03b1\u03c0\u03bf\u03c3\u03ba\u03b9\u03b1\u03c3\u03bc\u03b1\u03c4\u03bf\u03c2, un errore grammaticale contenuto anche nel Codex Sinaiticus e nel Codex Vaticanus, in corrispondenza di \"Giacomo\" 1:17.\nIl testo greco del manoscritto \u00e8 rappresentativo del tipo testuale alessandrino (o, piuttosto, proto-alessandrino). Kurt Aland l'ha inserito nella categoria I. Questo manoscritto mostra le maggiori concordanze testuali con i codici \u05d0, A e C, che rappresentano il testo migliore delle lettere cattoliche, e col Codex Vaticanus e formula_174.\n\u00c8 attualmente conservato all'Universit\u00e0 dell'Illinois (G. P. 1229) ad Urbana (Illinois)."}
{"id": "3479635", "revid": "599013", "url": "https://it.wikipedia.org/wiki?curid=3479635", "title": "Hong Kong Open 1997 - Doppio", "text": "Il doppio del torneo di tennis Hong Kong Open 1997, facente parte dell'ATP Tour, ha avuto come vincitori Martin Damm e Daniel Vacek che hanno battuto in finale Karsten Braasch e Jeff Tarango 6-3, 6-4."}
{"id": "3479637", "revid": "767487", "url": "https://it.wikipedia.org/wiki?curid=3479637", "title": "John Blackley", "text": ""}
{"id": "3479639", "revid": "149727", "url": "https://it.wikipedia.org/wiki?curid=3479639", "title": "Locomotiva Gruppo 215", "text": ""}
{"id": "3479641", "revid": "599013", "url": "https://it.wikipedia.org/wiki?curid=3479641", "title": "Estoril Open 1997 - Doppio", "text": "Il doppio del torneo di tennis Estoril Open 1997, facente parte dell'ATP Tour, ha avuto come vincitori Gustavo Kuerten e Fernando Meligeni che hanno battuto in finale Andrea Gaudenzi e Filippo Messori 6-2, 6-2."}
{"id": "3479642", "revid": "1305772", "url": "https://it.wikipedia.org/wiki?curid=3479642", "title": "Locomotiva 270", "text": ""}
{"id": "3479644", "revid": "149727", "url": "https://it.wikipedia.org/wiki?curid=3479644", "title": "Locomotiva FNM Gruppo 270", "text": ""}
{"id": "3479646", "revid": "124096642", "url": "https://it.wikipedia.org/wiki?curid=3479646", "title": "Locomotiva 290", "text": ""}
{"id": "3479650", "revid": "767487", "url": "https://it.wikipedia.org/wiki?curid=3479650", "title": "Sigmund Haringer", "text": ""}
{"id": "3479654", "revid": "729019", "url": "https://it.wikipedia.org/wiki?curid=3479654", "title": "Romain Maes", "text": "Professionista tra il 1933 ed il 1942, vinse una edizione del Tour de France."}
{"id": "3479655", "revid": "149727", "url": "https://it.wikipedia.org/wiki?curid=3479655", "title": "Locomotiva Gruppo 270", "text": ""}
{"id": "3479657", "revid": "149727", "url": "https://it.wikipedia.org/wiki?curid=3479657", "title": "Locomotiva FNM Gruppo 290", "text": ""}
{"id": "3479659", "revid": "767487", "url": "https://it.wikipedia.org/wiki?curid=3479659", "title": "Matthias Heidemann", "text": ""}
{"id": "3479660", "revid": "149727", "url": "https://it.wikipedia.org/wiki?curid=3479660", "title": "Locomotiva Gruppo 290", "text": ""}
{"id": "3479661", "revid": "486946", "url": "https://it.wikipedia.org/wiki?curid=3479661", "title": "Giro Ciclistico d'Italia", "text": ""}
{"id": "3479662", "revid": "767487", "url": "https://it.wikipedia.org/wiki?curid=3479662", "title": "Jakob Bender", "text": ""}
{"id": "3479666", "revid": "767487", "url": "https://it.wikipedia.org/wiki?curid=3479666", "title": "Rudolf Gramlich", "text": ""}
{"id": "3479667", "revid": "621682", "url": "https://it.wikipedia.org/wiki?curid=3479667", "title": "Rudi Gramlich", "text": ""}
{"id": "3479674", "revid": "767487", "url": "https://it.wikipedia.org/wiki?curid=3479674", "title": "Rudolf Noack", "text": ""}
{"id": "3479678", "revid": "287204", "url": "https://it.wikipedia.org/wiki?curid=3479678", "title": "Onneca Sanchez di Navarra", "text": ""}
{"id": "3479680", "revid": "228587", "url": "https://it.wikipedia.org/wiki?curid=3479680", "title": "Fatum", "text": ""}
{"id": "3479683", "revid": "88740", "url": "https://it.wikipedia.org/wiki?curid=3479683", "title": "Faustini", "text": ""}
{"id": "3479684", "revid": "1305772", "url": "https://it.wikipedia.org/wiki?curid=3479684", "title": "Fauth", "text": ""}
{"id": "3479686", "revid": "367445", "url": "https://it.wikipedia.org/wiki?curid=3479686", "title": "Trio broz", "text": ""}
{"id": "3479687", "revid": "287204", "url": "https://it.wikipedia.org/wiki?curid=3479687", "title": "Fechner", "text": ""}
{"id": "3479690", "revid": "767487", "url": "https://it.wikipedia.org/wiki?curid=3479690", "title": "Willy Busch", "text": ""}
{"id": "3479696", "revid": "287204", "url": "https://it.wikipedia.org/wiki?curid=3479696", "title": "Garcia III Sanchez di Navarra", "text": ""}
{"id": "3479699", "revid": "287204", "url": "https://it.wikipedia.org/wiki?curid=3479699", "title": "Garcia IV Ramirez di Navarra", "text": ""}
{"id": "3479703", "revid": "2187", "url": "https://it.wikipedia.org/wiki?curid=3479703", "title": "Felicia", "text": "Origine e diffusione.\nDeriva dal tardo latino \"Felicia\", forma femminile di \"Felix\", \"Felicius\", e significa \"fortunata\", \"che ha successo\" oppure \"felice\", \"contenta\".\nIn Inghilterra \u00e8 usato occasionalmente sin dal Medioevo, e dal XVI secolo \u00e8 stato occasionalmente confuso con il nome \"Phyllis\". Il nome Feliciana \u00e8 un derivato patronimico di Felicia.\nOnomastico.\nL'onomastico si pu\u00f2 festeggiare il 30 settembre in memoria della beata Felicia Meda, religiosa clarissa di Pesaro."}
{"id": "3479704", "revid": "1305772", "url": "https://it.wikipedia.org/wiki?curid=3479704", "title": "Felipe Carrillo Puerto", "text": ""}
{"id": "3479710", "revid": "599013", "url": "https://it.wikipedia.org/wiki?curid=3479710", "title": "Richey Reneberg", "text": "Biografia.\nIscritto alla Southern Methodist University, Richey Reneberg \u00e8 stato per tre volte un All-America, raggiungendo nel 1986 la finale NCAA.\nNel 1987, al primo anno da professionista vince l'ATP World Tour Awards come migliore rivelazione.\nIn coppia con Jim Grabb ha raggiunto la prima posizione nel doppio grazie alla due finali raggiunte nel 1992 prima a Wimbledon, poi agli US Open, la prima persa e la seconda vinta.\nNel 1995, vince il titolo agli Australian Open, questa volta insieme a Jared Palmer, dopo aver sconfitto in finale Mark Knowles e Daniel Nestor.\nNel singolare \u00e8 riuscito a vincere solo tre titoli su un totale di sette finali, raggiungendo, al massimo, la ventesima posizione in classifica, nel maggio 1991."}
{"id": "3479713", "revid": "287204", "url": "https://it.wikipedia.org/wiki?curid=3479713", "title": "Indipendenza di Panama", "text": ""}
{"id": "3479715", "revid": "89146", "url": "https://it.wikipedia.org/wiki?curid=3479715", "title": "\u00darvalsdeild karla", "text": ""}
{"id": "3479718", "revid": "599013", "url": "https://it.wikipedia.org/wiki?curid=3479718", "title": "Ramiro Sanchez di Monz\u00f3n", "text": ""}
{"id": "3479722", "revid": "1305772", "url": "https://it.wikipedia.org/wiki?curid=3479722", "title": "F\u00e9nyi", "text": ""}
{"id": "3479724", "revid": "287204", "url": "https://it.wikipedia.org/wiki?curid=3479724", "title": "Feoktistov", "text": ""}
{"id": "3479725", "revid": "339392", "url": "https://it.wikipedia.org/wiki?curid=3479725", "title": "Indipendenza di Panam\u00e1", "text": ""}
{"id": "3479726", "revid": "122246", "url": "https://it.wikipedia.org/wiki?curid=3479726", "title": "Ferenc N\u00e9meth", "text": ""}
{"id": "3479729", "revid": "834", "url": "https://it.wikipedia.org/wiki?curid=3479729", "title": "Feria del Sol (M\u00e9rida)", "text": ""}
{"id": "3479732", "revid": "1305772", "url": "https://it.wikipedia.org/wiki?curid=3479732", "title": "Fernelius", "text": ""}
{"id": "3479733", "revid": "287204", "url": "https://it.wikipedia.org/wiki?curid=3479733", "title": "Velasquita Sanchez di Navarra", "text": ""}
{"id": "3479736", "revid": "149727", "url": "https://it.wikipedia.org/wiki?curid=3479736", "title": "Locomotiva RA 350", "text": ""}
{"id": "3479738", "revid": "827882", "url": "https://it.wikipedia.org/wiki?curid=3479738", "title": "Ferro di cavallo (disambigua)", "text": ""}
{"id": "3479739", "revid": "149727", "url": "https://it.wikipedia.org/wiki?curid=3479739", "title": "Locomotiva RA 350 bis", "text": ""}
{"id": "3479740", "revid": "1305772", "url": "https://it.wikipedia.org/wiki?curid=3479740", "title": "Ferro di lancia", "text": ""}
{"id": "3479741", "revid": "287204", "url": "https://it.wikipedia.org/wiki?curid=3479741", "title": "Munia Jimenez di Navarra", "text": ""}
{"id": "3479745", "revid": "149727", "url": "https://it.wikipedia.org/wiki?curid=3479745", "title": "Locomotiva Gruppo 164", "text": ""}
{"id": "3479747", "revid": "1305772", "url": "https://it.wikipedia.org/wiki?curid=3479747", "title": "Fersman", "text": ""}
{"id": "3479748", "revid": "834", "url": "https://it.wikipedia.org/wiki?curid=3479748", "title": "Festa del Soccorso (San Severo)", "text": ""}
{"id": "3479753", "revid": "149727", "url": "https://it.wikipedia.org/wiki?curid=3479753", "title": "Locomotiva RA 100", "text": ""}
{"id": "3479757", "revid": "339392", "url": "https://it.wikipedia.org/wiki?curid=3479757", "title": "Festa di San Barnaba (Marino)", "text": ""}
{"id": "3479759", "revid": "149727", "url": "https://it.wikipedia.org/wiki?curid=3479759", "title": "Locomotiva Gruppo 746", "text": ""}
{"id": "3479761", "revid": "1305772", "url": "https://it.wikipedia.org/wiki?curid=3479761", "title": "Festa di sant'Andrea", "text": ""}
{"id": "3479762", "revid": "287204", "url": "https://it.wikipedia.org/wiki?curid=3479762", "title": "Mayor Sanchez di Navarra", "text": ""}
{"id": "3479768", "revid": "283141", "url": "https://it.wikipedia.org/wiki?curid=3479768", "title": "Die Kunst der Fuge", "text": ""}
{"id": "3479770", "revid": "47767", "url": "https://it.wikipedia.org/wiki?curid=3479770", "title": "Claudia Alta Taylor Johnson", "text": ""}
{"id": "3479776", "revid": "729019", "url": "https://it.wikipedia.org/wiki?curid=3479776", "title": "Peter Cormack", "text": "Carriera.\nNell'estate 1967 con l'Hibernian disput\u00f2 l'unica edizione del campionato dell'United Soccer Association, lega che poteva fregiarsi del titolo di campionato di Prima Divisione su riconoscimento della FIFA: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. Gli \"Hibs\" rappresentarono il Toronto City Soccer Club che non super\u00f2 le qualificazioni per i \"play-off\", chiudendo la stagione al terzo posto della Eastern Division.\nCollegamenti esterni.\n "}
{"id": "3479803", "revid": "599013", "url": "https://it.wikipedia.org/wiki?curid=3479803", "title": "Donald Ford", "text": ""}
{"id": "3479806", "revid": "149727", "url": "https://it.wikipedia.org/wiki?curid=3479806", "title": "Locomotiva FMS gruppo 100", "text": ""}
{"id": "3479816", "revid": "1305772", "url": "https://it.wikipedia.org/wiki?curid=3479816", "title": "Locomotiva 100", "text": ""}
{"id": "3479817", "revid": "767487", "url": "https://it.wikipedia.org/wiki?curid=3479817", "title": "Biennale dell'Avana", "text": "La Biennale dell'Avana (in spagnolo, \"Bienal de La Habana\") \u00e8 una mostra di arte contemporanea che si tiene all'Avana ogni due anni a partire dal 1984.\nLa manifestazione si tiene nell'ex-Palazzo dei Conti di Pe\u00f1alver ed \u00e8 organizzato dal Centro Wifredo Lam. La mostra riunisce opere e artisti di differente nazionalit\u00e0, solitamente selezionati in base a temi che riguardano l'America Latina e il Terzo mondo."}
{"id": "3479831", "revid": "1305772", "url": "https://it.wikipedia.org/wiki?curid=3479831", "title": "Locomotiva 110", "text": ""}
{"id": "3479837", "revid": "149727", "url": "https://it.wikipedia.org/wiki?curid=3479837", "title": "Locomotiva 164", "text": ""}
{"id": "3479839", "revid": "124096807", "url": "https://it.wikipedia.org/wiki?curid=3479839", "title": "Locomotiva V 100", "text": ""}
{"id": "3479843", "revid": "1573940", "url": "https://it.wikipedia.org/wiki?curid=3479843", "title": "Murinae", "text": "I murini (Murinae ), o ratti e topi del Vecchio Mondo, sono la sottofamiglia pi\u00f9 numerosa della famiglia dei Muridi.\nDescrizione.\nDimensioni.\nLe dimensioni variano dal minuscolo topo pigmeo subsahariano di soli 7 grammi negli esemplari adulti, al ratto delle cortecce gigante settentrionale che pu\u00f2 raggiungere i 2,6\u00a0kg.\nAspetto.\nQuesta sottofamiglia forma il pi\u00f9 grande raggruppamento di specie tra tutti i roditori viventi, ed esibisce caratteristiche molto omogenee con variazioni evidenti solo nelle dimensioni e negli adattamenti ai vari tipi di ambiente, come quello terrestre, arboricolo o acquatico. Sebbene alcune forme siano specializzate nell'attivit\u00e0 scavatrice, nessuna presenta modifiche morfologiche e fisiologhe alla vita fossoria come gli Spalacidi od alcuni generi della famiglia dei Cricetidi. I principali tratti comuni sono visibili nella forma dei molari, con una disposizione delle cuspidi a serie di tre, l'assenza di una cresta di smalto longitudinale tra le varie file e le cuspidi una opposta all'altra nei molari inferiori. Altre caratteristiche comuni sono presenti nella struttura cranica e comprendono il canale carotideo modificato e il \"tegmen tympani\" che non entra in contatto con la squama dell'osso temporale.\nIl corpo \u00e8 quello tipico di un topo o di un ratto, pi\u00f9 raramente quello di un'arvicola o di un criceto, la testa \u00e8 grande e presenta un muso generalmente appuntito, pi\u00f9 allungato nelle forme insettivore, ricoperto densamente di vibrisse pi\u00f9 o meno lunghe. Gli occhi sono spesso prominenti, le orecchie sono grandi, sebbene nelle forme acquatiche il padiglione auricolare sia poco sviluppato o praticamente assente, sostituito da una valvola all'entrata del meato uditivo. Le zampe anteriori hanno un aspetto comune, non sono mai ingrandite e possiedono cinque dita ben sviluppate munite ciascuna di artiglio, con il pollice spesso ridotto e provvisto di un'unghia. Le zampe posteriori invece variano notevolmente in funzione dello stile di vita come in tutti gli altri roditori e possono essere lunghe e sottili nelle specie terricole e saltatrici, corte, larghe, provviste di grossi cuscinetti plantari e talvolta con l'alluce opponibile nelle forme arboricole, lunghe, larghe, palmate o frangiate e con le piante squamose nelle forme acquatiche. La coda \u00e8 sempre ben sviluppata, non \u00e8 mai pi\u00f9 corta della met\u00e0 del corpo, \u00e8 ricoperta completamente di scaglie dermiche disposte in file di anelli, nella maggior parte dei casi sovrapposte a quelle che seguono, fornite ciascuna di diversi peli che possono essere numerosi e lunghi su tutto l'organo in maniera tale da donarle un aspetto cespuglioso simile a quello degli scoiattoli, oppure limitarsi ad un pennacchio terminale. In alcune forme la parte terminale \u00e8 liscia e provvista di capacit\u00e0 prensili. Il numero di mammelle presenti nelle femmine varia considerevolmente, da un solo paio inguinale fino a 12 paia visibili nel genere \"Mastomys\", il pi\u00f9 alto tra tutti i placentati.\nTassonomia.\nLa sottofamiglia dei Murini comprende attualmente circa 599 specie, suddivise in 134 generi pi\u00f9 diversi altri estinti:\n\"Castillomys\" \u2020\n\"Occitanomys\" \u2020\n\"Progronomys\" \u2020\n\"Huerzelerimys\" \u2020"}
{"id": "3479844", "revid": "119050741", "url": "https://it.wikipedia.org/wiki?curid=3479844", "title": "Locomotiva DB 211", "text": ""}
{"id": "3479847", "revid": "293377", "url": "https://it.wikipedia.org/wiki?curid=3479847", "title": "Tommy Hutchison", "text": "Carriera.\nTra club e nazionale scozzese ha giocato esattamente 1000 partite in carriera."}
{"id": "3479848", "revid": "287204", "url": "https://it.wikipedia.org/wiki?curid=3479848", "title": "Pulvirenti", "text": ""}
{"id": "3479849", "revid": "196390", "url": "https://it.wikipedia.org/wiki?curid=3479849", "title": "Locomotiva Gruppo 103", "text": ""}
{"id": "3479854", "revid": "827882", "url": "https://it.wikipedia.org/wiki?curid=3479854", "title": "Wehrmachtbericht", "text": "La Wehrmachtbericht \u00e8 stato un bolletino di guerra d'informazione quotidiano messo in onda dall'Oberkommando der Wehrmacht, il comando supremo della Wehrmacht durante la seconda guerra mondiale. Esso dava informazioni sulla situazione militare sui diversi fronti e veniva diffuso alla radio con informazioni dettagliate. La prima edizione and\u00f2 in onda il 1\u00ba settembre 1939 e l'ultima il 9 maggio 1945. Ciascun bolletino era preceduto da una sigla musicale: la fanfare finale del poema sinfonico \"Les pr\u00e9ludes\" di Franz Liszt."}
{"id": "3479860", "revid": "196390", "url": "https://it.wikipedia.org/wiki?curid=3479860", "title": "Locomotiva RM 519\u2013538", "text": ""}
{"id": "3479864", "revid": "125882203", "url": "https://it.wikipedia.org/wiki?curid=3479864", "title": "La morte cammina con i tacchi alti", "text": "La morte cammina con i tacchi alti \u00e8 un film del 1971 diretto da Luciano Ercoli.\nTrama.\nA Parigi, un ladro di diamanti viene assassinato sul treno in cui viaggia. La polizia interroga subito la figlia Nicole, che per\u00f2 non \u00e8 in grado di fornire alcun tipo di informazione. Poco tempo dopo la ragazza, che lavora come spogliarellista e vive con il fidanzato Michel, prima riceve delle telefonate minatorie e poi viene aggredita in casa da un uomo mascherato con un passamontagna che esige i diamanti. La ragazza dichiara di non sapere dove si trovino e l'uomo, andandosene, minaccia di ritornare. I sospetti di Nicole cadono sul fidanzato, cosicch\u00e9 decide di fuggire con un corteggiatore, il medico inglese Matthews, un signore distinto e sposato, ma ormai stanco della vita coniugale.Giunti a Londra, iniziano una relazione, finch\u00e9 Nicole scompare nel nulla e viene ripescata esanime il giorno dopo. Le indagini condotte dall'ispettore Baxter insieme al giovane Bergson andranno incontro a numerosi colpi di scena, finch\u00e9 si scoprir\u00e0 che il padre di Nicole e il medico erano \"soci in affari\". Era stato proprio quest'ultimo a imbastire tutto il piano criminoso e a trovare infine i gioielli che il suo socio aveva nascosto. Matthews, scoperto dalla polizia, tenta la fuga ma viene fermato da Michel, giunto oltre Manica in cerca di Nicole."}
{"id": "3479869", "revid": "729019", "url": "https://it.wikipedia.org/wiki?curid=3479869", "title": "Bruce Clarke", "text": "Biografia.\nClarke nacque in una famiglia di agricoltori della citt\u00e0 di Adams, New York, il 29 aprile 1901 ed abbandon\u00f2 poi la scuola superiore per entrare nell'esercito americano nel 1917 frequentando la United States Military Academy e venendo assegnato poi alla guardia nazionale. Laureatosi nel 1925 con una commissione nel corpo dei genieri, egli ottenne una seconda laurea in ingegneria civile presso la Cornell University ed una terza in LLB presso La Salle Extension University. Inoltre egli si diplom\u00f2 al National War College . Dal 1958-1960 egli ebbe il comando del Continental Army Command, divenendo a capo dell'intero sistema scolastico militare che constava di oltre 250.000 alunni.\nDurante la prima guerra mondiale, Clarke prest\u00f2 servizio nella Coast Artillery Corps. Nella seconda guerra mondiale ebbe in comando sul fronte occidentale del \"Combat Command A\" appartenente alla famosa 4th Armored Division, dimostrando abilit\u00e0 e preparazione durante la grande avanzata successiva al crollo del fronte di Normandia, e soprattutto durante le dure battaglie di mezzi corazzati in Lorena che terminarono con un netto successo americano.\nPromosso brigadiere generale, prese quindi il comando nel novembre 1944 del \"Combat Command B\" della 7th Armored Division che si trov\u00f2 impegnato in una disperata battaglia nella citt\u00e0 di St. Vith durante l'Offensiva delle Ardenne nel 1944. Attaccato da forze preponderanti, Clarke riusc\u00ec a rallentare l'avanzata nemica e si batt\u00e9 con valore ed energia, svolgendo un ruolo decisivo per l'esito dei combattimenti nel settore che pur terminati con la momentanea ritirata americana da St. Vith, intralciarono ed indebolirono i tedeschi, favorendo l'arresto della loro offensiva. L'ufficiale ricevette le lodi dello stesso generale Eisenhower. Durante la Guerra di Corea, il generale Clarke ottenne il comando del I Corps e del X Corps. Egli fu anche tra i preparatori del nuovo esercito repubblicano coreano.\nIn tempo di pace il generale Clarke ottenne il comando generale della 1st Armored Division di stanza presso Fort Hood, in Texas, dal 1951-1953. Dopo un suo tour nelle Hawaii egli ottenne il comando della Seventh United States Army in Germania. Ricevuta la promozione a generale nell'agosto del 1958, dal 1960-1962 fu comandante in capo dell'esercito statunitense in Europa prima di ritirarsi a vita privata il 30 aprile 1962.\nIl 18 ottobre 1971 il Supreme Council of the Scottish Rite for the Southern Jurisdiction of the United States confer\u00ec a Clarke il 33\u00ba grado, U.S. Army Ret., la Gran Croce della Corte d'Onore, concessa unicamente a 11 membri della massoneria di rito scozzese su oltre 600.000 iscritti.\nClarke mor\u00ec il 17 marzo 1988 e venne sepolto con pieni onori militari nella sezione 7-A (tomba 130) presso l'Arlington National Cemetery. Sua moglie, Bessie Mitchell, sar\u00e0 poi sepolta accanto a lui."}
{"id": "3479872", "revid": "287204", "url": "https://it.wikipedia.org/wiki?curid=3479872", "title": "Play therapy", "text": "La play therapy \u00e8 un ampio settore di intervento terapeutico ed educativo che si fonda sul gioco come mezzo per aiutare i clienti a raggiungere i propri obiettivi.\nAspetti generali.\n\"La Play Therapy \u00e8 l'uso sistematico di un modello teorico per stabilire un processo interpersonale in cui i play therapists usano il potere terapeutico del gioco per aiutare i \u201cclienti\u201d a prevenire o risolvere eventuali problemi psicosociali e a realizzare una crescita e uno sviluppo ottimali\". Come definizione di lavoro si potrebbe anche dire che la Play Therapy \u00e8 una forma di counseling psicologico o psicoterapia che impegna il \u201cpotere terapeutico\u201d per favorire la comunicazione e aiutare le persone, soprattutto i bambini, a generare integrazione sociale, crescita e sviluppo.\nSi \u00e8 convinti che il gioco abbia non solo \u201cpotenzialit\u00e0\u201d ma veri e propri \u201cpoteri terapeutici\u201d che il terapeuta deve saper conoscere e utilizzare in base ai casi che si presentano ed agli obiettivi da raggiungere.\nLa Play Therapy \u00e8 spesso usata anche come strumento di diagnosi. Il play therapist osserva un cliente giocare con i giocattoli (teatrini, animali, bambole, ecc) per determinare la causa del comportamento disturbato. Gli oggetti e gli schemi del gioco, cos\u00ec come la volont\u00e0 di interagire con il terapeuta, possono essere utilizzati per comprendere la logica di fondo del comportamento del bambino, sia all'interno che all'esterno della sessione.\nSecondo la concezione psicodinamica, le persone (soprattutto i bambini) attraverso il gioco manifesteranno il loro modo di gestire ansia e confusioni interne. In questo modo, la Play Therapy pu\u00f2 essere usata come un meccanismo di auto-aiuto, a patto che i bambini abbiano il tempo necessario per il \"gioco libero\" o il \"gioco non strutturato\". Dal punto di vista dello sviluppo, si \u00e8 individuato il gioco come una componente essenziale dello sviluppo sano del bambino. Il gioco \u00e8 stato, inoltre, direttamente collegato allo sviluppo cognitivo.\nPer i play therapists un approccio al trattamento \u00e8 di utilizzare un tipo di terapia di de-sensibilizzazione sistematica o di ri-apprendimento, al fine di modificare i comportamenti disturbanti. Questi processi sono normalmente utilizzati con i bambini, ma sono applicabili anche con soggetti in et\u00e0 pre-verbale, o non parlanti e anche con persone aventi compromissioni della parola. Altri contesti di interesse possono essere studenti con lento apprendimento, persone con danno cerebrale o farmaco-dipendenti. Ma anche soggetti adulti ed evoluti possono trarre giovamento da questo approccio che ricorre nei modelli analitici di Melanie Klein, Fran\u00e7oise Dolto, Donald Winnicott ed \u00e8 al centro, in forma di improvvisazione teatrale, dello psicodramma di Jacob Levi Moreno, e della Sand Box della junghiana Dora Kalf. \"La psicoterapia ha luogo l\u00e0 dove si sovrappongono due aree di gioco, quella del paziente e quella del terapeuta. Secondo Winnicott: \"Una psicoterapia ha a che fare con due persone che giocano insieme. Il corollario di ci\u00f2 \u00e8 che quando il gioco non \u00e8 possibile, allora il lavoro svolto dal terapeuta ha come fine di portare il paziente da uno stato in cui non \u00e8 capace di giocare a uno stato in cui ne \u00e8 capace\".\nStoria.\nIl gioco \u00e8 stato riconosciuto come importante sin dai tempi di Platone (429-347 a.C.) che affermava, \"\u2026si possono scoprire pi\u00f9 cose su una persona in un'ora di gioco che in un anno di conversazione.\" Nel diciottesimo secolo, Rousseau (1712 / 1778), nel suo libro \u201cEmilio\" ha scritto su l'importanza di osservare il gioco come veicolo per conoscere e capire i bambini. Friedrich Fr\u00f6bel, nel suo libro \u201cL'educazione dell'uomo\u201d (1903), ha sottolineato l'importanza del simbolismo nel gioco. Fr\u00f6bel mise in evidenza come \"\u2026il gioco sia il pi\u00f9 alto momento di sviluppo nell'infanzia, perch\u00e9 da solo \u00e8 la libera espressione di ci\u00f2 che c'\u00e8 nell'anima del bambino... il gioco per i bambini non \u00e8 semplicemente sport\".\n\"Il gioco \u00e8 pieno di significato ed ha un suo peso.\". Il primo caso documentato, che descrive l'uso terapeutico del gioco, \u00e8 stato nel 1909 quando Sigmund Freud pubblic\u00f2 il suo lavoro con \" Il piccolo Hans\u201d. Il piccolo Hans era un bambino di cinque anni che soffriva di una fobia semplice. Freud lo vide brevemente una volta e raccomand\u00f2 al padre di prendere nota del modo di giocare di Hans per procurare osservazioni che avrebbero aiutato il bambino. Il caso del \"piccolo Hans\" \u00e8 stato il primo caso in cui una difficolt\u00e0 di un bambino \u00e8 stata messa in relazione a fattori emotivi.\nHermine Hug-Hellmuth (1921) formalizz\u00f2 il processo della Play Therapy fornendo ai bambini dei materiali con cui il giocare gli permetteva di esprimersi, sottolineando l'uso del gioco per analizzare il bambino. Nel 1919, Melanie Klein (1955) inizi\u00f2 a utilizzare la tecnica della Play Therapy come strumento per analizzare i bambini sotto i sei anni di et\u00e0. M. Klein credeva che il gioco del bambino fosse essenzialmente la stessa cosa della libera associazione usata con gli adulti, e come tale poteva fornire l'accesso all'inconscio del bambino. Anna Freud utilizz\u00f2 il gioco come strumento per facilitare l'attaccamento positivo al terapeuta e guadagnare l'accesso alla vita interiore del bambino.\nNegli anni 30 David Levy svilupp\u00f2, per aiutare i bambini che avevano vissuto esperienze stressanti, una tecnica che chiam\u00f2 Release Therapy (ndt. terapia del sollievo). Inizialmente al bambino \u00e8 data la possibilit\u00e0 di dedicarsi al gioco libero. In un momento successivo, il terapeuta introduce materiali di gioco legati alla situazione evocanti lo stress, permettendo in questo modo al bambino di poter rivivere attraverso il gioco l'evento traumatico e liberare cos\u00ec le emozioni associate.\nGove Hambidge ampli\u00f2 il lavoro di Levy sviluppando la Structured Play (ndt. Play Therapy strutturata). In questo modello il ruolo del terapeuta si realizza in maniera molto pi\u00f9 diretta e introduce vari scenari di gioco. Lo sviluppo di questo modello utilizza i seguenti passaggi: stabilire un rapporto tra il terapeuta e il bambino; giocare la \u201csituazione\u201d evocativa dello stress; e quindi infine favorire il recupero del bambino tramite il gioco libero.Virginia Axline sulla base dell'insegnamento di Carl Rogers (1950) svilupp\u00f2 il modello Child Centered Play Therapy (ndt Play Therapy Centrata sul Bambino), uno dei modelli pi\u00f9 applicati con i bambini di et\u00e0 compresa fra 3 e i 12 anni. Nel suo articolo intitolato \u201cEntrare nel mondo del bambino attraverso l'esperienza del gioco\u201d, Axline ha sintetizzato il concetto di play therapy dichiarando:\n\u201cA play experience is therapeutic because it provides a secure relationship between the child and the adult, so that the child has the freedom and room to state himself in his own terms, exactly as he is at that moment in his own way and in his own time\u201d\n\"Un'esperienza di gioco \u00e8 terapeutica perch\u00e9 fornisce un rapporto sicuro tra il bambino e l'adulto, in modo che il bambino abbia la libert\u00e0 e lo spazio per esprimersi con i propri mezzi, esattamente com'\u00e8 in quel preciso momento, a suo modo e nel suo tempo \".\nLa Filial Therapy, sviluppata da Bernard e Louise Guerney, fu un'innovazione nell'ambito della Play Therapy che si svilupp\u00f2 nel corso degli anni '60. L'approccio \"Filial\" sottolinea un programma strutturato di formazione per i genitori in cui essi imparano come utilizzare le sessioni di gioco centrate sul bambino presso la propria casa. Durante gli anni '60, con l'avvento di consulenti scolastici, la Play Therapy in ambito scolastico condusse a un importante cambiamento per il settore privato. Consulenti e/o educatori come Alexander, Landreth, Muro, Myrick e Holdin, Nelson e Van Fleet, iniziarono a dare contributi significativi soprattutto in termini dell'utilizzo della Play Therapy, sia come strumento educativo che di prevenzione, per affrontare le problematiche dei bambini.\nLa crescita delle organizzazioni.\nNel 1982, C. Schaefer e K. O' Connor fondarono l'Associazione per la Play Therapy (APT; www.a4pt.org) segnando non solo la necessit\u00e0 di promuovere il progresso della Play Therapy, ma anche di far riconoscere la notevole crescita della Play Therapy. Dati relativi al 2006 riferiscono che l'APT \u00e8 presente in 26 paesi con quasi 5.000 soci. Il percorso formativo in Play Therapy \u00e8 offerto, secondo un sondaggio condotto dal Centro per la Play Therapy presso l'Universit\u00e0 del North Texas (2000), da 102 universit\u00e0 e college degli Stati Uniti. Nel 2008 in Italia, con il sostegno dell'APT, si costituisce sul modello statunitense l'Associazione per la Play Therapy Italia (APTI; www.apt-italia.org) di cui ne riflette lo scopo, la missione e lo stato di associazione no-profit.\nEfficacia.\nUna vasta letteratura ha documentato l'efficacia della terapia del gioco come un modello di consulenza nel lavoro con bambini e adolescenti. Sin dagli anni 40 ricercatori della Play Therapy hanno studiato la Play Therapy e documentato la sua efficacia. Sono state intraprese ricerche che esaminano l'efficacia della terapia del gioco in relazione al disturbo della condotta, ai comportamenti oppositivi ed all'aggressivit\u00e0.\nNel 1994, ricercatori come Dogra e Veeraraghavan, presero contatto con genitori di bambini (et\u00e0 8-12) ai quali erano stati diagnosticati disturbi della condotta o manifestavano un livello significativo di aggressivit\u00e0. Dopo sedici sedute di Play Therapy \u201cnon direttiva\u201d svolta con i bambini ed una serie di consulenze con i genitori, gli autori riscontrarono nei bambini un positivo adattamento a livello del s\u00e9, nel contesto scolastico, a casa e a livello di personalit\u00e0 nel suo insieme. I bambini del gruppo sperimentale, inoltre, erano meno spesso coinvolti in liti, compivano meno atti di bullismo e scatti d'ira. Sempre rispetto al gruppo di controllo i genitori ricorrevano meno a punizioni corporali e trascuravano di meno i loro figli.\nAltri autori, impegnati nello studio del disadattamento scolastico, utilizzarono un gioco da tavolo per insegnare le abilit\u00e0 sociali a ragazzi con diagnosi di disturbo della condotta (et\u00e0 16-17) e con lieve ritardo mentale, evidenziando che in otto sessioni o meno i ragazzi mostravano netti miglioramenti dopo ogni sessione formativa. Schmidtchen, Hennies e Acke misero a confronto un gruppo di bambini (et\u00e0 5-8) con disturbi del comportamento, sottoposti a una trentina di sedute di Play Therapy \u201cnon direttiva\u201d con un gruppo di controllo in cui i bambini furono sottoposti a una terapia di educazione sociale non basata sul gioco. I risultati mostrarono una diminuzione dei disturbi comportamentali e un aumento delle \"competenze centrate sulla persona\".\nNel 1997 Burroughs, Wagoner &amp; Johnson studiarono un gruppo di 21 elementi (et\u00e0 7-17 anni) i cui genitori erano divorziati o in fase di separazione. Gli autori scoprirono che i membri del gruppo in trattamento che giocarono con il gioco \u201cLe mie due case\u201d, cos\u00ec come membri del gruppo che parteciparono alla Play Therapy convenzionale, mostrarono un calo dei punteggi familiari presenti sulla scala di \u201cinternalizzazione\u201d del \u201cChild Behavior Checklist\u201d; stesso risultato si ebbe nel questionario \u201cChildren's Depression Inventory\u201d. L'ansia sia di stato che di tratto diminu\u00ec in entrambi i gruppi.\nNegli stessi anni furono intrapresi studi sull'efficacia della Play Therapy in riferimento al multiculturalismo. Furono studiati 168 bambini di et\u00e0 compresa tra 10-12 anni, in cui l'82% erano afroamericani, identificati come \"bambini a rischio\" e che avevano partecipato, mediamente, a quattro sessioni di Play Therapy \u201cnon direttiva\u201d. I risultati indicarono che i bambini partecipanti alle sessioni di Play Therapy avevano mantenuto lo stesso livello di autostima e di \u201clocus of control\u201d interno, mentre i bambini del gruppo di controllo mostrarono dei valori statisticamente significativi, cos\u00ec come misurato dal \u201cCoopersmith Self-Esteem Inventory\u201d e dal \u201cIntellectual Achievemnt Responsability Scaled-Revised\u201d. Inoltre, la Play Therapy, \u00e8 stata studiata con le vittime di abuso sessuale. Uno studio di Reams e Friedrich, che ha inserito vittime o fratelli delle vittime (et\u00e0 3-5) in un gruppo trattato per 15 settimane con la Play Therapy \u201cdirettiva\u201d, ha rilevato che questi bambini si impegnavano in un \"gioco meno isolato\" rispetto al gruppo di controllo.\nLa Sindrome da deficit di attenzione e iperattivit\u00e0 (ADHD - Attention-Deficit Hyperactivity Disorder) \u00e8 stata una diagnosi significativa e importante per oltre un decennio. Kaduson e Finnerty condussero uno studio con sessantatr\u00e9 bambini di et\u00e0 compresa tra gli 8 e i 12 anni. Gli autori hanno confrontato tre gruppi di bambini con diagnosi di ADHD, il confronto fu eseguito con un gioco (gioco di auto-controllo) per un gruppo, il biofeedback per un altro e un gioco di controllo strategico solo nel gruppo finale. I risultati indicarono che il biofeedback era il modo pi\u00f9 efficace per migliorare l'auto-percezione dell'auto-controllo nei bambini. Tutti e tre i gruppi indicarono un miglioramento rilevante dell'attenzione e della socializzazione.\nLa combinazione di gruppi di Peer Play Therapy con gruppi di Arte Terapia, e la combinazione di gruppi di Family Play Therapy con gruppi di Arte Terapia, ha dimostrato un miglioramento dei punteggi relativi alla Depressione e Iperattivit\u00e0 sia nei bambini che nelle bambine. In base al Child Behavior Checklist anche in bambini che hanno almeno un genitore che soffre di dipendenza da alcol o droga. Inoltre, aggressivit\u00e0 e comportamenti delinquenziali sono significativamente diminuiti nei maschi. Lo studio ha incluso 132 soggetti di et\u00e0 compresa tra i 7 e i 17 anni. Negli ultimi due decenni c'\u00e8 stato uno sforzo notevole per sviluppare e attuare degli studi controllati e ben progettati sull'utilizzo della Play Therapy. Due studi di meta-analisi hanno esaminato l'efficacia della Play Therapy con i bambini. Lo studio meta-analitico effettuato da LeBlanc e Ritchie, ha incluso quarantadue studi sperimentali, compiuti nel periodo 1947-1997. Gli studi utilizzati provenivano da pi\u00f9 fonti, tra cui riviste, dissertazioni e studi inediti.\nModello sistematico.\nNell'applicazione del modello sistematico alla play therapy il terapeuta programma nel proprio studio sessioni di lavoro con pi\u00f9 bambini. In una sessione di lavoro possono essere presenti da 2 fino a 5 bambini, che potranno interagire tra loro.\nQuesta interazione organica permette allo psicologo e allo psichiatra di valutare correttamente le emozioni e i sentimenti del bambino. Questa forma di terapia consente al bambino di rivelare inconsapevolmente la sua emozione, mentre gioca con gli altri bambini.\nMentre i bambini interagiscono tra di loro, il terapeuta pu\u00f2 osservare il bambino giocare con alcuni particolari giocattoli al fine di capire dove il bambino si concentra di pi\u00f9 e individuare le origini stressogene del bambino. Ogni giocattolo e ogni stile di gioco rappresentano un'emozione e un sentimento differente.\nSi ritiene che le persone mentre interagiscono con gli altri, possano elaborare le loro ansie interne. Partendo da questo punto di vista, i bambini dovrebbero essere incoraggiati al gioco inteso come strumento indispensabile per un sano sviluppo sia fisico che mentale.\nIl terapeuta s'impegna quindi in esercizi di desensibilizzazione, in modo da eliminare le componenti stressogene presenti nei bambini. Questi esercizi hanno lo scopo di insegnare al bambino come imparare di nuovo un certo comportamento attraverso un sistema formale di prove &gt;.\nSandtray.\nLa terapia Sandtray \u00e8 \u201c\u2026 una modalit\u00e0 espressiva e proiettiva che implica lo schiudersi e l'elaborazione di questioni intra e interpersonali attraverso l'utilizzo di specifico materiale \u201csandtray\u201d (sabbiera) come mezzo di comunicazione non verbale condotto dal cliente (o clienti) e facilitato da un terapeuta formato\" (Homeyer &amp; Sweeney, 2009).\nLa terapia Sandtray \u00e8 adatta sia per bambini che per gli adulti e permette loro di raggiungere una pi\u00f9 profonda penetrazione e la risoluzione di una serie di questioni nella loro vita, come una profonda rabbia, depressione, abuso o dolore.\nUtilizzando un vassoio con la sabbia e delle miniature i clienti intraprendono un processo sicuro e supportivo per esplorare il proprio mondo. Attraverso questa modalit\u00e0 di lavoro espressiva e creativa che non si affida alla terapia verbale \u00e8 spesso possibile anche accedere ad aree nascoste o precedentemente inesplorate.\nL'utilizzo combinato di sabbia e miniature fu sviluppato da Margaret Lowenfeld. Durante il suo lavoro come dottore con i bambini durante la guerra Russo-Polacca, Lowenfeld, riscontr\u00f2 l'esigenza di definire un linguaggio attraverso cui stabilire una comunicazione con i bambini che fosse al contempo per loro attraente. Il metodo cos\u00ec sviluppato fu ulteriormente elaborato e diffuso. In seguito una sua allieva, la terapeuta svizzera Dora M. Kalff, svilupp\u00f2 un approccio junghiano al sandtray, denominandolo sandplay."}
{"id": "3479873", "revid": "339392", "url": "https://it.wikipedia.org/wiki?curid=3479873", "title": "Separazione di Panama", "text": ""}
{"id": "3479874", "revid": "640469", "url": "https://it.wikipedia.org/wiki?curid=3479874", "title": "Erich Schaedler", "text": "Biografia.\nFiglio d'arte, fu trovato morto nella sua macchina."}
{"id": "3479875", "revid": "287204", "url": "https://it.wikipedia.org/wiki?curid=3479875", "title": "Cristina canta Disney", "text": "Cristina canta Disney \u00e8 un album della cantante Cristina D'Avena pubblicato nel 1994. \u00c8 stato ristampato nel 1997 e nuovamente nel 2006, questa volta con artwork differente ed esclusivamente nel formato CD. Nel 2010 \u00e8 stato riproposto all'interno del box multidisco \"Natale con Cristina\".\nL'album contiene alcuni successi legati al mondo Disney reinterpretati da Cristina D'Avena."}
{"id": "3479879", "revid": "11959", "url": "https://it.wikipedia.org/wiki?curid=3479879", "title": "Ibrahim ibn Yaqub", "text": ""}
{"id": "3479882", "revid": "767487", "url": "https://it.wikipedia.org/wiki?curid=3479882", "title": "Le foto proibite di una signora per bene", "text": "Le foto proibite di una signora per bene \u00e8 un film italiano del 1970, diretto da Luciano Ercoli. \u00c8 il primo film di Dagmar Lassander come protagonista.\nTrama.\nMinou, giovane moglie di Pierre, un industriale sull'orlo della rovina, viene perseguitata da un maniaco, che la ricatta sostenendo che il consorte \u00e8 un assassino. Costretta, per strappargli la presunta prova del delitto, a sottostare alle sue voglie, la donna (che si \u00e8 confidata con l'amica Dominique, una erotomane, collezionista di foto pornografiche), viene ancora perseguitata dal ricattatore, il quale la minaccia questa volta di mostrare a Pierre le prove fotografiche del suo tradimento. Esasperata, la donna confessa la verit\u00e0 al marito, che, per\u00f2, non crede al suo racconto, n\u00e9 all'esistenza del ricattatore.\nOrmai sull'orlo della pazzia, Minou scopre, finalmente, che il diabolico intrigo \u00e8 opera dello stesso Pierre, che si \u00e8 servito del maniaco per sbarazzarsi di lei e intascare il premio di una assicurazione sulla vita. Visto fallire il suo piano, l'industriale, dopo aver ucciso il complice, sta per sopprimere anche Minou, ma la polizia, tempestivamente avvertita da Dominique - che aveva intuito la verit\u00e0 - gli impedisce di portare a compimento la sua azione criminale."}
{"id": "3479883", "revid": "599013", "url": "https://it.wikipedia.org/wiki?curid=3479883", "title": "Josef Streb", "text": ""}
{"id": "3479886", "revid": "599013", "url": "https://it.wikipedia.org/wiki?curid=3479886", "title": "Franz Dienert", "text": ""}
{"id": "3479887", "revid": "40537711", "url": "https://it.wikipedia.org/wiki?curid=3479887", "title": "Future Chinese aircraft carrier", "text": ""}
{"id": "3479890", "revid": "439868", "url": "https://it.wikipedia.org/wiki?curid=3479890", "title": "Villa della Mensa", "text": "La Villa della Mensa \u00e8 un'antica villa del XV secolo annoverata tra le \"delizie\", residenze legate alla famiglia d'Este fatte costruire nei dintorni di Ferrara. Si trova nel comune di Copparo, vicino alla frazione di Sabbioncello San Vittore. La Villa porta questo nome perch\u00e9 in passato fu propriet\u00e0 della Mensa Arcivescovile di Ferrara.\nLa villa non fu mai parte dei beni degli Estensi, ma \u00e8 collegata ai signori di Ferrara per i personaggi illustri che la frequentarono e per coloro che la usarono come residenza, soprattutto i Vescovi della dinastia d\u2019Este.\nCircola da parecchi anni la voce che nella villa, sia all'interno che all'esterno, si verifichino eventi ambigui, infatti in passato alcune persone la hanno abbandonata per avervi avuto la percezione di \"presenze indesiderate\".\nLa visita \u00e8 possibile solo in occasione di alcuni eventi.\nStoria e descrizione.\nL'edificio, costruito in epoca precedente, fu significativamente ampliato tra il 1474 e il 1495 da Bartolomeo della Rovere, vescovo di Ferrara, in modo da diventare una grande villa di campagna presso l'argine del Po.. Il cardinale Ippolito I d'Este coinvolse poi Biagio Rossetti nel cantiere nell'estate del 1513. Tra il 1559 e il 1562 il complesso sub\u00ec altre migliorie, commissionate dal cardinale Luigi d'Este. Alla fine del Cinquecento il vescovo Giovanni Fontana fece ulteriori ampliamenti. Con l'incameramento di Ferrara alla Santa Sede (1598) la villa perse d'importanza. \nLa propriet\u00e0 della villa pass\u00f2 al demanio nazionale e nel 1878 ai conti Scroffa di Ferrara; nel 1888 i fratelli Navarra la acquisirono e la posero tra i beni della loro Fondazione. Dopo essere stata usata come orfanotrofio e residenza per mezzadri, nel 2003 fu acquistata dal Comune di Copparo e dalla Provincia di Ferrara, che ne hanno iniziato il consolidamento.\nL'edificio principale ha una pianta poligonale e un cortile a chiostro. La facciata si prolunga con due muraglie sormontate da merlature, che immettono nei cortili di servizio laterali alla villa."}
{"id": "3479891", "revid": "101260", "url": "https://it.wikipedia.org/wiki?curid=3479891", "title": "Paradosso di Pietroburgo", "text": ""}
{"id": "3479892", "revid": "62004", "url": "https://it.wikipedia.org/wiki?curid=3479892", "title": "Mercatone Uno 1997", "text": "Questa voce raccoglie le informazioni riguardanti la Mercatone Uno nelle competizioni ufficiali della stagione 1997.\nStagione.\nLa squadra partecip\u00f2 durante la stagione alle gare del circuito UCI."}
{"id": "3479893", "revid": "767487", "url": "https://it.wikipedia.org/wiki?curid=3479893", "title": "Hans Schwartz", "text": ""}
{"id": "3479894", "revid": "729019", "url": "https://it.wikipedia.org/wiki?curid=3479894", "title": "Mars 4", "text": "La missione spaziale sovietica Mars 4 consisteva nel lancio di una sonda destinata ad entrare in orbita attorno al pianeta Marte con il compito di eseguire delle foto, raccogliere informazioni sull'atmosfera e sulla superficie del pianeta e fungere da ripetitore verso terra dei segnali inviati dai rover Mars 6 e Mars 7. A causa di un guasto non riusc\u00ec a rallentare la sua corsa e pertanto non fu possibile inserirla in un'orbita attorno a Marte.\nMissione.\nMars 4 fu lanciato in orbita tramite il vettore Proton il 21 luglio 1973 alle 19:30:59 UTC e, dopo un'ora e mezzo, fu inserito sulla sua rotta verso il pianeta rosso. Il 30 luglio 1973 fu necessario eseguire una correzione di rotta e la navicella raggiunse cos\u00ec Marte il 10 febbraio 1974.\nA causa di un difetto in un chip del computer di bordo, difetto che si aggrav\u00f2 durante il viaggio, non fu possibile accendere i retrorazzi che avrebbero permesso alla sonda di rallentare, pertanto la missione del Mars 4 si trasform\u00f2 in un semplice sorvolo ravvicinato a 2.200 km del pianeta.\nLa sonda fu in grado di trasmettere a terra solo una sessione di immagini e alcune occultazioni radio che costituivano la prima rilevazione della ionosfera nella parte non illuminata di Marte. Dopo il sorvolo la sonda invi\u00f2 dati riguardanti l'ambiente interplanetario.\nLa sonda.\nMars 4, ed ugualmente Mars 5 in quanto sonde gemelle, fu equipaggiato con un sistema televisivo composto da due telecamere. Una, di nome \"Vega\", con lunghezza focale di 52\u00a0mm, rapporto focale di f/2.8 e apertura angolare di 35,7 gradi. L'altra, chiamata \"Zufar\", con lunghezza focale di 350\u00a0mm, rapporto focale di f/4.5 e apertura angolare di 5,67 gradi. Le immagini furono scattate attraverso un filtro rosso e potrebbero aver avuto una risoluzione in pixel di 1000x1000 o 2000x2000 quando furono trasmesse a Terra. La risoluzione delle foto andava dai 100 metri al chilometro e il dispositivo atto ad eseguire la digitalizzazione delle riprese era in grado di generare immagini panoramiche nel visibile e nel vicino infrarosso.\nA bordo della sonda furono installati anche un fotometro Lyman-Alph, in grado di rilevare l'idrogeno nell'alta atmosfera, un magnetometro, rilevatori di plasma di ioni, un sensore di plasma elettrostatico per studiare il vento solare, un radiometro all'infrarosso per acquisire la temperatura della superficie marziana, un polarimetro radio per rilevare la costante dielettrica interna al pianeta, due polarimetri per studiare le caratteristiche della superficie marziana ed uno spettrometro per investigare le emissioni di particelle nell'alta atmosfera.\nOltre a questa strumentazione scientifica a bordo furono anche installati due fotometri destinati uno alla ricerca dell'acqua nell'atmosfera e l'altro per rilevare l'ozono. Inoltre la sonda era dotata di strumentazione in grado di eseguire esperimenti di radio-occultazione per scoprire la densit\u00e0 dell'atmosfera e della ionosfera. In pi\u00f9 Mars 4 ospitava strumentazione creata in Francia atta a studiare le emissioni solari e la loro intensit\u00e0."}
{"id": "3479899", "revid": "767487", "url": "https://it.wikipedia.org/wiki?curid=3479899", "title": "Laodicea Combusta", "text": "Laodicea Combusta o \"Laodicea Catacecaumene\" (Laodikeia Katakekaumen\u00ea in greco \u039b\u03b1\u03bf\u03b4\u03af\u03ba\u03b5\u03b9\u03b1 \u039a\u03b1\u03c4\u03b1\u03ba\u03b5\u03ba\u03b1\u03c5\u03bc\u03ad\u03bd\u03b7) nella \"Phrygia Parorea\" o nella Licaonia; o Laodicea bruciata (\"Laodicea Combusta\" in latino, in greco \u039b\u03b1\u03bf\u03b4\u03af\u03ba\u03b5\u03b9\u03b1 \u03b7 \u039a\u03b1\u03c4\u03b1\u03ba\u03b5\u03ba\u03b1\u03c5\u03bc\u03ad\u03bd\u03b7, \"Laodicea bruciata\"), traslitterata anche Laodikeia, e successivamente \"Claudiolaodicea\", era una citt\u00e0 Ellenistica nell'Anatolia centrale nella regione di Pisidia.\nSi trova poco pi\u00f9 a nord di Konya, immediatamente prima della frontiera con la Frigia.\n\u00c8 l'attuale citt\u00e0 turca di Ladik; il termine \"Combusta\" veniva usato per distinguerla dalla Laodicea che si trovava in Frigia.\nLaodicea era una delle cinque citt\u00e0 fondate da Seleuco I Nicatore, e dopo chiamata col nome di sua madre Laodice. Il suo secondo nome (latino \"Combusta\") \u00e8 derivato secondo Strabone dalla natura vulcanica dei dintorni, ma Hamilton afferma che non c'\u00e8 una particella di roccia vulcanica o ignea nelle vicinanze; e che se tale fosse il caso, la citt\u00e0 avrebbe dovuto essere chiamata, in greco antico, \"Laodikeia t\u00eas katakekaumen\u00eas\".\nLa soluzione pi\u00f9 probabile \u00e8, senza dubbio, che la citt\u00e0 fu distrutta da un incendio in una sola volta, e che quella poi sopra ricostruita ha ricevuto il nome che la distingue.\nEra situata a nordest di Iconium (ora Konya), sulla strada alta che costeggia la costa occidentale verso Melitene sull'Eufrate.\nAlcuni autori antichi la descrivono come situata in Licaonia e altri come la citt\u00e0 di Pisidia, e Claudio Tolomeo l'alloca in Galatia; ma questa discrepanza \u00e8 facilmente spiegabile ricordando che i territori appena menzionati erano spesso estesi o ridotti di dimensioni, cos\u00ec che un tempo la citt\u00e0 appartenne alla Licaonia, mentre per l'altro faceva parte di Pisidia.\nLa sua fondazione non \u00e8 menzionata da nessun scrittore antico.\nA Laodiceia e a Ladik sono stati trovati numerosi frammenti dell'antica architettura e scultura.\nI visitatori del XIX secolo descrivono di aver visto marmi incisi, altari, colonne, capitelli, fregi, cornici, dispersi in tutte le strade e tra le case, anche sottoterra.\nDa questo sembrerebbe che Laodicea una volta doveva essere una citt\u00e0 molto sviluppata.\nFu restaurata dall'Imperatore Claudio e ricevette il nome di Claudiolaodicea.\nCi sono poche monete imperiali di Laodicea, appartenenti ai regni di Tito e Domiziano."}
{"id": "3479902", "revid": "228587", "url": "https://it.wikipedia.org/wiki?curid=3479902", "title": "Die Deutsche Wochenschau", "text": "Die Deutsche Wochenschau \u00e8 stata una serie di cinegiornali nazisti trasmessi in Germania dal 1940 fino al termine della seconda guerra mondiale. \nStoria.\nDopo l'invasione della Polonia (settembre 1939, scoppio della seconda guerra mondiale), i nazisti consolidarono quattro sforzi di produzione separata in uno solo. Questi cinegiornali (Ufa-Tonwoche, \nDeulig-Tonwoche, Tobis-Woche e Fox-T\u00f6nende Wochenschau) vennero raggruppati in una sola societ\u00e0 di produzione che doveva produrre cinegiornali di attualit\u00e0. Da luglio 1940 nacque la \"Die Deutsche Wochenschau\". Questo fu l'unico cinegiornale ad essere prodotto in Germania fino alla fine della seconda guerra mondiale. Fu un veicolo di propaganda nazista e produsse anche alcuni film di argomento propagandistico sull'attivit\u00e0 del nazismo nella societ\u00e0 tedesca. \"Die Deutsche Wochenschau\" venne proiettato anche nei territori occupati dall'esercito tedesco e annessi al Terzo Reich, come l'Austria ed il Granducato di Lussemburgo. Per gli altri paesi occupati, o nazioni neutrali come la Svezia, venne realizzato un altro cinegiornale, \"Auslandstonwoche\"."}
{"id": "3479903", "revid": "767487", "url": "https://it.wikipedia.org/wiki?curid=3479903", "title": "Adorazione dei pastori (Savoldo)", "text": "L'Adorazione dei pastori \u00e8 un dipinto a olio su tela (192x178 cm) di Giovanni Gerolamo Savoldo, databile al 1540 circa e conservato nella Pinacoteca Tosio Martinengo di Brescia.\nDescrizione e stile.\nIl dipinto fa parte dell'ultima fase del pittore, caratterizzato da tonalit\u00e0 intense e talvolta cupe e da un uso del colore pastoso, in grado di dare particolari effetti materici che simulano il velluto.\nLa scena dell'adorazione del Bambino \u00e8 ambientata davanti alla capannuccia, in cui sporgono dalla penombra il bue e l'asinello. Pi\u00f9 dietro, da una finestrella, sporgono due pastori per assistere e un terzo sta appoggiato a un muretto a destra. La loro descrizione, dai vivi accenti quotidiani, riprende una tradizione fiamminga (usata ad esempio da Bosch, che l'artista aveva ammirato a Venezia e sulle incisioni). Tali elementi popolareschi sono per\u00f2 nobilitati dalla tecnica raffinata ed elegante dell'artista.\nGiuseppe e Maria, privi di aureole e attributi, hanno fisionomie semplici, quasi rustiche. Sulla scarpa protesa in avanti del falegname si vede il dettaglio di un velo di polvere: una nota di verismo che ebbe influenza poi su Caravaggio.\nIn lontananza, un bagliore rischiara il cielo dai densi toni turchesi: si tratta dell'unico accenno sovrannaturale della tavola, rappresentante l'angelo che d\u00e0 l'annuncio.\nDell'opera Savoldo realizz\u00f2 altre versioni, tra cui una molto simile nella chiesa di San Giobbe a Venezia."}
{"id": "3479904", "revid": "293377", "url": "https://it.wikipedia.org/wiki?curid=3479904", "title": "Wilhelm Hahnemann", "text": "Carriera.\nGiocatore.\nIn carriera vinse per sei volte la Bundesliga austriaca (1932, 1934, 1936, 1937, 1939, 1947) e per tre volte la Coppa d'Austria (1932, 1934, 1947) tutte con la maglia dell'Admira Vienna.\nFu capocannoniere della Bundesliga austriaca nel 1936.\nIn seguito all'Anschluss cominci\u00f2 a giocare nella Nazionale tedesca e con essa prese parte ai Mondiali del 1938. Dopo la guerra torn\u00f2 a giocare per la Nazionale austriaca con cui prese parte anche ai Giochi olimpici del 1948.\nPartecip\u00f2 nel 1945 alla Coppa Citt\u00e0 di Genova per la rappresentativa della Kriegsmarine: il torneo, vinto dal Genova 1893, vide la rappresentativa tedesca piazzarsi al quinto e ultimo posto.\nAllenatore.\nNelle vesti di allenatore vinse un campionato svizzero e una coppa nazionale con il Grasshoppers, entrambi nel 1956."}
{"id": "3479909", "revid": "124377706", "url": "https://it.wikipedia.org/wiki?curid=3479909", "title": "Morte sul fiume", "text": "Morte sul fiume (titolo orig. \"Original Sin\") \u00e8 un romanzo poliziesco della scrittrice britannica Phyllis Dorothy James, pubblicato in Gran Bretagna nel 1994. L'opera fa parte della serie di Adam Dalgliesh ed \u00e8 ambientata a Londra, principalmente a Wapping nel Borough of Tower Hamlets, centrata nella sede del pi\u00f9 vecchio editore cittadino, \"Peverell Press\", headquartered in a mock-Venetian palace on the acquartierato in un palazzo sul Tamigi costruito in stile pseudo-veneziano."}
{"id": "3479914", "revid": "287204", "url": "https://it.wikipedia.org/wiki?curid=3479914", "title": "Giovanni Battista Schellino", "text": "Biografia.\nGiovanni Battista Schellino nacque a Dogliani in borgata La Spina il 10 gennaio 1818.\nLavor\u00f2 a Mondov\u00ec presso lo studio dell'architetto Gorresio dal 1843; Ottenne l'abilitazione alla professione di misuratore [geometra] presso la Facolt\u00e0 di Scienze e Lettere dell'Universit\u00e0 degli Studi di Torino il 1\u00ba giugno 1841.\nTornato a Dogliani oltre ai lavori propri del geometra, esegui costruzioni molto importanti che caratterizzarono il paese e gli meritarono l'appellativo di \"architetto\".\nOpere.\nLa gran mole di lavoro che riusc\u00ec a svolgere pu\u00f2 essere spiegata dall'orario di ufficio che il buon Schellino esercitava: \"(...) nella buona stagione dalle cinque alle dodici antimeridiane, dalle due alle dodici pomeridiane; d'inverno anzich\u00e9 alle cinque, incominciava il lavoro alle sette e mezzo - otto senza nulla variare nella restante giornata. Religioso e praticante per i principi ricevuti in famiglia, ma anche per convinzione fattasi da s\u00e9, non si faceva scrupolo di lavorare anche nel pomeriggio della domenica; ma quelle ore dedicava esclusivamente ai lavori ed ai progetti inerenti alle Chiese (...)\"."}
{"id": "3479916", "revid": "1168506", "url": "https://it.wikipedia.org/wiki?curid=3479916", "title": "Mad, Bad and Dangerous to Know", "text": ""}
{"id": "3479919", "revid": "621682", "url": "https://it.wikipedia.org/wiki?curid=3479919", "title": "Willi Hahnemann", "text": ""}
{"id": "3479924", "revid": "767487", "url": "https://it.wikipedia.org/wiki?curid=3479924", "title": "Josef Gauchel", "text": "Carriera.\nCon la Nazionale tedesca prese parte ai Giochi olimpici del 1936 ed ai Mondiali del 1938."}
{"id": "3479925", "revid": "287204", "url": "https://it.wikipedia.org/wiki?curid=3479925", "title": "L'inferno degli specchi", "text": "L'inferno degli specchi (\"Japanese Tales of Mystery and Imagination\") \u00e8 una raccolta di racconti del 1956 dello scrittore giapponese Edogawa Ranpo.\nIl titolo italiano del libro \u00e8 tratto da un racconto omonimo al suo interno.\nElenco dei racconti.\nConclude il libro una nota biografica scritta da James B. Harris sull'autore a Tokio nel 1956.\nEdizioni.\nLa prima edizione risale al 1956 da parte della Charles E. Tuttle Company.\nIl libro \u00e8 stato edito da Arnoldo Mondadori Editore nella Collezione Urania n\u00b099 e uscito in edicola nel mese di aprile 2011. L'immagine di copertina italiana \u00e8 di Franco Brambilla, la traduzione a cura di Laura Serra."}
{"id": "3479926", "revid": "621682", "url": "https://it.wikipedia.org/wiki?curid=3479926", "title": "Jupp Gauchel", "text": ""}
{"id": "3479928", "revid": "716642", "url": "https://it.wikipedia.org/wiki?curid=3479928", "title": "Willie Ormond", "text": ""}
{"id": "3479930", "revid": "2052878", "url": "https://it.wikipedia.org/wiki?curid=3479930", "title": "Amoy Food Limited", "text": "Amoy Food Limited () \u00e8 un'azienda alimentare di Hong Kong, specializzata nella manifattura di salse e condimenti. Tra i suoi prodotti si trovano anche surgelati e cibi precotti. Appartiene alla giapponese Ajinomoto.\nStoria.\nNel 1908 venne fondata a Xiamen l'azienda progenitrice dell'attuale, la Tao Fa, che produceva salsa di soia e latte. Nel 1928 ad Hong Kong venne fondata la Amoy. In una pubblicit\u00e0 del 1947 il nome della compagnia era Amoy Canning Corporation, Ltd. () con fabbrica a Ngau Tau Kok e sede a Bonham Strand in Sheung Wan.\nIl 50% dell'azienda venne acquistato nel 1983 dalla Pillsbury Company. Nel 1988 era il maggior produttore di salsa della zona, con tonnellate l'anno.\nNel 1987 venne aperto un impianto produttivo a Tai Po, totalmente acquisito da Danone nel 1991. Il gruppo francese vendette l'azienda ad Ajinomoto il 12 gennaio 2006.\nNel 2018, la societ\u00e0 fu venduta al Gruppo CITIC della Cina."}
{"id": "3479933", "revid": "594680", "url": "https://it.wikipedia.org/wiki?curid=3479933", "title": "Estinti", "text": ""}
{"id": "3479952", "revid": "1442080", "url": "https://it.wikipedia.org/wiki?curid=3479952", "title": "Hans Mock", "text": ""}
{"id": "3479954", "revid": "621682", "url": "https://it.wikipedia.org/wiki?curid=3479954", "title": "Johann Mock", "text": ""}
{"id": "3479958", "revid": "844563", "url": "https://it.wikipedia.org/wiki?curid=3479958", "title": "Coppa Italia Dilettanti 2002-2003", "text": "La Coppa Italia Dilettanti 2002-03 di calcio si disputa tra marzo e maggio 2003, la vincitrice accede direttamente alla Serie D. Nel caso in cui sia gi\u00e0 stata promossa in D per la posizione in classifica nel suo campionato, accede alla Serie D la finalista perdente. Se anch'essa \u00e8 stata gi\u00e0 promossa in D, sar\u00e0 promossa la migliore delle semifinaliste, e se anche la migliore semifinalista \u00e8 gi\u00e0 promossa, ha diritto alla Serie D l'altra semifinalista, e cos\u00ec via.\nFase eliminatoria a gironi.\nLe 19 squadre partecipanti al primo turno (12-19-26 marzo) sono state divise in 8 gironi:\nI giorni sono stati sorteggiati come segue:\nGirone C.\nQualificata/o: Montemurlo\nGirone D.\nQualificata/o: \nGirone E.\nQualificata/o: \nGirone F.\nQualificata/o: Bojano\nGirone H.\nQualificata/o: \nFase a eliminazione diretta.\nQuarti di Finale.\n \n \nSemifinali.\n "}
{"id": "3479963", "revid": "287204", "url": "https://it.wikipedia.org/wiki?curid=3479963", "title": "Ermionida", "text": "Ermionida () \u00e8 un comune della Grecia situato nella periferia del Peloponneso (unit\u00e0 periferica dell'Argolide) con 14.330 abitanti secondo i dati del censimento 2001\n\u00c8 stato istituito a seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni."}
{"id": "3479972", "revid": "1442080", "url": "https://it.wikipedia.org/wiki?curid=3479972", "title": "Leopold Neumer", "text": ""}
{"id": "3479977", "revid": "764555", "url": "https://it.wikipedia.org/wiki?curid=3479977", "title": "Locomotiva RM 2421\u20132426", "text": ""}
{"id": "3479979", "revid": "1543377", "url": "https://it.wikipedia.org/wiki?curid=3479979", "title": "The Edge of Glory", "text": "The Edge of Glory \u00e8 un brano della cantautrice statunitense Lady Gaga, estratto come terzo singolo dall'album \"Born This Way.\" Il brano \u00e8 stato pubblicato il 9 maggio 2011 su iTunes e sul canale YouTube dell'artista, ed \u00e8 stato inviato alle stazioni radiofoniche degli Stati Uniti il 17 maggio 2011. Inizialmente estratto come uno dei due singoli promozionali dell'album, il brano \u00e8 stato poi pubblicato come terzo singolo ufficiale a causa delle forti vendite digitali in tutto il mondo.\nProdotto da Lady Gaga e da Fernando Garibay, \"The Edge of Glory\" \u00e8 un brano dance che parla degli ultimi momenti di vita di una persona. Stando a quanto detto da Gaga, l'ispirazione per il brano le \u00e8 venuta in seguito alla morte del nonno nel settembre 2010. Con un assolo di sax interpretato da Clarence Clemons, la melodia del brano assomiglia molto alle opere musicali di Bruce Springsteen, e contiene alcune sonorit\u00e0 simili alle produzioni musicali degli anni ottanta.\nIl brano ha ricevuto tante critiche positive; molti critici ritengono che sia il pi\u00f9 bello dell'intero album, lodando il ritornello e la produzione musicale.\nIl brano \u00e8 stato un successo internazionale, difatti \u00e8 entrato nella top ten di numerosi paesi, tra cui Australia, Belgio, Canada, Nuova Zelanda, Norvegia, Spagna e Regno Unito. Negli Stati Uniti, ha raggiunto la posizione numero tre della Billboard Hot 100, diventando il decimo singolo della cantante ad entrare nella top ten di quella classifica.\nNel gennaio del 2015, \"Billboard\" la posiziona, in una speciale classifica, al tredicesimo posto delle 20 migliori canzoni degli anni 2010..\nAccoglienza.\nPrima che cominciasse la leg finale del \"The Monster Ball Tour\", Gaga invi\u00f2 quattro brani tratti da \"Born This Way\" a \"Rolling Stone\", tra cui \"The Edge of Glory\", \"Schei\u00dfe\", \"Yo\u00fc and I\", e \"Hair\", per avere una critica in anticipo. \"Rolling Stone\", riguardo al primo, ha scritto: \"Questo potrebbe sembrare folle sulla carta \u2013 \u00e8 una massiccia power ballad con pesanti club beat e la partecipazione di Clarence Clemons della E Street Band che urla col suo sassofono - ma in qualche modo sembra del tutto normale quando lo si sente. C'\u00e8 qualcosa di troppo zuccherino, ma \u00e8 totalmente accattivante e orecchiabile. Se uno dei nuovi brani di Gaga merita di essere un successone, \u00e8 questo. L'inserimento di Clemons \u00e8 un tocco ispirato che amplifica le atmosfere rock da stadio degli anni '80, ma la sua performance \u00e8 sorprendente e si colloca tra le migliori della sua carriera.\" In un'altra recensione, Perpetua ha considerato che \"The Edge of Glory\" \u00e8 un \"immediato inno pop\". Rick Fulton, mentre scriveva per Daily Record, l'ha paragonato a \"It's My Life\" di Dr. Alban nel 1992 e afferm\u00f2 che il brano \u00e8 stato influenzato dal precedente singolo \"Alejandro\". Jody Rosen di Rolling Stone si \u00e8 complimentata per l'assolo di sax e il ritornello. Jocelyn Vena da MTV ha affermato che la canzone mostra un lato pi\u00f9 dolce di Gaga, a differenza dei singoli precedenti da \"Born This Way\". Willa Paskin da New York \u00e8 rimasta colpita dal brano e, al riguardo, disse: \"Se le prime due tracce di \"Born This Way\" erano molto dance-rock, questo brano ricorda molto gli anni Ottanta, riporta alla colonna sonora di Flashdance, e c'\u00e8 l'assolo di sax a dimostrarlo.\" Paskin credeva anche che la canzone avesse un grande potenziale per diventare un tormentone estivo, ma si sarebbe contesa il primato con il singolo di Katy Perry \"Last Friday Night (T.G.I.F.)\".\nAngolo Lewis di Digital Spy ha assegnato al brano cinque stelle su cinque. Sia Andy Gill di The Independent che James Reed di The Boston Globe hanno elogiato l'assolo di sax di Clarence Clemons all'interno del brano. Nardine Saad del Los Angeles Times ha affermato che \"The Edge of Glory\" \u00e8 un brano meno provocatorio rispetti ai suoi singoli precedenti. Saad disse anche che il brano \u00e8 pi\u00f9 lento e meno elettronico rispetto al singolo precedente \"Judas\". Amy Sciarretto da Artistdirect.com ha dato una recensione positiva dicendo che la canzone spinge l'ascoltatore al centro della pista da ballo. Si \u00e8 complimentata con Gaga per la voce, dicendo che \"riesce a riempire una stanza con la sua voce, il suo spirito e la sua ballabilit\u00e0\". Allo stesso modo, Elan Priya di NME ha scritto che stavolta nel brano non c'\u00e8 Gaga che affronta questioni sociali o conflitti religiosi; Elan si \u00e8 anche complimentato per l'assolo di Clemons\". Alcuni sentimenti analoghi sono stati espressi dal collega Dan Martin, che ha definito la traccia \u201cbrillante\u201d, definendo il brano \u201cla serenata pi\u00f9 pop\u201d che Gaga abbia mai fatto. Robert Copsey da Digital Spy, ha trovato delle somiglianze nell'intro del brano con quello del singolo di Cher del 2002 \"Song for the Lonely\". Megan Gibson del Time afferm\u00f2 di essere rimasta \u201cdelusa\u201d dal brano, dicendo che non era \"particolarmente buono\". Gibson ha aggiunto che la canzone non \u00e8 alla pari con i precedenti singoli di Gaga, e ha definito la melodia come banale, per niente interessante e blanda. Matthew Cole della rivista Slant afferm\u00f2 che il brano abbass\u00f2 le sue aspettative per l'album, ma ha anche espresso che l'assolo di sassofono era \"certamente un punto elevato, una delle idee pi\u00f9 originali che Gaga ha avuto negli ultimi tempi\".\nAlla fine del 2011, \"Slant Magazine\" e \"Billboard\" nominarono \"The Edge of Glory\" come ottava miglior canzone del 2011, mentre la rivista \"Rolling Stone\" come settima.\nDescrizione.\n\"The Edge of Glory\" \u00e8 stato scritto da Lady Gaga, Fernando Garibay e DJ White Shadow, e prodotto da Lady Gaga e Garibay. Le origini del brano sono da ricondurre al mese di gennaio 2011 quando Gaga ha mostrato ai fan un'anteprima del testo musicale. Stephen Hill, il proprietario di BET, ha definito il brano \"folle\" e \"fenomenale\" al primo ascolto. White Shadow ha affermato che prima di far ritorno in Europa per le date del \"The Monster Ball Tour\" nel 2010, Gaga si \u00e8 concessa una pausa per far visita al proprio nonno morente. Dopo la sua morte, era venuta a dirle di aver scritto un brano dedicato al nonno, in cui aveva esternato l'impatto che la sua perdita le aveva procurato.\nIl 9 maggio Lady Gaga su Twitter ha pubblicato una frase dal testo di questa canzone: 'I need a man who thinks it right when it's so wrong, right on the limits where we know we both belong', ovvero 'Ho bisogno di un uomo che pensi giusto quando \u00e8 sbagliato, proprio sui limiti entro i quali noi sappiamo di appartenere'. La canzone \u00e8 stata pubblicata con un leggero ritardo rispetto all'orario previsto. La canzone parla dell'ultimo momento della propria vita terrena. Successivamente \u00e8 stato rivelato sul web il ritornello della canzone: \"I'm on the edge of glory and I'm hanging on a moment of truth, Out on the edge of glory and I'm hanging on a moment with you\". In un'intervista con Google, Lady Gaga ha aperto un discorso sul brano:\n\"The Edge of Glory\" trae spunto anche dal film \"Rocky\", con Sylvester Stallone nel 1976. Il film \u00e8 il preferito di Lady Gaga e delinea lo scorrere della propria vita nell'occhio di un uomo morente, con il sentimento di essere un campione, come espresso da Rocky Balboa nel film. Il 5 maggio 2011 la Interscope perpetr\u00f2 una e-mail ad alcune stazioni radio negli Stati Uniti annunciando che \"The Edge of Glory\" sarebbe stato lanciato luned\u00ec 9 maggio 2011 come primo dei due singoli promozionali.\nCopertina.\nSul suo account di Twitter, Gaga ha rivelato la copertina del singolo che la ritrae in topless con la bocca aperta, le protesi facciali che erano gi\u00e0 state usate per la cover di \"Born This Way\" ed i suoi lunghi capelli che le coprono met\u00e0 faccia.\nRegistrazione e composizione.\n\"The Edge of Glory\" \u00e8 un brano dance-pop e synthpop. La canzone \u00e8 meno elettronica e pi\u00f9 pop rispetto agli altri singoli della cantante, ed il testo parla di romanticismo e di ispirazione individuale. Garibay ha rivelato che la canzone \u00e8 stata registrata nel tono naturale di Gaga e ha richiesto soltanto una registrazione; in seguito Gaga gli ha chiesto di aggiungere il rumore di un battito cardiaco all'inizio del brano. Garibay ha affermato che la decisione di aggiungere un assolo di sax \u00e8 stata una \"mossa audace\" per Gaga, dal momento che le radio nelle loro playlist non avevano nessuna canzone che avesse un assolo di sax.\nIl brano si apre con la voce di Gaga che canta i primi versi \"There ain't no reason you and me should be alone, tonight yeah baby, tonight yeah baby\". Secondo Jocelyn Vena di MTV, il brano ricorda varie produzioni musicali della fine degli anni ottanta e dei primi anni novanta. Jason Lipshultz da \"Billboard\" lo ha descritto come un brano solare con un grande ritornello, dove Gaga canta \"I'm on the edge of glory and I'm hanging of a moment of truth\". Evan Sawdey del sito PopMatters ha trovato diversi elementi rock nella composizione della canzone. Jocelyn Vena ritiene inoltre che ci\u00f2 che rende la canzone diversa dalle altre in radio \u00e8 l'assolo di sassofono di Clemons nel bel mezzo del brano, con Gaga che continua a cantare \u201cI'm on the edge with you\u201d. Robert Copsey da Digital Spy ha detto che la composizione musicale \u00e8 una miscela di chitarre elettriche e sintetizzatori. Il brano termina con il suono del sax che lentamente svanisce. Lady Gaga ha raccontato in un'intervista con NME: \"Io non sono eternamente soddisfatta di quello che creo. Anche se ti dicessi che \"The Edge of Glory\" \u00e8 un capolavoro del pop, quando \u00e8 tutto detto e fatto affioreranno cose che mancheranno, e quando l'ascolter\u00f2 di nuovo le sentir\u00f2 all'istante\". Il brano \u00e8 meno \"elettro e pi\u00f9 puramente pop\" e mostra un lato \"pi\u00f9 soft\" dell'album.\nCon \"Rolling Stone\", alcuni mesi prima della sua morte, Clemons ha ripercorso dettagliatamente il suo coinvolgimento in \"The Edge of Glory\" e la scelta di registrare la sua parte solista col sassofono. Era gennaio 2011, e l'artista praticava un esercizio nella propria casa in Florida quando sua moglie corse a dirgli che i manager di Gaga erano al telefono per chiedergli di suonare in un brano del suo disco in uscita. Era venerd\u00ec, e Clemons aveva risposto che avrebbe potuto esaudirli il luned\u00ec o il marted\u00ec seguente, ma Gaga era smaniosa di averlo al proprio fianco in sala di registrazioni a New York il giorno stesso. Cos\u00ec Clemons prese un aereo per New York e raggiunse lo studio di registrazione a Manhattan verso mezzanotte. Gaga voleva che suonasse in alcune tracce dell'album, una di quelle era appunto \"The Edge of Glory\". La cantante disse a Clarence: \"Noi metteremo il nastro e tu comincia a suonare. Suona ci\u00f2 che ti viene dal cuore. Suona quello che senti\". La registrazione termin\u00f2 verso le 3 del mattino dopo. Clemons aggiunse di essere rimasto sorpreso di \"essere stato pagato\"; ha anche aggiunto: \"L'avrei fatto anche gratis. Non posso credere che qualcosa che suona cos\u00ec bene mi faccia guadagnare denaro anche a me\".\nSuccesso commerciale.\nNegli Stati Uniti, \"The Edge of Glory\" ha debuttato alla posizione numero 31 nella classifica Pop Songs, nella settimana del 28 maggio 2011. Ha inoltre debuttato alla numero due nella Hot Digital Songs, vendendo copie, secondo i dati raccolti da Nielsen SoundScan. Il brano entr\u00f2 nella Billboard Hot 100 alla numero tre, e nella categoria Radio Songs alla numero 54, con un'audience pari a 20 milioni. Per questo, Gaga \u00e8 diventata la prima artista dai tempi di Mariah Carey ad avere come primi dieci singoli tutte top ten. La settimana successiva, \"The Edge of Glory\" sale alla numero 18 nella Pop Songs, diventando il brano con maggior incremento dell'airplay. Tuttavia, le vendite digitali sono scese del 64% vendendo copie, quindi la canzone \u00e8 scesa alla numero 19 nella Hot 100. Nella stessa settimana la canzone \u00e8 salita fino alla numero 37 nella categoria Radio Songs, con un airplay di 30 milioni. Nella sua terza settimana, \"The Edge of Glory\" fu ancora la canzone con maggior incremento della settimana nella Pop Songs e raggiunse la numero 14, mentre debutta alla numero 33 nella classifica Adult Pop Songs. Nella stessa settimana fu anche la canzone con il maggior numero di copie digitali vendute ( copie). L'airplay aument\u00f2 fino ad arrivare a 39 milioni, successivamente il brano rientr\u00f2 nella top ten alla posizione 8. Il brano continu\u00f2 a ricevere audience fino ad arrivare alla posizione 15 nella Radio Songs e tocc\u00f2 i 51 milioni nell'airplay, diventando il suo secondo singolo a salire velocemente nella Pop Songs, dietro solo a \"Born This Way\". Ha ricevuto altri download digitali, e sal\u00ec alla numero sette nella Hot 100 e alla numero 14 nell'Adult Pop Songs, mentre debutta alla numero 46 nella Hot Dance Club Songs. La canzone ha raggiunto la numero quattro nella Radio Songs, la numero tre nella Pop Songs, la numero uno della Hot Dance Club Songs, la numero 11 sulla Adult Contemporary e la numero due nell'Adult Pop Songs. \"The Edge of Glory\" ha venduto copie digitali nel 2011 e divenne la 29\u00aa canzone pi\u00f9 venduta dell'anno negli Stati Uniti. Secondo \"Billboard\", fino a febbraio 2018, il brano ha venduto 3 milioni di copie solo negli Stati Uniti.\n\"The Edge of Glory\" ha debuttato alla numero tre nella Billboard Canadian Hot 100 ed \u00e8 entrato nella classifica Canadian Hot Digital Songs alla numero due, ricevendo download digitali. Debutt\u00f2 sempre nello stesso paese nella classifica Contemporary Hit Radio alla numero 42. Dopo quattro settimane, la canzone rientr\u00f2 nella top ten della Canadian Hot 100, mentre entr\u00f2 per la prima volta nella top ten della classifica Contemporary Hit Radio. nel Regno Unito, \"The Edge of Glory\" ha debuttato alla numero 6 nella Official Singles Chart. Dopo alcune settimane in cui il brano era sceso nella classifica, la canzone fece un balzo enorme e rientr\u00f2 nella top ten nella settimana del 26 giugno 2011. Le sue vendite digitali aumentarono dell'89,1%, ma sal\u00ec nella classifica grazie anche all'esibizione della cantante allo show televisivo Paul O'Grady Live. La trasmissione televisiva ha anche aiutato l'airplay radiofonico del brano facendogli raggiungere la posizione numero 11. In Australia, ha debuttato alla numero 11 nella ARIA Singles Chart e in Nuova Zelanda ha debuttato alla numero tre nella RIANZ Singles Chart. Dopo undici settimane, la canzone \u00e8 stata certificata due volte disco di platino e disco d'oro rispettivamente dalla Recording Industry Association australiana (ARIA) e dalla Recording Industry Association of New Zealand (RIANZ), per le e copie vendute. In Irlanda, \"The Edge of Glory\" ha debuttato alla numero 10 nella Irish Singles Chart nella settimana del 13 maggio 2011, fino a raggiungere la posizione 4. Ha inoltre debuttato alla numero 19 in Finlandia, e alla numero cinque nella Spanish Singles Chart. In Francia debutta al settimo posto con 8.210 copie vendute, davanti ad un altro singolo della cantante, \"Judas\", in salita dalla 14\u00aa posizione ( copie vendute). In Germania, la canzone ha debuttato nella Media Control Charts alla numero 28, fino a raggiungere la numero 3. \"The Edge of Glory\" ha inoltre ricevuto download digitali in Corea del Sud, e debutt\u00f2 alla numero due nella Gaon International Online Chart nella settimana del 22 maggio 2011, e nella settimana successiva raggiunse la prima posizione vendendo copie.\nVideo musicale.\nIl video musicale fu filmato il 28 e il 29 maggio 2011 su una strada di New York. Durante i BMI Pop Music Awards 2011, Laurie Ann Gibson annunci\u00f2 a Rap-Up TV che Lady Gaga fosse pronta a filmare il video di \"The Edge of Glory\". Le fu chiesta la trama, ma la Gibson rispose: \"sappiamo solo che giocheremo con l'ambiguit\u00e0\". Il video non \u00e8 diretto, come si pensava, da Joseph Kahn ma dalla stessa Gaga con l'aiuto del suo team creativo, la Haus of Gaga, ed \u00e8 stato girato tra il 28 e il 29 maggio. Il video \u00e8 uscito in anteprima al reality show di danza \"So You Think You Can Dance\" il 16 giugno 2011 alle 20 (ora americana). Il 16 giugno Joseph Kahn sul suo account di Twitter comunica che non sar\u00e0 lui il direttore del video della canzone, ma la stessa Lady Gaga aiutata dalla sua coreografa Laurie Ann Gibson. Il video ha ottenuto la certificazione Vevo, avendo superato le 100 milioni di visualizzazioni su YouTube e Vevo.\nSinossi.\nGli elementi che compongono il video sono pochi: una strada di New York, il sassofonista e ovviamente lei, Lady Gaga, che, in un completo Versace, balla e si scatena sulle strade della grande mela. Il video \u00e8 considerevolmente pi\u00f9 semplice dalle opere precedenti di Gaga.\nIl video comincia con una strada deserta dallo sfondo viola e con luci che vanno dal rosso al rosa; lentamente appare il braccio di Gaga da dietro l'angolo della strada, dopo di che viene inquadrata una finestra dove poi appare la cantante che scosta la tenda. Quando il brano comincia viene fatto un primo piano della cantante che indossa l'abito Versace, una parrucca bianca e nera e degli stivali neri; le immagini si alternano con altre in cui la cantante \u00e8 sopra una scala anti incendio vicino alla finestra del suo appartamento dal quale esce del fumo il che fa pensare che sia in fiamme. Il video continua con Gaga che canta e balla lungo la strada, sulla scala anti incendio e su delle scale vicino a Clarence Clemons. Verso la fine del video, dopo l'assolo di sax, la cantante scende dalle scale e bacia la strada. Il video termina con un primo piano del volto di Gaga, dopo di che ella rientra nel suo appartamento attraverso la finestra.\nLa Gibson sollev\u00f2 scandalo annunciando di non aver diretto il video: \"Il video di \"The Edge of Glory\" non \u00e8 stato diretto da me. I cambi creativi succedono. [...] Non \u00e8 niente di straordinario ad essere onesti. [...] Ho preferito la pubblicit\u00e0 di Google Chrome, far\u00f2 finta sia quello il video\" ha detto, suscitando lo sdegno dei fan di Lady Gaga.\nIl video del brano fu l'ultima apparizione in un video di Clarence Clemons prima della sua morte per ictus, avvenuta il 18 giugno 2011.\nCritica.\nSia Jocelyn Vena di MTV sia Christian Blauvelt di \"Entertainment Weekly\" hanno riscontrato la somiglianza del video con un musical di Broadway, \"Rent\". Vena ha inoltre paragonato gli effetti visuali del video a quelli del singolo \"Papa Don't Preach\" di Madonna nel 1986 e a quelli del singolo \"Billie Jean\" di Michael Jackson nel 1984. Ha concluso dicendo che il video musicale \"riesce a mettersi in risalto, soprattutto grazie alla sua semplicit\u00e0\". In un'altra recensione, James Montgomery da MTV ha scritto che il video rimanda ai musical \"Rent\" e \"West Side Story\". Blauvelt \u00e8 rimasto in un primo momento sorpreso nel vedere che Lady Gaga avesse assunto un tema forse troppo semplice nel video, rispetto ai suoi precedenti video, in un modo o nell'altro provocatori. I richiami oscillano dal video musicale di \"LoveGame\" di Lady Gaga nel 2009, al teatro di rivista degli anni ottanta. Blauvelt ha infine aggiunto che il video parrebbe un chiaro omaggio ai modelli di Gaga tra cui Madonna, concludendo che: \"tutti i riferimenti in \"The Edge of Glory\" sono molto palesi, non c'\u00e8 modo per cui possano essere presi per sfacciati nel plagio. Deve essere visto come un ammiccante omaggio ad artisti, brani, video che hanno significato molto per la crescita della cantante - come lo studente di un college che riempie i muri del suo dormitorio con i poster dei suoi idoli\". Il \"Daily Mail\" \u00e8 stato pi\u00f9 critico con il video, sentendo che Lady Gaga avesse nuovamente copiato i \"look\" di Madonna, stavolta l'immagine che aveva adottato nel film del 1987, \"Who's That Girl\". Essi hanno anche paragonato le scene in cui Lady Gaga si distende sul pavimento, mentre apre le braccia ad arco, al musical del 1983, \"Flashdance\". Jarett Weiselman del \"New York Post\" ha cercato di capire che cosa davvero sia andato storto nella produzione, ed \u00e8 giunto alla conclusione che i reciproci disaccordi tra Gaga e Kahn hanno portato il video a diventare \"una vera schifezza\".\nSal Cinquemani su \"Slant Magazine\" ne ha offerto una buona recensione, in cui lo ha definito un \"trionfo oculare\", con una scenografia \"mozzafiato\". Il video \u00e8 stato paragonato a \"The Way You Make Me Feel\" di Michael Jackson, e a \"When I Think of You\" e \"The Pleasure Principle\" di Janet Jackson, oltre che a \"China Blue\", tutti film e video icone degli anni ottanta, ma non ha potuto far a meno di criticare il labiale \"poco convincente\". Daniel Kreps su \"Rolling Stone\" ha dato un'opinione controversa al video, considerando il brano \"al di sopra\" di esso con un video \"scialbo\" e \"sobrio\". Si \u00e8 congratulato invece per il sentimento visuale rivolto agli anni ottanta, ma ha criticato che \"non c'\u00e8 molto nel video\" e ha ritenuto che perde molto tempo persistendo sulle inquadrature di Gaga che balla e s'impenna per la strada. Peter Robinson da Popjustice ha dato un responso negativo al video, dicendo che \u00e8 \"una merda completa\" e che \"bisogna solo digerire che Gaga ha pubblicato un video orrendo\". Scrivendo una recensione del video per \"The Vancouver Sun\", Collins ha paragonato il \"look\" di Gaga nel video a quello di una \"baldracca\" dal film americano di fantascienza del 1982, \"Blade Runner\".\nEsibizioni dal vivo.\nGaga ha eseguito una versione acustica-jazz della canzone per Radio 1's Big Weekend a Carlisle, Cumbria il 15 maggio 2011. Durante l'esibizione, ha rivelato che la sua casa discografica le aveva detto di non esibirsi con il brano intero, ma lei fece tutto il contrario: \"Bene, mi \u00e8 stato detto di non farlo, ma non me ne frega un cazzo. Abbiamo pubblicato questo singolo come una sorpresa per darvi un piccolo assaggio del disco prima che esca [...] perch\u00e9 voglio che tutti sentite che l'album \u00e8 molto profondo\", ha aggiunto. Un'altra versione, al pianoforte, \u00e8 stata eseguita il 21 maggio 2011, nella stagione finale dello show televisivo Saturday Night Live, dove Gaga indossava un abito nero metallizzato, stivali fino al ginocchio e un semi-circolare copricapo metallico. Il 25 maggio 2011 si \u00e8 esibita con il brano nello show americano American Idol; durante l'esibizione \u00e8 stata raggiunta da Clemons che esegu\u00ec il suo assolo di sax. Gaga appare sulla cima di una montagna sul palcoscenico \"Idol\", vestita con un lungo mantello e un copricapo drappeggiato con catene pendenti. Un trio di ballerini erano alla base del set e ballavano, mentre Gaga cantava sopra di loro. Si toglie il mantello e il copricapo dopo la prima strofa del brano, mostrando un bikini, con una parrucca bionda e una grande croce sulla sua testa. Il palco era illuminato di luce blu, mentre Gaga suonava il piano. Nell'esibizione a So You Think You Can Dance il ballerino Mark Kanemura, \u00e8 apparso sul palco a torso nudo, non appena inizi\u00f2 l'assolo di Clemons. Gaga ed il suo amico ballerino, che si erano disposti nella parte superiore del set durante l'assolo di sax, si alzarono in piedi durante il coro finale del brano. Quando Gaga cantava: \"I'm on the edge of glory / And I'm hanging of a moment with you\", si tenevano per mano mentre si muovevano verso il bordo della piattaforma. Len Melisurgo di The Star-Ledger ha ritenuto che la performance era troppo \"sessualmente suggestiva\" per il pubblico di American Idol e afferm\u00f2 che Gaga \"\u00e8 andata appena un po' troppo oltre per essere in uno show orientato ad un pubblico giovanile\". Al contrario, Adam Graham da MTV News ha definito l'esibizione come una delle pi\u00f9 memorabili. Monica Herrera da Billboard l'ha definita come la quarta miglior performance della serata.\nIl 27 maggio 2011, Gaga ha eseguito \"The Edge of Glory\" nello show americano Good Morning America nell'evento organizzato da loro chiamato \"Summer Series Concert\". Indossava un ensemble nero, una maschera nera ed un velo di pizzo nero. Nel bel mezzo della canzone si toglie il velo, mostrando una giacca di pelle. Nella sesta stagione di Germany's Next Top Model, Gaga ha eseguito la canzone nello show finale. Era vestita con calze a rete, slip, una parrucca verde acqua e un mantello ondeggiante dietro di lei. In un preciso momento dell'esibizione \u00e8 possibile vedere la cantante che viene ghigliottinata. Gaga poi balz\u00f2 in piedi con una testa finta nella mano, dopo di che si gir\u00f2 verso i giudici, tra cui Heidi Klum e disse: \"Ucciderei per la moda\". L'intero spettacolo \u00e8 stato trasmesso in tutto il mondo su Internet. Una versione acustica del brano \u00e8 stata eseguita all'Europride 2011 a Roma, insieme a \"Born This Way\". Gaga ha continuato a eseguire il brano nella versione francese di X-Factor, dove il brano \u00e8 stato eseguito insieme a \"Judas\". Indossava un abito strappato, aveva dei lunghi capelli verde acqua e suonava una keytar. Nello show televisivo francese Le Grand Journal, la cantante si \u00e8 esibita con il brano vestendosi da sirena. Gaga ha ri-creato l'ambientazione del video musicale per l'esibizione nello show Paul O'Grady Live. Ryan Amore di Digital Spy \u00e8 riuscito ad avere un'anteprima dell'esibizione prima che la registrassero e si compliment\u00f2 per la coreografia di Gaga e del suo ballerino durante l'assolo di sax. Gaga ha anche eseguito il brano durante i MuchMusic Video Award 2011. Quando si trovava in Giappone, la cantante ha eseguito \"The Edge of Glory\" e \"Born This Way\" durante gli MTV Video Music Aid Japan 2011. Gaga indossava un reggiseno scintillante con dei lustrini ed una gonna lunga con un piccolo spacco su entrambe le cosce. La performance inizia con Gaga che \u00e8 appesa ad una tela di un ragno gigante, con i suoi capelli verde acqua che sono anche loro impigliati nella tela. Come inizia la musica, Gaga comincia a tirare la tela fino a liberarsi e raggiunge i ballerini per terminare l'esibizione. Il 16 ottobre 2011 Gaga ha eseguito la canzone durante un concerto all'Hollywood Bowl di Los Angeles per la Clinton Foundation. La cantante ha eseguito il brano anche nel suo terzo tour mondiale, il \"Born This Way Ball\", in due versioni, una parte \u00e8 stata eseguita in versione acustica e l'altra parte \u00e8 stata eseguita in versione studio. Durante alcune date dell\"\"' del 2014, Gaga ha eseguito anche \"The Edge of Glory\".\nCover.\nLa band inglese Friendly Fires ha reinterpretato la canzone durante il BBC Radio 1's Live Lounge.\nNel 2012, Naya Rivera, Amber Riley, Dianna Agron e Jenna Ushkowitz realizzarono una cover del brano in un episodio della terza stagione delle serie televisiva \"Glee\". Il brano \u00e8 stato inserito nell'album \"Glee: The Music, The Graduation Album\".\nNick Jonas ne ha seguito una cover live alla chitarra."}
{"id": "3479980", "revid": "174925", "url": "https://it.wikipedia.org/wiki?curid=3479980", "title": "Magmatico", "text": ""}
{"id": "3479981", "revid": "228587", "url": "https://it.wikipedia.org/wiki?curid=3479981", "title": "Proiettore di profili", "text": "Il proiettore di profili (in inglese \"optical profile projector\" o \"optical comparator\") \u00e8 un apparecchio industriale ad amplificazione ottica usato per eseguire misure bidimensionali di precisione al centesimo di millimetro. Esso funziona in sinergia con un software, per esempio il QC 4000, che elabora le misurazioni. Questo macchinario serve per misurare la precisione di ruote dentate, filettature e fori. Usato nell'industria metalmeccanica, pu\u00f2 essere azionato in modo manuale o meccanico.\nCaratteristiche.\nLo strumento \u00e8 costituito da:\nUn'importante caratteristica del proiettore di profili \u00e8 la molteplicit\u00e0 dei controlli attuabili. Infatti:\nCon il proiettore di profili possono essere eseguite misure in luce trasmessa, in luce riflessa o per combinazioni delle due precedenti:"}
{"id": "3479982", "revid": "122559171", "url": "https://it.wikipedia.org/wiki?curid=3479982", "title": "Olio di vinaccioli", "text": "L'olio di vinaccioli \u00e8 un olio alimentare estratto dai vinaccioli.\nProduzione.\nI vinaccioli contengono olio in ragione del 10-20%, percentuale che varia con la cultivar. I vinaccioli sono normalmente ricavati dalle vinacce come sottoprodotto della produzione vitivinicola. \u00c8 necessaria una accurata e veloce fase di essiccamento per produrre un olio con buone caratteristiche organolettiche e un buon contenuto di polifenoli, se cos\u00ec non avviene i microrganismi inficiano il risultato finale.\nTradizionalmente viene estratto meccanicamente con presse idrauliche o a vite, con questo metodo si ottiene un prodotto dal costo elevato. Un altro metodo \u00e8 l'estrazione con acqua calda, ma ha rese molto basse e necessita la successiva rottura dell'emulsione e stadi di evaporazione dell'acqua.\nIl metodo di produzione pi\u00f9 comune \u00e8 l'estrazione con esano. \u00c8 possibile anche utilizzare anidride carbonica in fase supercritica.\nComposizione.\nL'olio di vinaccioli \u00e8 composto per circa il 99 % da acilgliceridi (trigliceridi). \nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione.\nLegenda: concentrazioni tipiche in % w/w, valori medi rilevati dal Codex Alimentarius.\nLa distribuzione di acidi grassi dell'olio di vinacciolo \u00e8 molto simile a quella dell'olio di girasole\nL'olio contiene anche steroli, tocoferoli e polifenoli che nel processo di raffinazione possono essere ridotti ma anche reintegrati.\nUtilizzi.\nIn alimentazione.\nViene utilizzato nell'alimentazione come condimento e per l'elevato punto di fumo (190-230\u00a0\u00b0C) pu\u00f2 essere utilizzato per cotture ad alte temperature.\nIn cosmetica.\nIn campo cosmetico agisce al pari di altri oli vegetali come emolliente e pu\u00f2 essere utilizzato sul viso e sul corpo, in quanto rende la pelle pi\u00f9 elastica, morbida e levigata.\nUtilizzato sui capelli ne riduce la permeabilit\u00e0 all'umidit\u00e0 e ne aumenta la pettinabilit\u00e0. Si tratta di un olio suscettibile all'ossidazione e irrancidimento che nell'utilizzo cosmetico richiede una protezione antiossidante.\nPer il suo apporto di acido linoleico si ipotizza una potenziale partecipazione ad alcuni processi cutanei, con funzione antiproliferativa e lenitiva.\nLeggermente siccativo, non \u00e8 incompatibile con le pelli grasse.\nLa denominazione INCI \u00e8: VITIS VINIFERA SEED OIL.\nIn altri campi.\nIl prodotto di qualit\u00e0 non alimentare pu\u00f2 trovare impiego nella produzione di vernici, polimeri, cosmetici. Pu\u00f2 essere utilizzato per produrre biodiesel di buona qualit\u00e0."}
{"id": "3479983", "revid": "287204", "url": "https://it.wikipedia.org/wiki?curid=3479983", "title": "Coppa di Romania (pallavolo maschile)", "text": "La Coppa di Romania \u00e8 una competizione pallavolistica maschile per squadre di club rumene, organizzata annualmente dalla Federazione pallavolistica della Romania."}
{"id": "3479984", "revid": "1870933", "url": "https://it.wikipedia.org/wiki?curid=3479984", "title": "Ahmet Y\u0131ld\u0131r\u0131m", "text": "Vinse una Coppa UEFA (1999-2000) e una Supercoppa UEFA (2000) con la maglia del Galatasaray. Inoltre vinse due campionati: nel 2000 con il Galatasaray e nel 2003 con il Be\u015fikta\u015f."}
{"id": "3479990", "revid": "647919", "url": "https://it.wikipedia.org/wiki?curid=3479990", "title": "Locomotiva RA 390", "text": ""}
{"id": "3479992", "revid": "149727", "url": "https://it.wikipedia.org/wiki?curid=3479992", "title": "Locomotiva RM 3201\u20133550", "text": ""}
{"id": "3479996", "revid": "339392", "url": "https://it.wikipedia.org/wiki?curid=3479996", "title": "VC Dinamo Bucarest", "text": ""}
{"id": "3479997", "revid": "125665671", "url": "https://it.wikipedia.org/wiki?curid=3479997", "title": "Macario di Gerusalemme", "text": "Atanasio, in una delle sue orazioni contro l'arianesimo, si riferisce a Macario come esempio di \"stile semplice e onesto degli uomini apostolici\". Verso il 325 accompagn\u00f2 sant'Elena, madre di Costantino I, a Gerusalemme nella sua fortunata ricerca della Vera Croce. La sua morte deve essere stata prima del Concilio di Tiro, nel 335, in cui il suo successore, Massimo, era apparentemente uno dei vescovi presenti. Viene commemorato come santo dalle Chiese cristiane il 10 marzo.\nAgiografia.\nLa forza della sua opposizione all'arianesimo \u00e8 dimostrata dal modo in cui Ario parla di lui nella sua lettera a Eusebio di Nicomedia.\nMacario prese parte al Concilio di Nicea I (325), nel corso del quale, insieme a Eustazio di Antiochia, potrebbe aver avuto molto a che fare con la stesura del Credo niceno. Nella \"Storia del Concilio di Nicea\" attribuita a Gelasio di Cizico ci sono una serie di dispute tra immaginari Padri del Concilio e dei filosofi al soldo di Ario. In una di queste controversie Macario \u00e8 portavoce per i vescovi che difende la discesa all'inferno. Macario appare il primo tra i vescovi di Palestina che hanno sottoscritto il Concilio di Nicea.\nAtanasio, nella sua lettera enciclica ai vescovi di Egitto e Libia, pone il nome di Macario (che era morto da tempo in quel momento) tra quelli dei vescovi famosi per la loro ortodossia. Sozomeno narra che Macario nomin\u00f2 Massimo, che poi gli succedette, vescovo di Lidia, e che la nomina non ebbe effetto perch\u00e9 il popolo di Gerusalemme si rifiut\u00f2 di separarsi da Massimo. \nSecondo Teofane il Confessore detto il \"Cronografo\" (m. 817) (\"Cronografia\") Costantino, alla fine del Concilio di Nicea, chiese a Macario di cercare i siti della Resurrezione e della Passione e la Vera Croce. L'enorme quantit\u00e0 di pietre sopra il tempio di Venere, che al tempo di Adriano si era accumulato nel tempo sopra il Santo Sepolcro, fu demolito, e \"quando la superficie originale del terreno apparve immediatamente, al contrario di ogni aspettativa, il monumento sacro della Resurrezione del nostro Salvatore fu scoperto\". Nell'apprendere la notizia Costantino scrisse a Macario una lunga lettera per ordinare l'erezione di una sontuosa chiesa sul luogo: si dava avvio cos\u00ec alla prima costruzione cristiana della Basilica del Santo Sepolcro a Gerusalemme.\nIn seguito, Costantino scrisse un'altra lettera \"a Macario e a tutti i vescovi della Palestina\" per costruire una chiesa a Mamre, dove pure c'era un santuario pagano.\nCulto.\nNel Martirologio Romano \u00e8 ricordato al 10 marzo: "}
{"id": "3480002", "revid": "2179318", "url": "https://it.wikipedia.org/wiki?curid=3480002", "title": "Filippo Zappi", "text": "Biografia.\nFilippo Zappi nacque a Mercato Saraceno il 25 novembre 1896. Allievo al collegio Alla Querce di Firenze, nel 1909 venne ammesso alla Regia Accademia Navale di Livorno e, nel 1912, partecip\u00f2 alla guerra italo turca; nel 1915 venne nominato guardiamarina ed assegnato al comando dello stato maggiore della regia Marina.\nNel 1916 consegu\u00ec il brevetto di pilota di aereo-dirigibili, comandando la base dirigibili di Jesi; partecip\u00f2 alla prima guerra mondiale, venendo insignito, nel 1918, della medaglia di bronzo al valor militare e promosso al grado di tenente di vascello per meriti di guerra.\nNel 1927 venne promosso per meriti speciali a capitano di corvetta, rivestendo incarichi di Stato Maggiore e nel 1928 partecip\u00f2, con l'incarico di navigatore, alla spedizione polare del dirigibile Italia, partita da Milano il 15 aprile al comando del generale Umberto Nobile, e finita con la nota tragedia della quale fu uno dei pochi sopravvissuti, venendo tratto in salvo il 12 luglio dal rompighiaccio sovietico \"Krasin\", mentre, insieme al suo collega Adalberto Mariano, cercava di raggiungere la terraferma in cerca di soccorso per s\u00e9 e per gli altri naufraghi della Tenda Rossa. Della pattuglia faceva parte anche il meteorologo svedese Finn Malmgren, purtroppo per\u00ecto alcuni giorni prima tra i ghiacci.\nDopo la spedizione pass\u00f2 alla carriera diplomatica divenendo, nel periodo tra il 1929 ed il 1944, console in Cina, Austria e Portogallo ed in seguito ambasciatore in Arabia Saudita e Finlandia. Mor\u00ec improvvisamente il 3 luglio 1961 ad Udine durante una riunione della delegazione che presiedeva, venendo sepolto a Mercato Saraceno nella tomba di famiglia.\nCultura di massa.\nIl personaggio del capitano Filippo Zappi \u00e8 ricordato nel film del 1969 \"La tenda rossa\", diretto dal regista georgiano Michail Konstantinovi\u010d Kalatozov, con l'interpretazione dell'attore Luigi Vannucchi.\nOnorificenze.\nRepubblica Cinese: Ordine della Giada Brillante, Commenda (conferito con la nomina a Console a Tientsin)\nGermania: Croce di Commendatore dell'Ordine dell'Aquila Germanica (conferito con la nomina a Console a Klagenfurt)\nFinlandia: Gran Croce dell'Ordine del Leone Finlandese (conferito con decreto del Presidente Urho Kekkonen, con la nomina ad Ambasciatore in Finlandia)."}
{"id": "3480004", "revid": "48731659", "url": "https://it.wikipedia.org/wiki?curid=3480004", "title": "Locomotiva RM 501\u2013518", "text": ""}
{"id": "3480005", "revid": "339392", "url": "https://it.wikipedia.org/wiki?curid=3480005", "title": "Locomotiva Gruppo 102", "text": ""}
{"id": "3480009", "revid": "599013", "url": "https://it.wikipedia.org/wiki?curid=3480009", "title": "Deniz Bar\u0131\u015f", "text": ""}
{"id": "3480012", "revid": "1573940", "url": "https://it.wikipedia.org/wiki?curid=3480012", "title": "Kuehneodontinae", "text": "Kuehneodontinae \u00e8 una sottofamiglia di mammiferi estinti appartenente all'ordine dei Multituberculata e databili tra il tardo Giurassico e il primo Cretaceo. I Kuehneodontinae sono membri del sottordine dei Plagiaulacida, cio\u00e8 i pi\u00f9 primitivi tra i multitubercolati, che sono stati suddivisi in due sottofamiglie (Paulchoffatiinae), da G. Hahn nel 1971. Il nome (\"dente di K\u00fchne\") gli \u00e8 stato dato in onore del paleontologo tedesco Walter K\u00fchne, scopritore del sito stratigrafico di Guimarota in Portogallo dove fu ritrovata la maggior parte dei fossili riconducibili a questo taxon tra gli anni '50 e '60.\nQuesta sottofamiglia \u00e8 costituita al momento da un solo genere, \"Kuehneodon\", che comprende sette specie:\nTassonomia.\nSottoclasse \u2020Allotheria "}
{"id": "3480014", "revid": "48731086", "url": "https://it.wikipedia.org/wiki?curid=3480014", "title": "Locomotiva RA 3", "text": ""}
{"id": "3480017", "revid": "149727", "url": "https://it.wikipedia.org/wiki?curid=3480017", "title": "Locomotiva Gruppo 113", "text": ""}
{"id": "3480023", "revid": "149727", "url": "https://it.wikipedia.org/wiki?curid=3480023", "title": "Locomotiva RM 2733\u20132773", "text": ""}
{"id": "3480026", "revid": "149727", "url": "https://it.wikipedia.org/wiki?curid=3480026", "title": "Locomotiva Gruppo 120", "text": ""}
{"id": "3480028", "revid": "345280", "url": "https://it.wikipedia.org/wiki?curid=3480028", "title": "LA7Video", "text": ""}
{"id": "3480033", "revid": "838137", "url": "https://it.wikipedia.org/wiki?curid=3480033", "title": "Ligue A 2010-2011 (femminile)", "text": "La Ligue A francese di pallavolo femminile 2010-2011 si \u00e8 svolta dal 2 ottobre 2010 al 7 maggio 2011: al torneo hanno partecipato 12 squadre di club francesi e la vittoria finale \u00e8 andata per la sedicesima volta, la quattordicesima consecutiva, al Racing Club de Cannes.\nRegolamento.\nIl campionato si \u00e8 svolto con una prima fase dove le dodici squadre si sono incontrate in un girone all'italiana con gare d'andata e ritorno per un totale di 22 giornate. Al termine della regular-season, le prime quattro classificate hanno partecipato ai play-off scudetto; le squadre classificate dal quinto all'ottavo posto hanno partecipato ai play-off per l'assegnazione della quinta posizione; le ultime due sono retrocesse in \"Divisione Excellence\".\nAl termine dei play-off la squadra vincitrice dello scudetto e la seconda classificata si sono qualificate per la Champions League, la terza e la quarta classificate si sono qualificate per la Coppa CEV, mentre la quinta classificata si \u00e8 qualificata per la Challenge Cup."}
{"id": "3480038", "revid": "48731104", "url": "https://it.wikipedia.org/wiki?curid=3480038", "title": "Locomotiva RA 42", "text": ""}
{"id": "3480039", "revid": "149727", "url": "https://it.wikipedia.org/wiki?curid=3480039", "title": "Locomotiva SFM 42", "text": ""}
{"id": "3480045", "revid": "149727", "url": "https://it.wikipedia.org/wiki?curid=3480045", "title": "Locomotiva RM 2053\u20132100", "text": ""}
{"id": "3480046", "revid": "599013", "url": "https://it.wikipedia.org/wiki?curid=3480046", "title": "H\u00fcseyin Kartal", "text": ""}
{"id": "3480047", "revid": "363629", "url": "https://it.wikipedia.org/wiki?curid=3480047", "title": "Microscopio d'officina", "text": "Il microscopio d'officina, come il proiettore di profili, \u00e8 uno strumento ad amplificazione ottica in cui l'osservazione pu\u00f2 essere fatta direttamente per mezzo di un oculare, oppure proiettando l'immagine su un vetro smerigliato. L'apparecchio \u00e8 composto di un basamento con tavola portaoggetti spostabile in due direzioni ortogonali per mezzo di due viti micrometriche con scala centesimale; la tavola pu\u00f2 anche essere fatta ruotare intorno all'asse verticale per orientare l'oggetto in esame sul piano orizzontale.\nIl sistema ottico del microscopio d'officina \u00e8 abbastanza simile a quello del proiettore di profili. In sintesi esso \u00e8 formato da:\nNel funzionamento del microscopio d'officina, al percorso dei raggi luminosi si interpone l'oggetto di cui si vuol esaminare il profilo: i raggi luminosi vengono intercettati dalle parti opache dell'oggetto, mentre quelle radenti o tangenti delimitano una zona d'ombra che riproduce il profilo. Sul percorso dei raggi luminosi vi \u00e8 un disco di vetro sul quale sono incisi alcuni profili di riferimento, per esempio filettature. Confrontando le immagini dell'oggetto con i profili di riferimento si possono rilevarne le dimensioni o eventuali errori dell'oggetto stesso."}
{"id": "3480048", "revid": "149466", "url": "https://it.wikipedia.org/wiki?curid=3480048", "title": "San Macario di Gerusalemme", "text": ""}
{"id": "3480052", "revid": "384644", "url": "https://it.wikipedia.org/wiki?curid=3480052", "title": "Marroca", "text": "La marr\u00f2ca \u00e8 un animale mitologico che secondo la credenza contadina vive essenzialmente nelle zone umide della campagna della Val di Chiana, senese, aretina, e umbra.\nDescrizione.\nSi tratterebbe di un animale ributtante, un incrocio tra una grossa lumaca ed una biscia (un serpente d'acqua), e talvolta di forma indefinita, che ama vivere nelle pozze di acqua stagnante, e nelle fogne. Emetterebbe un suono rauco specialmente in presenza di mulinelli, ed i bambini spaventati si tengono alla larga da tutte le falde melmose in cui potrebbe esserci una marroca.\nTale animale fantastico a volte simboleggia uno spauracchio, e comunque sempre una figura non propriamente positiva.\nIn provincia di Viterbo, nell'alto Lazio, ed in particolare nella caldera dell'ex vulcano di Latera, si ritrova la marroca con un'accezione differente: simboleggerebbe una strega o comunque una donna brutta e malvagia. Anche a Fastello, frazione del Comune di Viterbo, la marroca simboleggia una strana presenza (animale per lo pi\u00f9 notturno vivente nel fondo dei pozzi o in luoghi umidi), che, nello scenario collettivo, viene fatta assomigliare ad una specie di piovra e ha la capacit\u00e0 di rendere l\u2019acqua velenosa per chi la beve. Veniva spesso usata per spaventare e dissuadere i bambini dall'avvicinarsi in posti pericolosi.\nAnimale simile ma con nome diverso \u00e8 la biddrina, che infesterebbe le zone umide della campagna della provincia di Caltanissetta, mentre in altre zone della Sicilia viene chiamata \"culobbia\"."}
{"id": "3480057", "revid": "1437331", "url": "https://it.wikipedia.org/wiki?curid=3480057", "title": "Pegaso (torpediniera)", "text": "La Pegaso \u00e8 stata una torpediniera o avviso scorta della Regia Marina.\nStoria.\nNel suo iniziale periodo di servizio la nave sub\u00ec una riclassificazione: gi\u00e0 nel 1938, infatti, anno della sua entrata in servizio, la nave, inizialmente classificata avviso scorta, sub\u00ec la riclassificazione a torpediniera.\nAlla data dell'ingresso dell'Italia nella seconda guerra mondiale (10 giugno 1940) la \"Pegaso\" faceva parte della VI Squadriglia Torpediniere di base a Napoli, che formava insieme alle gemelle \"Orsa\", \"Procione\" ed \"Orione\". Successivamente la formazione prese nome di XIV Squadriglia od IV Squadriglia.\nEssendo, con le tre unit\u00e0 gemelle, una delle pochissime navi della Regia Marina appositamente progettate per il compito di scorta ai convogli (ed essendo in grado di trascorrere lunghi periodi in mare), durante il conflitto la nave ebbe intenso impiego sulle rotte per il Nordafrica.\nIl 2 luglio 1940 \"Procione\", \"Orsa\", \"Orione\" e \"Pegaso\" scortarono da Tripoli a Napoli (navigazione di ritorno) l\u2019\"Esperia\" ed il \"Victoria\".\nIl 6 luglio 1940 la \"Pegaso\" prese parte alla scorta del primo convoglio di grosse dimensioni per la Libia (operazione denominata \u00abTCM\u00bb): salpato da Napoli alle 19.45, il convoglio era formato dai trasporti truppe \"Esperia\" e \"Calitea\" (che trasportavano rispettivamente 1571 e 619 militari) e dalle moderne motonavi da carico \"Marco Foscarini\", \"Francesco Barbaro\" \u2013 quest'ultima aggiuntasi il 7 luglio proveniente da Catania con la scorta delle torpediniere \"Abba\" e \"Pilo\" \u2013 e \"Vettor Pisani\" (il cui carico constava in tutto di 232 veicoli, 5720 t di combustibili e lubrificanti e 10.445 t di altri materiali); insieme alle quattro unit\u00e0 della XIV Squadriglia Torpediniere scortavano il convoglio anche gli incrociatori leggeri \"Bande Nere\" e \"Colleoni\" e la X Squadriglia Cacciatorpediniere (\"Maestrale\", \"Grecale\", \"Libeccio\", \"Scirocco\"). Le navi giunsero indenni a Bengasi, porto di arrivo, l'8 luglio.\nAlle sei del mattino del 19 luglio la \"Pegaso\", con le unit\u00e0 della propria squadriglia, lasci\u00f2 Bengasi per scortare sulla rotta di ritorno verso Napoli un convoglio composto dai mercantili \"Esperia\", \"Calitea\", \"Marco Foscarini\", \"Francesco Barbaro\" e \"Vettor Pisani\": il convoglio arriv\u00f2 indenne nel porto partenopeo, poco dopo la mezzanotte del 21 luglio.\nIl 27 luglio \"Procione\", \"Orsa\", \"Orione\" e \"Pegaso\" funsero da scorta di un convoglio in navigazione da Napoli a Tripoli nel corso dell'operazione \u00abTrasporto Veloce Lento\u00bb (il convoglio era formato dai mercantili \"Maria Eugenia\", \"Gloriastella\", \"Mauly\", \"Bainsizza\", \"Col di Lana\", \"Francesco Barbaro\" e \"Citt\u00e0 di Bari\"): rinforzate nella scorta dall'arrivo dei cacciatorpediniere \"Maestrale\", \"Grecale\", \"Libeccio\" e \"Scirocco\", le unit\u00e0 giunsero in porto senza danni il 1\u00ba agosto, eludendo anche un attacco da parte del sommergibile britannico \"Oswald\" (attacco effettuato il 30 luglio).\nTra il 1940 ed il 1941 la \"Pegaso\", cos\u00ec come le unit\u00e0 gemelle, venne sottoposta a lavori in seguito ai quali vennero eliminate le 8 mitragliere da 13,2 mm, rimpiazzate da altrettante armi da 20/65 mm.\nIl 4 gennaio 1941 la \"Pegaso\" venne attaccata da aerosiluranti britannici mentre, partita da Tripoli, scortava i trasporti \"Ezilda Croce\" e \"Pallade\" al largo di Capo Bon: la nave italiana scamp\u00f2 indenne gli attacchi, arrivando poi a Palermo (5 gennaio) e quindi Napoli (9 gennaio).\nDal 1\u00b0 al 3 marzo \"Pegaso\", \"Orione\" ed una terza torpediniera, la \"Clio\", scortarono da Napoli a Tripoli un convoglio (piroscafi \"Amsterdam\", \"Castellon\", \"Maritza\" e \"Ruhr\") carico di rifornimenti per l'Afrika Korps. Il viaggio si svolse senza problemi.\nDal 5 al 7 marzo la \"Pegaso\" e l\u2019\"Orione\", insieme all'incrociatore ausiliario \"RAMB III\", scortarono il convoglio di ritorno (Tripoli-Napoli) dei piroscafi \"Castellon\", \"Ruhr\" e \"Maritza\".\nDal 4 al 5 maggio la nave scort\u00f2 da Napoli a Tripoli, insieme ai cacciatorpediniere \"Vivaldi\", \"da Noli\" e \"Malocello\" ed alle torpediniere \"Orione\" e \"Cassiopea\", un convoglio composto dai trasporti truppe \"Victoria\" e \"Calitea\" e dalle motonavi merci \"Andrea Gritti\", \"Barbarigo\", \"Sebastiano Venier\", \"Marco Foscarini\" ed \"Ankara\".\nIl 12 maggio la \"Pegaso\" part\u00ec da Tripoli di scorta, insieme alle torpediniere \"Orione\" e \"Clio\", ai piroscafi \"Maddalena Odero\" e \"Nicol\u00f2 Odero\". Alle 20.30 dello stesso giorno, al largo della costa tripolina, la \"Pegaso\" bombard\u00f2 con cariche di profondit\u00e0 un sommergibile, vedendo poi emergere una grossa chiazza di nafta: in tale attacco potrebbe essere stato affondato il sommergibile britannico \"Undaunted\", che per\u00f2 potrebbe essere anche saltato su mine.\nAlle 4.40 del 24 maggio salp\u00f2 da Napoli di scorta, insieme al cacciatorpediniere \"Freccia\" ed alle torpediniere \"Procione\" e \"Orsa\", ad un convoglio composto dai trasporti truppe \"Conte Rosso\", \"Marco Polo\", \"Esperia\" e \"Victoria\"; si aggiungeva poi la scorta indiretta della III Divisione incrociatori (\"Trieste\" e \"Bolzano\") con i cacciatorpediniere \"Ascari\", \"Corazziere\" e \"Lanciere\", nonch\u00e9, per un breve lasso di tempo (tornarono in porto alle 19.10), delle torpediniere \"Perseo\", \"Calliope\" e \"Calatafimi\". Alle 20.40 il sommergibile britannico \"Upholder\", dopo aver avvistato il convoglio ed essersi avvicinato, lanci\u00f2 due siluri: le armi centrarono il \"Conte Rosso\", che affond\u00f2 in dieci minuti, trascinando con s\u00e9 1297 uomini. La \"Pegaso\" e le altre unit\u00e0 della scorta provvidero al recupero dei 1432 superstiti.\nIl 26 maggio salp\u00f2 da Napoli per scortare a Tripoli, insieme ai cacciatorpediniere \"Vivaldi\" e \"Da Noli\" ed alle torpediniere \"Cigno\" e \"Procione\", le motonavi \"Andrea Gritti\", \"Marco Foscarini\", \"Sebastiano Venier\", \"Rialto\", \"Ankara\" e \"Barbarigo\"; nonostante gli attacchi aerei, che danneggiarono la \"Foscarini\" e la \"Venier\", il convoglio giunse a destinazione il 28.\nIl 14 luglio scort\u00f2 da Tripoli a Napoli, insieme ai cacciatorpediniere \"Fuciliere\", \"Alpino\" e \"Malocello\" ed alle torpediniere \"Orsa\" e \"Procione\", i trasporti \"Rialto\", \"Andrea Gritti\", \"Sebastiano Venier\", \"Barbarigo\" ed \"Ankara\": il sommergibile britannico \"P 33\" silur\u00f2 ed affond\u00f2 il \"Barbarigo\" in posizione 36\u00b027' N e 11\u00b054' E, venendo poi gravemente danneggiato dalla reazione della scorta, mentre il resto del convoglio giunse a Napoli il 16.\nIl 17 agosto 1941 appartenne, insieme ai cacciatorpediniere \"Freccia\", \"Euro\" e \"Dardo\" ed alle torpediniere \"Procione\" e \"Sirtori\", alla scorta di un convoglio composto dai trasporti \"Maddalena Odero\", \"Nicol\u00f2 Odero\", \"Caffaro\", \"Giulia\", \"Marin Sanudo\" e \"Minatitlan\"; il sommergibile olandese \"O 23\" silur\u00f2 il \"Maddalena Odero\" e la \"Pegaso\", insieme alla \"Sirtori\", ne assunse la scorta verso Lampedusa, ma il 18 il mercantile venne finito da un attacco aereo (le altre unit\u00e0 del convoglio arrivarono a Tripoli il 19).\nIl 22 agosto la \"Pegaso\" e la \"Cigno\" salparono da Palermo per scortare a Tripoli il trasporto militare \"Lussin\", il piroscafo \"Alcione\" (a rimorchio del \"Lussin\") e la pirocisterna \"Alberto Fassio\"; nel corso della stessa giornata il sommergibile britannico \"Upholder\" silur\u00f2 ed affond\u00f2 la \"Lussin\" al largo di Capo San Vito.\nIl 27 agosto la torpediniera, partita da Trapani, venne inviata a rafforzare la scorta \u2013 cacciatorpediniere \"Euro\" ed \"Oriani\" e torpediniere \"Orsa\", \"Procione\" e \"Clio\" \u2013 di un convoglio formato dai piroscafi \"Ernesto\" ed \"Aquitania\", dalla motonave \"Col di Lana\" e dalla nave cisterna \"Pozarica\", in navigazione da Napoli a Tripoli; lo stesso giorno il convoglio fu attaccato due volte dal sommergibile HMS \"Urge\", che manc\u00f2 la \"Pozarica\" ma danneggi\u00f2 l\u2019\"Aquitania\" (che dovette rientrare a Trapani assistito dall\u2019\"Orsa\"), eludendo poi la reazione della \"Clio\"; le altre navi giunsero a destinazione il 29.\nIl 10 settembre le torpediniere \"Pegaso\", \"Procione\", \"Orsa\" e \"Circe\" (cui il 13 si aggiunse il \"Perseo\") ed i cacciatorpediniere \"Fulmine\" ed \"Oriani\" lasciarono Napoli di scorta ad un convoglio (piroscafi \"Temben\", \"Caffaro\", \"Nicol\u00f2 Odero\", \"Nirvo\", \"Giulia\" e \"Bainsizza\") diretto in Libia, che il 12 settembre venne attaccato da aerei britannici Fairey Swordfish dell'830\u00b0 Squadron a nordovest di Tripoli: il \"Caffaro\" affond\u00f2 in posizione 34\u00b015' N e 11\u00b054' E, mentre il \"Tembien\" ed il \"Nicol\u00f2 Odero\" rimasero danneggiati; quest'ultimo venne finito l'indomani in posizione 32\u00b051' N e 12\u00b018' E da un altro attacco aereo, dopo che il resto del convoglio era giunto a Tripoli.\nIl 29 settembre la \"Pegaso\" ed un'altra torpediniera, la \"Calliope\", partirono da Napoli di scorta ai piroscafi \"Savona\" e \"Castellon\" diretti a Tripoli: il 2 ottobre il convoglio venne attaccato dal sommergibile HMS \"Perseus\" che tent\u00f2 infruttuosamente di silurare il \"Savona\" ma colp\u00ec il \"Castellon\", che affond\u00f2 in posizione 32\u00b030' N e 19\u00b009' E (ad una decina di miglia da Bengasi).\nIl 4 novembre la \"Pegaso\" salp\u00f2 da Brindisi per Bengasi di scorta ai piroscafi \"Bosforo\" e \"Savona\", ma quattro giorni dopo, lasciato l'Adriatico, il convoglio venne pesantemente attaccato dall'aviazione di stanza a Malta: il \"Savona\" venne danneggiato e rientr\u00f2 a Brindisi, mentre \"Pegaso\" e \"Bosforo\" ripararono temporaneamente a Navarino, da dove poi ripartirono giungendo a Bengasi il 12.\nIl 20 novembre la torpediniera lasci\u00f2 Bengasi per di scorta alla nave cisterna \"Berbera\", giungendo a Navarino quattro giorni pi\u00f9 tardi. Il 29 novembre la \"Pegaso\" lasci\u00f2 il porto greco scortando, insieme alla torpediniera \"Aretusa\", la nave cisterna \"Volturno\"; nel corso della stessa giornata la \"Volturno\" venne danneggiata dall'aviazione maltese e costretta a tornare in porto.\nIl 13 dicembre, nell'ambito dell'operazione \u00abM 41\u00bb, la Pegaso part\u00ec da Taranto per scortare a Bengasi, insieme ai cacciatorpediniere \"Pessagno\" e \"Usodimare\", le motonavi \"Monginevro\", \"Napoli\" e \"Vettor Pisani\" (la \u00abM 41\u00bb fu per\u00f2 poi interrotta).\nIl 16 dicembre salp\u00f2 da Taranto (operazione \u00abM 42\u00bb) per scortare in Libia, insieme al cacciatorpediniere \"Saetta\", il convoglio \u00abN\u00bb, composto dalla motonave tedesca \"Ankara\": dopo aver navigato in gruppo con il convoglio \u00abL\u00bb diretto a Tripoli (3 motonavi e 6 cacciatorpediiniere) il 18 le due navi, al largo di Misurata, si separarono dalla formazione e diressero per Bengasi.\nAlcune fonti attribuiscono ad un'azione con bombe di profondit\u00e0 da parte della \"Pegaso\" l'affondamento del celebre sommergibile britannico \"Upholder\", l'unit\u00e0 subacquea britannica che aveva raccolto i maggiori successi, gran parte dei quali a danno di unit\u00e0 della Regia Marina. Alle quattro del pomeriggio del 16 aprile 1942, infatti, la \"Pegaso\", al comando del capitano di corvetta Francesco Acton, ricevette una segnalazione di un idrovolante CANT Z.506 della 170\u00aa Squadriglia dell'83\u00ba Gruppo di Ricognizione Marittima di Augusta, che diceva di aver avvistato una scia prodotta verosimilmente dal periscopio di un sommergibile. La \"Pegaso\" pass\u00f2 quindi all'attacco, ritenendo di aver affondato l\u2019\"Upholder\" in posizione 34\u00b047' N e 15\u00b055' E. In realt\u00e0 recenti ricerche hanno invece appurato che lo stesso pilota dell'aereo si era accorto, seppure in ritardo, che la scia non apparteneva al periscopio di un'unit\u00e0 subacquea, bens\u00ec ad alcuni delfini, e che contro questi era stata erroneamente diretta la caccia della \"Pegaso\". Considerando anche che difficilmente l\u2019\"Upholder\" avrebbe potuto trovarsi nel punto in cui avvenne l'attacco della torpediniera, \u00e8 pi\u00f9 probabile che il sommergibile sia stato affondato da aerei tedeschi il 14 aprile, o sia saltato su mine tra l'11 ed il 12 aprile.\nIl 4 luglio la \"Pegaso\" stava scortando un convoglio di tre mercantili nel Golfo della Sirte quando questi venne attaccato dal sommergibile britannico \"Turbulent\": nessuna nave fu colpita, e parimenti la torpediniera, nonostante la violenza reazione con bombe di profondit\u00e0, non riusc\u00ec a colpire l'unit\u00e0 subacquea nemica.\nAlle 12.30 del 6 agosto 1942 la \"Pegaso\" stava scortando un convoglio una trentina di miglia a sudovest dell'isolotto di Gaudo (Creta), quando da bordo della torpediniera venne visto uno dei velivoli della scorta aerea che sembrava intento a mitragliare la superficie del mare; quattro minuti pi\u00f9 tardi la \"Pegaso\" rilev\u00f2 un sommergibile in immersione ed effettu\u00f2 quindi sette passaggi lanciando bombe di profondit\u00e0 e perdendo infine il contatto: il probabile risultato di tale azione fu l'affondamento, in posizione 34\u00b025' N e 22\u00b036' N, senza superstiti, del sommergibile britannico \"Thorn\".\nIl 19 ottobre la \"Pegaso\" (al comando del tenente di vascello Gian Luigi Sironi) stava scortando un convoglio da Napoli a Tripoli quando, alle 12.58, il piroscafo \"Beppe\" venne silurato dal sommergibile britannico \"Unbending\" o da aerei: la \"Pegaso\", mentre ancora imperversava l'attacco, prese a rimorchio la nave colpita e la train\u00f2 sino a Pantelleria, portandola al riparo delle batterie contraeree; a quel punto, per\u00f2, un aerosilurante attacc\u00f2 provenendo dalle colline dell'isola ed affond\u00f2 il \"Beppe\", vanificando tutti gli sforzi compiuti.\nNel 1943 la \"Pegaso\" venne riclassificata torpediniera di scorta. La nave venne inoltre dotata, in seguito a nuovi lavori, di altre 3 mitragliere da 20/70 mm.\nIl 20 febbraio 1943 il \"Pegaso\" fu inviat0 a rafforzare la scorta della nave cisterna \"Thorsheimer\" (carica di 13.000 tonnellate di carburante) e del piroscafo \"Fabriano\" (con a bordo truppe e 1700 tonnellate di provviste e munizioni), partiti da Napoli per Biserta con la protezione delle torpediniere \"Animoso\" ed \"Orione\". Alle 19.40 di quel giorno il convoglio evit\u00f2 senza danni un primo attacco da parte di bombardieri ed aerosilurante, ma durante la successiva sosta a Trapani un attacco aereo notturno colp\u00ec il \"Fabriano\", obbligandolo a restare in porto. La petroliera con le tre torpediniere di scorta ripart\u00ec nel mattino del 21 ma subito dopo la partenza venne mitragliata da aerei, con il ferimento a morte del comandante ma nessun serio danno materiale; sopraggiunse poi una poderosa scorta di 14 aerei (10 caccia della Luftwaffe e 4 idrovolanti della Regia Aeronautica). Alle 14.25, una ventina di miglia a meridione di Marettimo, il convoglio fu assalito da otto bombardieri britannici, scortati da 12 caccia: colpita da due bombe (una delle quali per\u00f2 rimasta inesplosa), la \"Thorsheimer\" rimase immobilizzata con incendio a bordo. \"Pegaso\" ed \"Animoso\" fornirono assistenza alla nave colpita, mentre l\u2019\"Orione\" ne recuperava l'equipaggio per poi dirigere su Trapani; al contempo vennero fatti partire dal porto siciliano due rimorchiatori per trainare la petroliera. Durante l'attesa, tuttavia, verso le otto di sera, una formazione di aerosiluranti attacc\u00f2 la \"Thorsheimer\": dopo un violento scontro in cui furono abbattuti tre aerei alleati (due dalle torpediniere ed uno dalla scorta aerea) e due dell'Asse (uno Junkers Ju 88 tedesco ed un CANT Z.506 italiano), la petroliera fu centrata da uno o pi\u00f9 siluri ed esplose.\nIl 3 marzo, durante una scorta con mare forza 8 al largo di Favignana, la \"Pegaso\" speron\u00f2 accidentalmente la corvetta \"Antilope\": nella collisione entrambe le navi rimasero danneggiate. La \"Pegaso\", in particolare, rientr\u00f2 dapprima a Trapani, poi, dopo alcune riparazioni d'emergenza, fu trasferita a Venezia, dove nell'aprile 1943 fu sottoposta a lavori di sostituzione della prua (venne applicata quella di una corvetta in costruzione a Monfalcone); durante tali lavori la torpediniera venne inoltre privata dell'ecogoniometro (trasferito sulla corvetta \"Folaga\")\nNel settembre 1943 la \"Pegaso\", al comando del capitano di fregata Riccardo Imperiali, era caposquadriglia del Gruppo Torpediniere di La Spezia, cui appartenevano anche le torpediniere \"Impetuoso\", \"Libra\", \"Orsa\", \"Ardimentoso\" ed \"Orione\".\nArmistizio.\nIn seguito all'annuncio dell'armistizio, nella prima mattina del 9 settembre 1943, la nave, al comando del capitano di fregata Riccardo Imperiali di Francavilla, salp\u00f2 da La Spezia insieme ad \"Orsa\", \"Orione\", \"Ardimentoso\" ed \"Impetuoso\", seguita, ad un'ora di distanza, dal resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Attilio Regolo\", \"Eugenio di Savoia\", \"Montecuccoli\", cacciatorpediniere \"Artigliere\", \"Fuciliere\", \"Legionario\", \"Carabiniere\", \"Mitragliere\", \"Velite\", \"Grecale\", \"Oriani\") per dirigere alla Maddalena. La partenza avvenne cos\u00ec in fretta che gli addetti all'approvvigionamento dei viveri della \"Pegaso\" rimasero a terra. Alle 8.40 le cinque torpediniere avvistarono la squadra da battaglia (cui alle 6.15 si erano aggregati anche gli incrociatori \"Duca d'Aosta\", \"Duca degli Abruzzi\" e \"Garibaldi\" e la torpediniera \"Libra\", provenienti da Genova), ponendosi in avanguardia rispetto ad essa, ed alle 10.30, in seguito all'avvistamento di ricognitori tedeschi, si unirono ad essa, procedendo a zig zag. Intanto, intorno alle nove del mattino, sulla \"Pegaso\" un guasto aveva posto fuori uso l'apparato radio ad onde ultracorte, cosa che provoc\u00f2 poi la perdita del contatto con \"Orione\", \"Libra\" ed \"Ardimentoso\". Poco dopo mezzogiorno le torpediniere giunsero nelle acque prospicienti La Maddalena, ma a quel punto la \"Pegaso\" ricevette la comunicazione in morse, tramite il semaforo di Capo Testa, che la base stava venendo occupata dai tedeschi: le navi dovettero quindi invertire la rotta insieme al resto della flotta, che diresse a nord dell'Asinara. Alle 15.15 del 9 settembre, tuttavia, la formazione fu attaccata da bombardieri Dornier Do 217 tedeschi: dapprima fu leggermente danneggiata la corazzata \"Italia\" (da una bomba caduta vicino allo scafo), poi, alle 15.42, la corazzata \"Roma\" fu raggiunta da una bomba-razzo che, perforati tutti i ponti, scoppi\u00f2 sotto la chiglia provocando gravi danni tra i quali una falla nello scafo, danni alle artiglierie contraeree e un locale macchine fuori uso (con riduzione della velocit\u00e0 a 16 nodi); dieci minuti pi\u00f9 tardi la stessa nave fu centrata da una seconda bomba in corrispondenza di un deposito munizioni: devastata da una colossale deflagrazione, la \"Roma\" si capovolse ed affond\u00f2, spezzandosi in due, in 19 minuti, portando con s\u00e9 1393 uomini.\nAlle 16.09 \"Pegaso\", \"Impetuoso\" ed \"Orsa\" furono inviate, insieme ai cacciatorpediniere \"Mitragliere\", \"Fuciliere\" e \"Carabiniere\" ed all'incrociatore \"Attilio Regolo\", a soccorrere la nave in affondamento; l\u2019\"Impetuoso\" recuper\u00f2 47 superstiti, \"Orsa\" e \"Pegaso\" 55, il \"Regolo\" 17, i tre cacciatorpediniere trassero in salvo in tutto 503 uomini. Dopo aver vanamente ispezionato la superficie del mare alla ricerca di altri sopravvissuti, le tre torpediniere fecero rotta verso nordovest, ma alle 19 furono vennero attaccate da un gruppo di caccia e bombardieri tedeschi, che le mitragliarono e bombardarono: manovrando ad elevata velocit\u00e0 e facendo fuoco con tutto l'armamento contraereo, le tre navi, evitate di strettissima misura parecchie bombe, uscirono quasi indenni dall'attacco alle 20.30. \"Pegaso\" e \"Impetuoso\" abbatterono con le proprie mitragliere tre o quattro velivoli tedeschi, riducendo il munizionamento antiaereo a meno della met\u00e0. Su \"Pegaso\", tra l'altro, erano imbarcati quattro marinai tedeschi addetti al funzionamento di una mitragliera quadrupla, che dovettero fare fuoco contro i propri velivoli. Le colonne d'acqua prodotte dagli ordigni finiti in mare spesso si riversavano a bordo della nave, giungendo ad allagare i locali caldaie attraverso le condotte di aerazione. Nelle ore successive le tre torpediniere, rimaste isolate e senza ordini, cercarono di ricongiungersi alla squadra italiana, senza sapere dove fosse, tentarono infruttuosamente di soccorrere il cacciatorpediniere \"Vivaldi\", poi, all'1.30 del 10 settembre, \"Pegaso\" ed \"Impetuoso\" diressero per le Baleari, dove gi\u00e0 si era diretta l\u2019\"Orsa\", avendo ormai quasi esaurito il carburante. In questo lasso di tempo sia la \"Pegaso\" che l\u2019\"Impetuoso\" chiesero pi\u00f9 volte informazioni via radio a Supermarina ed alle altre unit\u00e0 della squadra, ma non ricevettero alcuna risposta. Alle 7.50 fu avvistato un ricognitore tedesco, ed alle 8.37 venne ricevuto un messaggio di Supermarina che ordinava di dirigere a Bona, ma dato il ritardo della comunicazione, che rendeva incerta la veridicit\u00e0 dell'ordine, la presenza di feriti gravi a bordo ed il fatto di essere ormai giunti nei pressi di Minorca, i comandanti delle due navi presero la decisione di proseguire, ed alle 11.15 diedero fondo nella baia di Pollensa.\nL'autoaffondamento.\nDopo aver sbarcato i feriti, tra mezzanotte e le due di notte dell'11 settembre \"Pegaso\" ed \"Impetuoso\" ripartirono per autoaffondarsi: i comandanti delle due navi, i capitani di fregata Riccardo Imperiali di Francavilla e Giuseppe Cigala Fulgosi, d'accordo con gli equipaggi, avevano infatti preso tale decisione per non dover consegnare le navi agli Alleati (ovvia conseguenza del prevedibile internamento alle Baleari) od ai tedeschi. Le torpediniere sostarono in mezzo alla baia dove calarono tutte le imbarcazioni, poi, con a bordo equipaggi ridotti al minimo (17 uomini sul \"Pegaso\" e 10-11 sull\u2019\"Impetuoso\"), proseguirono sino a portarsi in acque profonde oltre cento metri, sufficienti ad impedire un recupero delle due unit\u00e0; quindi \u2013 tra le cinque e le sei del mattino dell'11 settembre 1943 \u2013 venne issata la bandiera di combattimento, distrutti i documenti segreti ed aperti obl\u00f2, saracinesche e valvole di presa a mare (un altro provvedimento adottato sulla \"Pegaso\" fu di travasare tutto il carburante rimasto nei serbatoi del lato sinistro, in modo da favorire lo sbandamento), dopo di che i comandanti e gli uomini rimasti a bordo presero posto sulle uniche due scialuppe rimaste. Dopo circa un'ora di agonia la \"Pegaso\" e l\u2019\"Impetuoso\" affondarono di poppa, una dopo l'altra: la \"Pegaso\" scomparve per prima sotto la superficie, sbandando sulla sinistra, immergendo la poppa ed impennando la prua (che si spezz\u00f2 all'altezza del cannone prodiero, pi\u00f9 o meno in corrispondenza di dove era stata sostituita alcuni mesi prima). L'affondamento avvenne in 56 minuti. La scialuppa della \"Pegaso\" venne rimorchiata a riva da un peschereccio spagnolo.\nGli equipaggi delle due navi furono internati per dieci mesi dalle autorit\u00e0 spagnole delle Baleari, venendo obbligati a lavorare con scarso vitto.\nIl relitto della \"Pegaso\", gi\u00e0 individuato una prima volta da un pescatore di corallo nel 1986, \u00e8 stato ritrovato ed identificato nel 2001. La nave giace su di un fondale di 95 metri, coricata sul lato di sinistra, orientata per 160\u00b0, con la zona prodiera e l'estrema poppa piuttosto danneggiate."}
{"id": "3480058", "revid": "767487", "url": "https://it.wikipedia.org/wiki?curid=3480058", "title": "Il tuo dolce corpo da uccidere", "text": "Il tuo dolce corpo da uccidere \u00e8 un film del 1970, diretto da Alfonso Brescia.\nTrama.\nClive Ardington, gentiluomo inglese di circa 45 anni, vive a Madrid ed \u00e8 sposato con Diana, una ricca industriale teutonica. Ma il matrimonio \u00e8 infelice: Clive trova sua moglie arrogante ed oppressiva e la detesta profondamente. Nei suoi sogni, il nobiluomo sogna spesso di sottoporre la sua consorte a varie umiliazioni e torture.\nFranz Adler, un maturo medico di origine tedesca ed amico della coppia, \u00e8 fra l'altro l'amante di Diana. Ma il dottor Adler nasconde da anni un pesante segreto: da giovane era stato medico al servizio del regime nazista. Franz vive oggi tranquillo svolgendo la sua professione e, con l'aiuto finanziario dei coniugi Ardington, \u00e8 riuscito anche a farsi costruire una clinica modernissima.\nL'unica persona al corrente del passato di Franz, \u00e8 proprio Clive Ardington, il quale, alla fine della Seconda Guerra Mondiale, aveva fatto parte della commissione d'inchiesta britannica incaricata di ritrovare i criminali nazisti. All'epoca, Clive aveva trovato un documento molto compromettente per Franz, attestante i suoi legami col nazismo, ma aveva preferito nasconderlo e conservarlo nella sua propria cassaforte per servirsene pi\u00f9 tardi.\nUna sera, Clive prende questo documento dalla cassaforte e lo mostra a Franz per ricattarlo. Visto che lui stesso non ha il coraggio di uccidere sua moglie, domanda a Franz di farlo. In un primo momento, Franz rifiuta, ma davanti alla minaccia di vedere il suo passato nazista tornare alla luce, finisce per accettare.\nIl piano di Clive prevede che, dopo l'omicidio commesso da Franz, il cadavere di Diana sia smembrato e nascosto in due valigie nere. Clive penser\u00e0 poi lui stesso a fare sparire le due valigie nel corso di un viaggio d'affari in Marocco. Il motivo ufficiale del viaggio sar\u00e0 la visita di una conceria di pelli di propriet\u00e0 della famiglia di Diana (Clive ha intenzione distruggere le valigie immergendole in una vasca piena d'acido situata proprio nella conceria). Tutto sembra funzionare alla perfezione, ma, non appena il nobiluomo arriva a destinazione e prima di potere distruggere le prove del delitto, una delle due valigie viene smarrita dal personale dell'aeroporto. Clive Ardington deve affrontare in seguito delle situazioni rocambolesche per cercare di ritrovarla."}
{"id": "3480067", "revid": "124123", "url": "https://it.wikipedia.org/wiki?curid=3480067", "title": "Johan David \u00c5kerblad", "text": "Biografia.\nNel 1778 si iscrisse all'Universit\u00e0 di Uppsala, in cui studi\u00f2 lettere classiche e orientali, laureandosi in storia 1782. L'anno successivo divenne impiegato nella cancelleria reale e, grazie alla conoscenza di svariate lingue, fu inviato nel 1784 dal governo svedese a Costantinopoli, occasione che sfrutt\u00f2 per viaggiare in Asia Minore, Siria, Palestina ed Egitto. Nel 1802 \u00c5kerblad divenne segretario dell'ambasciata svedese a Parigi, dove conobbe de Sacy e i suoi studi sulla Stele di Rosetta, che per\u00f2 non davano risultati rilevanti. Nello stesso anno abbandon\u00f2 la carriera diplomatica e si trasfer\u00ec a Roma, dove si diede a studi di linguistica e riprese i lavori di de Sacy, riuscendo ad identificare tutti i nomi propri nella parte del testo in demotico in appena due mesi. Riusc\u00ec a decifrare anche le parole \"greco\", \"tempio\" ed \"egizio\", oltre a trovare la pronuncia corretta di 14 dei 29 segni, tuttavia pens\u00f2 erroneamente che i simboli demotici fossero solo di natura fonetica. Uno dei suoi metodi, ossia quello della comparazione con il copto, divenne poi la chiave per la decifrazione della scrittura geroglifica, compiuta da Jean-Fran\u00e7ois Champollion nel 1822, pochi anni dopo la morte di \u00c5kerblad.\nOpere.\nI testi di \u00c5kerblad hanno spesso la forma di lettera:"}
{"id": "3480074", "revid": "448172", "url": "https://it.wikipedia.org/wiki?curid=3480074", "title": "Silvestre de Sacy", "text": ""}
{"id": "3480080", "revid": "198277", "url": "https://it.wikipedia.org/wiki?curid=3480080", "title": "Mario De Prati", "text": "Soprannominato \"Mariolino\", alcune fonti lo riportano come Giovanni.\nCarriera.\nInizia la carriera nella Medese, con cui gioca nel Girone E della Serie C 1947-1948, dove, pur ottenendo il settimo posto, retrocedono in Promozione. La stagione seguente passa per 200.000 lire al , ottenendo l'undicesimo posto del Girone B della Serie C e realizzando 12 reti in 31 partite.\nLe sue prestazioni nelle file della formazione pavese gli valgono l'ingaggio nell', che lo cede in prestito al Cagliari per la stagione 1949-1950, dove chiude al sesto posto del girone C della Serie C.\nNel 1950 l' lo gira a novembre al , squadra con cui debutta nella Serie A 1950-1951. L'esordio in \"rossoblu\" e nella massima serie \u00e8 datato 28 gennaio 1951, nella sconfitta esterna per 2-1 contro l'Atalanta. La stagione con il \"Grifone\" si concluder\u00e0 con l'ultimo posto e la retrocessione in cadetteria. Nell'unica stagione disputata in Serie A, marca dodici presenze e quattro reti. Gioca la stagione seguente tra le file del Vigevano, sempre in prestito: vince il girone A della Serie C, mancando la promozione in cadetteria poich\u00e9 ottiene solo il quarto posto del gironcino finale.\nTorna al per disputare la Serie C 1952-1953, che vince ottenendo la promozione in cadetteria. In quella stagione realizza 17 reti, classificandosi al terzo posto della classifica cannonieri, dietro al tarantino Mario Tortul e al sanremese Bertoni. Stabilisce inoltre il record di marcature stagionali per la squadra lombarda in Serie C, battuto solo nel 2005 da Francesco Ciullo.\nNel 1953 lascia definitivamente l'Inter per passare alla Marzotto Valdagno, con cui disputa cinque stagioni in Serie B. Con il club veneto ottiene nella Serie B 1953-1954 il quinto posto, a due punti dal promosso Pro Patria, piazzamento a cui contribuisce con 27 presenze e 10 reti. Nelle ultime due stagioni con il club \"biancoazzurro\" non scende mai in campo.\nNel 1958 passa al , con cui gioca la Serie C 1958-1959 chiusa al diciannovesimo posto del girone A; De Prati lascia la squadra in primavera, rescindendo il contratto dopo una stagione deludente. Chiude la carriera con una stagione nella Stradellina e due annate al , con cui ottiene nel 1961 una promozione in Serie D dalla Prima Categoria."}
{"id": "3480081", "revid": "767487", "url": "https://it.wikipedia.org/wiki?curid=3480081", "title": "L'uomo dagli occhi a raggi X", "text": "L'uomo dagli occhi a raggi X (\"X: The Man with the X-ray Eyes\") \u00e8 un film di fantascienza del 1963 diretto e prodotto da Roger Corman.\nTrama.\nIl dottor Xavier inventa un composto chimico che una volta introdotto negli occhi gli permette di vedere attraverso i corpi solidi. Dopo aver cercato inutilmente di convincere i suoi colleghi che l'invenzione potrebbe venir impiegata con successo per scopi diagnostici, Xavier ha un violento diverbio col dottor Brant e involontariamente lo uccide.\nRicercato dalla polizia, Xavier assume una falsa identit\u00e0 e si nasconde in un luna park, dove si guadagna da vivere come indovino. Il siero (che egli continua ad assumere) gli permette infatti di scoprire gli oggetti che i visitatori tengono nelle tasche e di leggere brevi messaggi con gli occhi bendati. Crane, l'avido impresario organizzatore di questa attrazione, propone a Xavier di seguirlo in citt\u00e0 per sfruttare la sua dote visitando le persone povere che non possono permettersi costosi esami clinici. Vivranno cos\u00ec delle offerte dei malati.\nUn giorno Xavier viene raggiunto dalla dottoressa Fairfax, sua collega di un tempo, e decide di andarsene con lei. Rimasto quasi senza soldi, il dottore entra in una casa da gioco e grazie alla sua capacit\u00e0 di vedere le carte coperte vince una grossa somma di denaro; ma i sospetti del direttore del casin\u00f2 lo costringono a fuggire nuovamente.\nLa sua vista a raggi X, sempre pi\u00f9 formidabile, distorce e cancella progressivamente il mondo che lo circonda e Xavier \u00e8 ormai incapace di condurre una vita normale. Durante un inseguimento della polizia s'imbatte in un predicatore, al quale racconta la paurosa visione che ha avuto di ci\u00f2 che esiste al di l\u00e0 della realt\u00e0 materiale. Incitato dal religioso, il dottor Xavier infligge a s\u00e9 stesso un'orribile punizione.\nProduzione.\nGirato con un budget limitato di circa 250.000 dollari fu il primo film a colori di Roger Corman (regista e produttore) girato in Spectarama.\nPremi.\nIl film vinse il trofeo \"Astronave d'argento\" del 1963 al primo Festival internazionale del film di fantascienza di Trieste."}
{"id": "3480098", "revid": "149727", "url": "https://it.wikipedia.org/wiki?curid=3480098", "title": "Locomotiva Gruppo 320", "text": ""}
{"id": "3480104", "revid": "149727", "url": "https://it.wikipedia.org/wiki?curid=3480104", "title": "Locomotiva Gruppo 380", "text": ""}
{"id": "3480106", "revid": "110157", "url": "https://it.wikipedia.org/wiki?curid=3480106", "title": "Vernon (nome)", "text": "Origine e diffusione.\nDeriva da un cognome inglese di origine normanna, basato su un toponimo francese, a sua volta derivato dalla parola gallica \"vern\", che significa \"ontano\" (la stessa radice a cui risalgono anche i nomi Vere e Laverne); il significato complessivo pu\u00f2 quindi essere \"bosco di ontani\". \u00c8 in uso fin dal XIX secolo.\nLa forma femminile Verna \u00e8 spesso associata al latino \"vernus\", \"primavera\". Secondo alcune interpretazioni, inoltre, proprio da Verna deriva il nome italiano Virna.\nOnomastico.\nNon esistono santi che portano questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "3480109", "revid": "110157", "url": "https://it.wikipedia.org/wiki?curid=3480109", "title": "Campionato sudamericano di calcio Under-17 2009", "text": "Il Campionato sudamericano di calcio Under-17 2009, 14\u00aa edizione della competizione organizzata dalla CONMEBOL e riservata a giocatori Under-17, \u00e8 stato giocato in Cile.\nLe quattro migliori classificate si sono qualificate per il Campionato mondiale di calcio Under-17 2009 e per i Giochi panamericani del 2009. Il Brasile ha vinto il suo nono titolo, il terzo consecutivo."}
{"id": "3480110", "revid": "47767", "url": "https://it.wikipedia.org/wiki?curid=3480110", "title": "Vern", "text": ""}
{"id": "3480112", "revid": "149727", "url": "https://it.wikipedia.org/wiki?curid=3480112", "title": "Locomotiva Gruppo 396", "text": ""}
{"id": "3480114", "revid": "149727", "url": "https://it.wikipedia.org/wiki?curid=3480114", "title": "Locomotiva RM 3942\u20133947", "text": ""}
{"id": "3480120", "revid": "149727", "url": "https://it.wikipedia.org/wiki?curid=3480120", "title": "Locomotiva Gruppo 391", "text": ""}
{"id": "3480121", "revid": "767487", "url": "https://it.wikipedia.org/wiki?curid=3480121", "title": "Hockey (gruppo musicale)", "text": "Gli Hockey sono un gruppo Indie-rock di Portland. La band \u00e8 composta dal cantante Benjamin Grubin, il chitarrista Brian Stuart White, il bassista Jeremy Reynolds e il batterista Anthony Stassi. Si sono fatti conoscere dal loro EP Mind Chaos, da cui \u00e8 stato estratto il singolo Song Away. Nell'ottobre 2010 la band ha annunciato che Brian Stuart White e Anthony Stassi \"hanno lasciato il gruppo per perseguire altri interessi/orizzonti\", come pubblicato sulla loro pagina di Facebook.\nStoria del gruppo.\nInizialmente solo Benjamin Grubin e Jeremy Reynolds erano componenti del gruppo, formatosi nel 2007 in California. Dopo la registrazione di una demo sono stati presi sotto contratto dalla Sony per registrare un album con l'ex-Talking Heads, il produttore Jerry Harrison. Quando la Sony \u00e8 caduta, prima che il disco fosse stato registrato, la band si trasfer\u00ec a Portland. L\u00ec con Brian Stuart White e Anthony Sassi hanno formato definitivamente il gruppo, incidendo il loro primo disco. Si sono fatti conoscere da un pubblico pi\u00f9 ampio per il loro EP \"Mind Chaos\", uscito in maniera indipendente. Nell'agosto 2001 la Capitol li ha notati e ha proposto loro un contratto. Il riscontro \u00e8 stato positivo, e la canzone \"Song away\" \u00e8 stata definita dal Guardian \"Una dichiarazione di intenti olistica avvolta in una strizzatina d'occhio. Questi trasandati biker vegani piaceranno ai fan di Dylan come a quelli di Springsteen, a quelli degli Hold Steady cos\u00ec come a quelli degli LCD Soundsystem\". Gli \"Hockey\" si sono fatti conoscere attraverso una lunga serie di esibizioni in vari festival e tour. Hanno suonato al John Peel Stage di Glastonbury, nel 2009. Sono apparsi anche al Peace &amp; Love festival a Borl\u00e4nge, in Svezia. Hanno fatto anche apparizioni al Bonnaroo Festival 2009 e sul palco principale del Festival Hove nel giugno del 2009 in Norvegia. Nell'agosto 2010 si sono esibiti al Festival di Lollapalooza."}
{"id": "3480125", "revid": "149727", "url": "https://it.wikipedia.org/wiki?curid=3480125", "title": "Locomotiva RM 3910\u20133937", "text": ""}
{"id": "3480127", "revid": "149727", "url": "https://it.wikipedia.org/wiki?curid=3480127", "title": "Locomotiva Gruppo 390", "text": ""}
{"id": "3480130", "revid": "1573940", "url": "https://it.wikipedia.org/wiki?curid=3480130", "title": "Kuehneodon", "text": "Kuehneodon \u00e8 un genere di mammiferi estinti appartenente all'ordine dei Multituberculata e databile tra il tardo Giurassico e il primo Cretaceo. \n\u00c8 membro del sottordine dei Plagiaulacida, cio\u00e8 i pi\u00f9 primitivi tra i multitubercolati, sottofamiglia (Kuehneodontinae), e classificato da G. Hahn nel 1969. Il nome (\"dente di K\u00fchne\") gli \u00e8 stato dato in onore del paleontologo tedesco Walther K\u00fchne, scopritore del sito stratigrafico di Guimarota in Portogallo dove fu ritrovata la maggior parte dei fossili riconducibili a questo taxon tra gli anni '50 e '60.\n\"Kuehneodon\" \u00e8 l'unico genere della famiglia Paulchoffatiidae dal sito di Guimarota di cui si siano ritrovate sia la mascella che la mandibola unite. Queste \"mostrano il pi\u00f9 basso numero di caratteri derivati (apomorfie), e sono quindi i pi\u00f9 vicini al ramo evolutivo principale tra i multitubercolati\" (Hahn &amp; Hahn 2000, p.\u00a0106).\nIl genere \u00e8 basato principalmente sui resti fossili di mandibole; un numero cospicuo di specie sono documentate dal sito di Guimarota: \"K. dietrichi\" (Hahn, 1969); \"K. dryas\" (Hahn, 1977); \"K. guimarotensis\" (Hahn, 1969); \"K. simpsoni\" (Hahn, 1969) e \"K. uniradiculatus\" (Hahn, 1978). Un'altra localit\u00e0 portoghese (databile al Giurassico superiore), Lourinh\u00e3, Porto das Barcas, ha fornito \"K. barcasensis\" (Hahn &amp; Hahn, 2001). Fossili dal Cretaceo superiore sono stati ritrovati a Galve, Spagna.\n\"K. hahni\" (Antunes, 1998), scoperta a Paimogo, Lourinh\u00e3, \u00e8 stata nomenclata da Miguel Telles Antunes.\nTassonomia.\nSottoclasse \u2020Allotheria "}
{"id": "3480131", "revid": "149727", "url": "https://it.wikipedia.org/wiki?curid=3480131", "title": "Locomotiva RM 3901\u20133909", "text": ""}
{"id": "3480132", "revid": "594680", "url": "https://it.wikipedia.org/wiki?curid=3480132", "title": "Kuehneodon dietrichi", "text": ""}
{"id": "3480133", "revid": "287204", "url": "https://it.wikipedia.org/wiki?curid=3480133", "title": "Manchester terrier", "text": "Il Manchester Terrier \u00e8 una razza canina britannica riconosciuta dalla FCI (Standard N. 71, Gruppo 3, Sezione 1).\n\u00c8 un cane di media-piccola taglia, dall'aspetto molto elegante e dal pelo nero intenso con focature color mogano.\nIl Manchester Terrier \u00e8 nato come cane da caccia per piccole prede, istinto che conserva vivissimo ancora oggi. \u00c8 anche un ottimo cane da guardia, pur essendo al tempo stesso tra tutti i Terrier uno di quelli che si adatta meglio alla vita di casa.\n\u00c8 un cane molto pulito, intelligente e che apprende molto rapidamente. Si affeziona in particolare ad un solo padrone, l'unico al quale mostrer\u00e0 la sua natura pi\u00f9 docile.\nStoria.\nCome numerose altre razze, deriva in parte dal Jack Russell Black and Tan Terrier, un cane pronto e vigoroso nella caccia ai topi, che nel XVIII secolo fu incrociato con un Whippet ad opera di John Hulme, un allevatore di Manchester (da qui \"Manchester\" Terrier). Pi\u00f9 tardi fu probabilmente immesso sangue del West Highland White Terrier.\nFino all'anno 1959 se ne riconobbe anche una razza autonoma da compagnia (taglia pi\u00f9 piccola), attualmente denominata English Toy Terrier Black and Tan (FCI standard n. 13 Gruppo 3 - Sez. 4 - ).\nStandard.\nAltezza\nMaschi: 40\u201341\u00a0cm al garrese.\nFemmine: 38\u00a0cm al garrese.\nCollo: Sempre ben portato.\nOrecchie: Piccole e portate sempre ben al di sopra della linea della testa.\nMuscolatura: Asciutta ma solida.\nPelo: Corto, liscio e lucido.\nDifetti pi\u00f9 ricorrenti.\nMuso corto, occhi chiari, muscolatura insufficiente, colori non ammessi dallo standard, arti non diritti, mancanza di premolari, carattere timido o pauroso."}
{"id": "3480135", "revid": "594680", "url": "https://it.wikipedia.org/wiki?curid=3480135", "title": "Kuehneodon barcasensis", "text": ""}
{"id": "3480136", "revid": "594680", "url": "https://it.wikipedia.org/wiki?curid=3480136", "title": "Kuehneodon dryas", "text": ""}
{"id": "3480138", "revid": "594680", "url": "https://it.wikipedia.org/wiki?curid=3480138", "title": "Kuehneodon guimarotensis", "text": ""}
{"id": "3480139", "revid": "594680", "url": "https://it.wikipedia.org/wiki?curid=3480139", "title": "Kuehneodon hahni", "text": ""}
{"id": "3480140", "revid": "594680", "url": "https://it.wikipedia.org/wiki?curid=3480140", "title": "Kuehneodon simpsoni", "text": ""}
{"id": "3480141", "revid": "594680", "url": "https://it.wikipedia.org/wiki?curid=3480141", "title": "Kuehneodon uniradiculatus", "text": ""}
{"id": "3480143", "revid": "149727", "url": "https://it.wikipedia.org/wiki?curid=3480143", "title": "Locomotiva Gruppo 385", "text": ""}
{"id": "3480148", "revid": "149727", "url": "https://it.wikipedia.org/wiki?curid=3480148", "title": "Locomotiva Gruppo 388", "text": ""}
{"id": "3480149", "revid": "149727", "url": "https://it.wikipedia.org/wiki?curid=3480149", "title": "Locomotiva FSO 1\u201320", "text": ""}
{"id": "3480153", "revid": "599013", "url": "https://it.wikipedia.org/wiki?curid=3480153", "title": "Cloruro di esamminocobalto(III)", "text": "Il cloruro di esamminocobalto(III) \u00e8 il composto chimico di formula [Co(NH3)6]Cl3. Questo composto di coordinazione \u00e8 considerato un prototipo di \"complesso di Werner\", dal nome di Alfred Werner, pioniere della chimica di coordinazione. Il sale contiene il catione complesso [Co(NH3)6]3+ e tre anioni Cl\u2013.\nStoria.\n[Co(NH3)6]Cl3 fu descritto per la prima volta da Fremy nel 1852.\nStruttura e propriet\u00e0.\nIl [Co(NH3)6]3+ \u00e8 un complesso ottaedrico a basso spin del Co(III), diamagnetico. In condizioni normali \u00e8 un solido giallo arancio. Nello spettro di assorbimento sono presenti bande di trasferimento di carica legante\u2192metallo a lunghezza d'onda inferiore a 250\u00a0nm e bande centrate sul metallo a circa 330 e 470\u00a0nm; quest'ultima \u00e8 responsabile del colore del composto.\nSintesi.\nLa sintesi del [Co(NH3)6]Cl3 parte da CoCl2\u00b76H2O, perch\u00e9 il corrispondente sale di Co(III) non \u00e8 stabile. Dapprima CoCl2\u00b76H2O \u00e8 trattato con ammoniaca e cloruro d'ammonio. In seguito si procede all'ossidazione usando perossido di idrogeno o ossigeno in presenza di un catalizzatore di carbone.\nGli anioni cloruro in [Co(NH3)6]Cl3 possono essere scambiati facilmente con altri anioni come nitrato, bromuro e ioduro ottenendo il corrispondente derivato [Co(NH3)6]X3. Questi sali sono anch'essi di colore giallo arancio e hanno solubilit\u00e0 differenti in acqua.\nAlternativamente si possono usare procedure di sintesi differenti. Ad esempio l'acetato si pu\u00f2 preparare per ossidazione all'aria in metanolo utilizzando acetato di cobalto(II), acetato d'ammonio e ammoniaca. L'acetato \u00e8 molto pi\u00f9 solubile in acqua (1,9 M a 20\u00a0\u00b0C) rispetto al cloruro (0,26 M a 20\u00a0\u00b0C).\nReattivit\u00e0.\n[Co(NH3)6]3+ rappresenta un classico esempio di complesso inerte alla sostituzione dei leganti, tanto che pu\u00f2 essere ricristallizzato immutato da acido cloridrico concentrato. In seguito a riscaldamento [Co(NH3)6]3+ pu\u00f2 invece perdere i leganti ammoniaca.\nI leganti ammoniaca possono essere persi anche per irradiazione UV.\n[Co(NH3)6]3+ \u00e8 utilizzato in alcuni metodi di cristallizzazione delle proteine per poterne risolvere la struttura tramite cristallografia a raggi X."}
{"id": "3480155", "revid": "149727", "url": "https://it.wikipedia.org/wiki?curid=3480155", "title": "Locomotiva FSO 35\u201337", "text": ""}
{"id": "3480160", "revid": "110157", "url": "https://it.wikipedia.org/wiki?curid=3480160", "title": "Papiro 24", "text": "Il Papiro 24 (formula_124) \u00e8 un antico manoscritto papiraceo, datato paleograficamente al IV secolo, e contenente un frammento del testo dell'\"Apocalisse di Giovanni\" in lingua greca.\nDescrizione.\nIl folio originale era molto grande, circa 19 per 28 centimetri.\nSi tratta del manoscritto pi\u00f9 antico contenente il testo dei capitoli 5 e 6 dell'\"Apocalisse di Giovanni\". Usa la lettera '\u0396' per \u03b5\u03c0\u03c4\u03b1 (\u00absette\u00bb).\nIl testo greco di questo manoscritto \u00e8 un rappresentante del tipo testuale alessandrino (o piuttosto proto-alessandrino); Kurt Aland lo colloc\u00f2 nella Categoria I. Il manoscritto \u00e8 testualmente simile a formula_118, formula_147 e Codex Sinaiticus, ma il frammento conservatosi \u00e8 troppo piccolo per determinarne le affinit\u00e0 testuali globali.\n\u00c8 attualmente conservato alla Franklin Trask Library Andover Newton Theological School (OP 1230) a Newton (Massachusetts)."}
{"id": "3480161", "revid": "124626703", "url": "https://it.wikipedia.org/wiki?curid=3480161", "title": "Santo impostore", "text": "Santo impostore \u00e8 un libro-inchiesta su padre Pio (al secolo Francesco Forgione) scritto dal giornalista Mario Guarino. La prima edizione apparve nel 1999 (lo stesso anno della sua beatificazione) con il titolo Beato impostore. Tre anni pi\u00f9 tardi fu modificato in \"Santo impostore\" a s\u00e9guito della canonizzazione intervenuta il 16 giugno 2002.\nBasandosi su fonti in maggioranza cattoliche, l'autore analizza la vita di padre Pio; \u00e8 dunque una biografia non autorizzata su una delle personalit\u00e0 della Chiesa cattolica.\nLo scopo dichiarato \u00e8 quello di portare alla luce vicende inedite o poco conosciute che secondo l'autore farebbero di padre Pio un personaggio molto terreno e poco spirituale, mettendo cos\u00ec in discussione la santit\u00e0 del \"frate con le stigmate\" a bilanciamento dei resoconti agiografici diffusi da alcune TV e giornali.\nAnalisi dell'et\u00e0 giovanile.\nIl libro si apre con la descrizione di Pietrelcina, piccolo paesino della provincia di Benevento (il luogo d'origine di padre Pio), e riporta che la madre Maria Giuseppa - ritenendo fosse posseduto dal demonio - lo port\u00f2 in visita da uno \"stregone interprete delle stelle\" e da un paesano capace di \"togliere il malocchio\".\nGuarino scrive inoltre che le tappe che portarono padre Pio prima al noviziato e poi al sacerdozio a soli 23 anni, furono accompagnate da un quadro clinico che ne attestava salute precaria; aggiunge che per questo e per una serie di raccomandazioni altolocate fu esentato dal compiere la prescritta ferma del servizio militare, anche se dichiarato disertore dal distretto militare di Napoli, che ordin\u00f2 di prelevarlo dal convento ed arruolarlo a forza nella X Compagnia di Sanit\u00e0, caserma Sales. Ciononostante, non venne mai arrestato n\u00e9 processato.\nL'autore riporta che nell'estate del 1916 il frate chiese ed ottenne l'autorizzazione di essere trasferito a San Giovanni Rotondo, nel convento dei Cappuccini di santa Maria delle Grazie, e qui gli comparvero le prime stigmate; Guarino riferisce di dubbi espressi dalla Chiesa, che parl\u00f2 apertamente di imbroglio, e delle autorit\u00e0 politiche locali, di cui afferma che si insospettirono vedendo in padre Pio un agitatore di folle e il destinatario di immensi flussi di danaro che gli affluivano da ogni dove, merito anche della fattiva collaborazione di politici dichiaratamente fascisti e massoni.\nIl libro sostiene che taluni contribuirono ad alimentare la notoriet\u00e0 del frate imbastendo discorsi su guarigioni miracolose da lui operate, ma mai realmente verificatesi.\nGuarino si sofferma poi sul rapporto del frate con il cosiddetto \"massacro di San Giovanni Rotondo\", occorso in occasione delle elezioni amministrative del 1920 in cui si contrapponevano i socialisti e i popolari di don Luigi Sturzo, sospettati di complicit\u00e0 con la formazione clerico- Arditi di Cristo; l'autore sostiene che Padre Pio si prodig\u00f2 a farsi garante di questi ultimi. La vittoria dei socialisti scaten\u00f2 tumulti e le forze dell'ordine spararono sulla folla uccidendo 14 persone e ferendone un centinaio; secondo le istituzioni la responsabilit\u00e0 della strage sarebbe stata da addebitare agli Arditi di Cristo, di cui - Guerino evidenzia - padre Pio faceva parte.\nAnalisi del fenomeno di devozione.\nGuarino descrive il crescere della fama di taumaturgo del frate, e pone in evidenza che l'eremo in cui soggiornava era s\u00ec meta di malati, ma anche di ingenti somme di danaro.\nInoltre, riporta voci al tempo circolanti su particolari suppostamente imbarazzanti circa la costante presenza al suo interno di molte donne definite \"comari di vita\", le quali si riunivano a pregare persino durante la notte; si riferisce della presenza di un letto nella foresteria del convento (dove padre Pio riceveva queste donne), delle connesse maldicenze, e del successivo intervento del Sant'Uffizio che, con un decreto del 1923, esort\u00f2 i fedeli a non frequentare pi\u00f9 padre Pio in quanto le sue stigmate \"\"non avevano niente a che vedere con le piaghe di Ges\u00f9 Cristo, e che quindi il frate era o un povero ammalato o un imbroglione\".\"\nI capitoli dell'opera.\nI. L'apprendistato di un santo all'italiana\nII. Sangue, sesso, soldi e sortilegi\nIII. Segregazioni, ricatti e scandali \nIV. Indulgenze plenarie e pecuniarie\nV. Il pio business"}
{"id": "3480167", "revid": "354397", "url": "https://it.wikipedia.org/wiki?curid=3480167", "title": "Cobalto esammino", "text": ""}
{"id": "3480170", "revid": "599013", "url": "https://it.wikipedia.org/wiki?curid=3480170", "title": "Alex Bapela", "text": "Carriera.\nClub.\nHa militato in patria per tutta la carriera.\nHa giocato nel Real Rovers segnando 29 reti in 106 partite fra il 1994 ed il 1997.\nIn seguito si \u00e8 trasferito al Mamelodi Sundowns dove ha segnato 31 gol su 125 incontri, prima di chiudere la carriera nel 2004.\nNazionale.\nIn Nazionale ha esordito nel 1999 e poi ha partecipato alla Coppa d'Africa 2000, giungendo al terzo posto e segnando l'ultimo rigore della serie che consent\u00ec ai sudafricani di battere la Tunisia nella finalina. Complessivamente ha giocato 6 partite con i \"Bafana bafana\"."}
{"id": "3480173", "revid": "767487", "url": "https://it.wikipedia.org/wiki?curid=3480173", "title": "Agioi Theodoroi", "text": "Agioi Theodoroi () \u00e8 un ex comune della Grecia nella periferia del Peloponneso di 5.960 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Loutraki-Aghii Theodori."}
{"id": "3480174", "revid": "149727", "url": "https://it.wikipedia.org/wiki?curid=3480174", "title": "Locomotiva Gruppo 193", "text": ""}
{"id": "3480179", "revid": "139907", "url": "https://it.wikipedia.org/wiki?curid=3480179", "title": "Locomotiva FS 728", "text": "La locomotiva gruppo 728 era una locomotiva a vapore con tender, per servizio merci, alimentata a carbone, di costruzione austroungarica che le Ferrovie dello Stato incorporarono nel proprio parco rotabili dopo il 1925. Il gruppo di 35 locomotive venne venduto alle FS dalla Societ\u00e0 italiana per il Mar Nero che le aveva acquistate nuove di fabbrica.\nStoria.\nIn seguito alla vittoria ottenuta nella prima guerra mondiale l'Italia ebbe, come altri stati vincitori, un consistente gruppo di locomotive ferroviarie in risarcimento dei danni bellici o come bottino di guerra. Ci\u00f2 port\u00f2 all'incorporazione nel parco rotabili delle Ferrovie dello Stato del notevole numero di 915 locomotive di costruzione austro-ungarica; tra esse anche un lotto di 35 locomotive a vapore con tender che avrebbero dovuto essere immatricolate nel gruppo, delle \"ferrovie imperial regie\", kkStB 270, come inizialmente previsto, ma che in seguito a varie vicissitudini assunsero direttamente la classificazione di gruppo 728.001-035. Esse svolsero servizio nelle linee del centro-nord dopo essere state adattate alle specifiche tecniche e normative italiane del parco rotabili delle Ferrovie dello Stato.\nTra il 1945 e il 1948 in seguito alla sconfitta italiana nella seconda guerra mondiale, ebbero lo stesso destino di altre locomotive di guerra; 20 di esse vennero cedute in conto riparazioni belliche, di cui 19 furono incorporate nel gruppo JDZ 25, mentre una, la 728.002 torn\u00f2 in Austria dove venne reimmatricolata come \u00d6BB 56.3501 . Le rimanenti rimasero in servizio fino alla fine degli anni cinquanta e successivamente radiate.\nLa locomotiva 728.022 \u00e8 stata restaurata e rimessa in funzione nel 2006; la corsa di prova ufficiale \u00e8 avvenuta il 6 giugno tra Gorizia e Trieste ed \u00e8 stata esposta al pubblico in occasione dell'inaugurazione di una nuova sala del Museo ferroviario di Trieste Campo Marzio\nCaratteristiche.\nLe locomotive 728 avevano la configurazione ben collaudata delle vecchie 170 usate soprattutto nel servizio merci; erano alimentate a carbone e il rodiggio era il comune 1-4-0, con asse anteriore Adams, ma con passo rigido di soli 2800\u00a0mm. Il secondo e quarto asse motori erano in grado di traslare trasversalmente di 42\u00a0mm e ci\u00f2 permetteva alla macchina di inscriversi anche su curve strette del raggio di 100 m.\nLa velocit\u00e0 raggiunta durante i collaudi era stata di 77\u00a0km/h e non aveva evidenziato problemi di stabilit\u00e0 ma venne limitata nell'esercizio a quella non elevata di 60\u00a0km/h (ma sufficiente al servizio previsto) a scopo precauzionale dato che i cuscinetti delle ruote in bronzo lubrificati ad olio potevano essere facilmente soggetti a surriscaldamento.\nLa caldaia, tarata a 13 bar, aveva una notevole capacit\u00e0 di produrre vapore ed era provvista di surriscaldatore di vapore Schmidt che ne accentuava l'efficienza. La distribuzione era Walschaerts con distributore cilindrico. L'impianto frenante era a vuoto, del tipo Henry, dato che l'uso iniziale era previsto in Austria e nelle linee dell'impero e dovette subire la modifica per essere adattato alla rete italiana.\nLe locomotive immatricolate in Italia come 728 erano tutte di fabbricazione Floridsdorf ed erano dotate di tender a tre assi.\nModifiche tecniche.\nLe 35 locomotive, giunte in Italia nuove di fabbrica, in seguito alla vendita alle Ferrovie dello Stato di parte del lotto di locomotive in precedenza acquistato dalla Societ\u00e0 italiana per il Mar Nero per altre destinazioni, subirono profonde modifiche tecniche per adeguarle all'uso nelle linee della rete FS che vennero eseguite principalmente nell'Officina Grandi Riparazioni di Verona (OGR Verona).\nFu montato un compressore a vapore a uno stadio per la produzione dell'aria compressa necessaria alla frenatura dei treni dato che le ferrovie italiane (eccetto alcuni casi di ferrovie a scartamento ridotto) usavano il freno Westinghouse ad aria compressa a differenza di quelle austriache che usavano il freno continuo automatico a vuoto Hardy. Venne montato anche un serbatoio di accumulo aria sul lato destro della locomotiva. In un primo tempo venne lasciate ambedue le apparecchiature di produzione, aria e vuoto, dato che sulle linee del nord-est acquisite in seguito alla vittoria del 1918 esistevano ancora molti veicoli ex-austriaci con solo freno a vuoto. In seguito le apparecchiature del vuoto vennero rimosse gradualmente durante le revisioni cicliche delle macchine e il compressore monostadio sostituito da uno pi\u00f9 capace ed efficiente a doppio stadio integrato da un ulteriore serbatoio.\nUna modifica appariscente fu l'eliminazione del parascintille tipo Riho\u0161ek, caratteristico di molte macchine austriache, che venne sostituito da un camino tipo Prussman adatto alla sagoma limite italiana.\nUn'importante modifica riguard\u00f2 i sistemi di sicurezza della caldaia le cui valvole originali vennero sostituite dalla classica coppia di valvole Coale integrate da una terza valvola a bilancia del tipo unificato FS. Venne sostituito anche il dispositivo acustico originario con il fischio in uso in Italia.\nIntorno agli anni trenta un certo numero di unit\u00e0 ebbe un'ulteriore modifica in cabina di guida dove il gruppo di presa vapore originale venne sostituito da quello tipico italiano conosciuto come Gruppo Ansaldo. Nello stesso periodo la Breda forn\u00ec alle FS un quantitativo di caldaie di ricambio con forno in rame, come quelli di uso normale nelle locomotive italiane, dato che quello originale della Floridsdorf era in acciaio e creava notevoli difficolt\u00e0 nelle riparazioni. In seguita al montaggio delle caldaie Breda cambiava anche l'estetica frontale delle locomotive assumendo quella tipica delle macchine italiane che avevano lo sportello frontale della camera a fumo di forma conica al posto di quello classico a sportelli piani dello locomotive austriache.\nVennero infine applicati, sui panconi di testa, anche i grossi fanali a petrolio, tipici del parco macchine italiano, i corrimani richiesti dalle modifiche ai \"praticabili\" e la colorazione standard delle macchine FS con testate, telaio e raggi delle ruote rossi e il resto della locomotiva nero.\nDepositi locomotive di assegnazione.\nLe dislocazioni iniziali delle FS 728 furono essenzialmente nei depositi del centro e del nord-est italiano:\nNel 1940 per esigenze militari tutte le locomotive di Firenze vennero trasferite al deposito di Trieste. Nel 1941, in seguito all'occupazione della Jugoslavia, venne creato per motivi strategici il nuovo deposito locomotive di Lubiana per tutte le esigenze di trazione connesse ai trasporti militari dell'Asse. La 728.026 rimase gravemente danneggiata durante la guerra e venne demolita per ricavarne pezzi di ricambio. La 728.022, dopo essere stata ceduta alle ferrovie dell'allora Jugoslavia J\u017d, fu donata da queste al Museo Ferroviario di Trieste Campo Marzio. Rimessa in condizioni di marcia, \u00e8 l'unica locomotiva a vapore di costruzione austriaca ancora attiva nel parco rotabili storici di Trenitalia."}
{"id": "3480185", "revid": "599013", "url": "https://it.wikipedia.org/wiki?curid=3480185", "title": "V\u00edctor Zapata", "text": "Carriera.\nClub.\nDurante la sua carriera ha giocato principalmente con il River Plate.\nNazionale.\nConta due presenze con la Nazionale argentina."}
{"id": "3480194", "revid": "149727", "url": "https://it.wikipedia.org/wiki?curid=3480194", "title": "Locomotiva Gruppo 293", "text": ""}
{"id": "3480208", "revid": "767487", "url": "https://it.wikipedia.org/wiki?curid=3480208", "title": "Ezequiel Rescaldani", "text": "Carriera.\nClub.\nProveniente dalle sue giovanili, debutta nel 2010 con il V\u00e9lez S\u00e1rsfield. Dopo 59 partite e 15 gol totali, nel gennaio del 2014 passa in prestito e poi a titolo definitivo al Malaga. Il 16 giugno 2015 viene ufficializzato il suo passaggio in prestito ai messicani del Puebla."}
{"id": "3480215", "revid": "293377", "url": "https://it.wikipedia.org/wiki?curid=3480215", "title": "Edi Gratton", "text": ""}
{"id": "3480223", "revid": "1305772", "url": "https://it.wikipedia.org/wiki?curid=3480223", "title": "Papi (singolo)", "text": "Papi \u00e8 un brano musicale della cantante e attrice statunitense Jennifer Lopez, estratto come terzo singolo dal suo settimo album di inediti, \"Love?\". \u00c8 stato originariamente pubblicato come singolo promozionale, ma dopo la vendite dell'album e del singolo in questione, la Lopez lo ha scelto come terzo singolo, pubblicandolo il 13 settembre 2011. Il brano dalle sonorit\u00e0 latine \u00e8 stato scritto da RedOne, AJ Junior, BeatGeek, Teddy Sky, Bilal Hajji e Jimmy Joker, e prodotto da RedOne, BeatGeak e Jimmy Joker. L'uscita fu annunciata per il 19 aprile 2011, ma fu poi anticipata al 17 aprile 2011 sull'account ufficiale Facebook di Jennifer Lopez.\nIl brano.\nIl brano fu annunciato il 19 aprile 2011 come secondo singolo promozionale tratto dal nuovo album di Jennifer Lopez, dopo che \"I'm Into You\" fu estratto come secondo singolo ufficiale. \"Papi\" usc\u00ec tre giorni prima, dopo che un'anteprima era stata postata sulla pagina Facebook della cantante, che avrebbe pubblicato gli altri singoli se avesse raggiunto un numero sufficiente di fan sul sito. La musica d'apertura del brano e il ritornello, si possono sentire nella sequenza di ballo del video musicale di \"I'm Into You\". In un'intervista la Lopez ha confermato che \"Papi\" sarebbe stato il terzo singolo estratto da \"Love?\".\nCritica.\nLo staff del sito Idolator scrive: \"Questo brano, come \"On the Floor\", non apporta assolutamente nulla di nuovo alla pista da ballo, ma non c'\u00e8 problema. \u00c8 una perfetta canzone da discoteca, e potrebbe essere tranquillamente ballata come si \u00e8 gi\u00e0 fatto con \"On The Floor\".\" Joe Guerra del \"The Houston Chronicle\" ha scritto che \u00e8 uno dei pezzi pi\u00f9 belli dell'album. Rick Florino di Artistdirect.com gli ha assegnato un voto alto, scrivendo che in \"Papi\" Jennifer Lopez \"d\u00e0 il meglio di s\u00e9\". Florino ha parlato bene soprattutto della resa vocale della Lopez che \"libera energia fresca, vivace e rovente\"; ha inoltre affermato di amare l'orecchiabile ritornello e la maestosa musica.\nIl video.\nIl video musicale \u00e8 stato girato il 20 e il 21 agosto 2011 a Los Angeles, in California. \u00c8 stato diretto da Paul Hunter, che in precedenza ha diretto i video musicali di \"Feelin' So Good\" del 2000, \"Love Don't Cost a Thing\" del 2001 e \"If You Had My Love\" del 1999. Il video \u00e8 stato trasmesso in un'anteprima di due minuti il 16 settembre 2011 su \"Good Morning America\", e pubblicato in versione integrale sul canale ufficiale della Lopez su VEVO il 19 settembre, totalizzando in tre giorni pi\u00f9 di 5.000.000 di visualizzazioni.\nIl video musicale inizia con le parole \"Love? Happens\", poi mostra la Lopez che chiacchiera con la portinaia del suo appartamento, Lisa. La Lopez le dice che \u00e8 delusa perch\u00e9 il suo fidanzato non \u00e8 ancora tornato dall'esercito. Lisa le consegna la posta e le offre un biscotto che dice abbia il potere di far tornare il suo amore. Lisa le dice di prendere un piccolo morso, ma la Lopez ne prende uno grande. Il giorno dopo l'incantesimo del biscotto inizia a realizzarsi e tutti gli uomini che vedono Jennifer passeggiare per le vie della citt\u00e0 incominciano ad inseguirla per conquistarla. Quando arriva nella sua auto, una Fiat 500 bianca (di cui Jennifer \u00e8 diventata la testimonial), tutti gli uomini le corrono incontro impedendole di andare via. Quando la catturano, lei dice \"STOP\" e inizia a creare una coreografia e danza sulla canzone insieme a tutti gli uomini attratti da lei. Finalmente il fidanzato della Lopez, in uniforme, arriva a \"salvarla\". Il video si conclude con la Lopez che dice che \"\u00e8 successa la cosa pi\u00f9 folle\", cercando di spiegare l'accaduto al suo \"Papi\".\nInoltre il video ricorda una scena del film Per incanto o per delizia."}
{"id": "3480225", "revid": "767487", "url": "https://it.wikipedia.org/wiki?curid=3480225", "title": "Franco Razzotti", "text": "Carriera.\nClub.\nProveniente dalle giovanili del V\u00e9lez S\u00e1rsfield, nel 2008 viene ceduto in prestito allo Sporting Cristal.\nNazionale.\nDebutta nel 2010 con la Nazionale argentina."}
{"id": "3480232", "revid": "392652", "url": "https://it.wikipedia.org/wiki?curid=3480232", "title": "La traccia del veleno", "text": "La traccia del veleno (titolo dell'edizione inglese \"Poison for 1\" oppure \"Poison for One\") \u00e8 un romanzo poliziesco del 1934 dello scrittore inglese John Rhode, il diciottesimo della serie di gialli che hanno come protagonista il dottor Priestley, scienziato e criminologo.\nTrama.\nWaterton, 7 giugno 1934. Il ricco industriale Sir Gerald Uppingham ha invitato alcuni ospiti a trascorrere il weekend nella sua residenza di campagna, Bucklersbury Park, ove l'uomo vive con la sorella Elvira ed il segretario Percy Richards. Ospiti di Uppingham i due dirigenti della British Albanium Company, Somerton-Jackson e Tibbot, accompagnati dalle mogli. Alla cena del venerd\u00ec sono presenti anche Lord Cossington, con la moglie e i due figli (Rupert e Muriel, fidanzata di Gerald) ed il dottor Emery, medico condotto di Waterton.\nUppingham dovrebbe incontrare alle 23 i dirigenti della sua societ\u00e0 nel suo studio, ma a quell'ora lo studio \u00e8 chiuso dall'interno e nessuno risponde, pertanto a Somerton-Jackson, Tibbot e Richards non rimane altro da fare che sfondare la porta della stanza. All'interno dello studio viene ritrovato morto Uppingham, ed il dottor Emery, chiamato immediatamente, sospetta che la vittima sia stata avvelenata con del cianuro, veleno evidentemente aggiunto ad una boccetta di sciroppo per la tosse trovata all'interno della stanza.\nA causa dell'importanza delle persone coinvolte, le indagini vengono affidate al sovrintendente Hanslet di Scotland Yard, il quale si rivolge al dottor Priestley, scienziato e criminologo, per verificare insieme gli indizi raccolti e le testimonianze delle persone coinvolte nel delitto."}
{"id": "3480245", "revid": "563590", "url": "https://it.wikipedia.org/wiki?curid=3480245", "title": "Tripterygion tripteronotus", "text": ""}
{"id": "3480254", "revid": "647919", "url": "https://it.wikipedia.org/wiki?curid=3480254", "title": "Al-Gama'a al-Islamiyya", "text": ""}
{"id": "3480255", "revid": "767487", "url": "https://it.wikipedia.org/wiki?curid=3480255", "title": "Juan Manuel Mart\u00ednez", "text": "Caratteristiche tecniche.\nGioca come seconda punta.\nCarriera.\nClub.\nL'esordio al Velez e i vari prestiti.\nCresce nel V\u00e9lez S\u00e1rsfield. I primi due anni al club di Liniers lo vedono realizzare 2 gol in 41 presenze.\nIl Velez decide poi di cederlo in prestito all'Argentinos Juniors. Qui Martinez gioca poco 11 presenze e una rete. La stagione successiva fa ritorno nel sobborgo di Buenos Aires disputando met\u00e0 stagione con il Velez e l'altra met\u00e0 in Colombia al C\u00facuta Deportivo con il quale arriva alle semifinali della Libertadores.\nNella stagione 2007-2008 gioca in prestito all'Al-Shabab in Arabia Saudita. L'anno dopo ritorna a Liniers vincenco col Velez il Clausura 2009. Nel 2010 viene nominato calciatore argentino dell'anno insieme a Lionel Messi (Mart\u00ednez \u00e8 scelto quale migliore argentino militante in patria, mentre Messi quale migliore all'estero).\nNazionale.\nNel 2011 debutta con la Nazionale argentina."}
{"id": "3480260", "revid": "1047299", "url": "https://it.wikipedia.org/wiki?curid=3480260", "title": "Rocco Pietrantonio", "text": "Biografia.\nModello dal 2000, Rocco Pietrantonio fece il suo debutto televisivo il 24 febbraio 2004, giorno in cui entr\u00f2, per la \"categoria attori\", nella terza edizione di \"Amici di Maria De Filippi\" vincendo una sfida d'ingresso. Il 14 marzo 2004 fu ammesso al serale di \"Amici\", ma poi perse una \"sfidina\" e fu costretto ad uscire dalla scuola: dopo tale esperienza Rocco inizi\u00f2 una carriera nel mondo dello spettacolo italiano.\nNella stagione televisiva 2004/2005 ha partecipato a \"Uomini e Donne\", trasmissione televisiva condotta da Maria De Filippi su Canale 5. Il 13 gennaio 2006 debutt\u00f2 al cinema diventando il protagonista (insieme a Francesca D'Auria, Karim Capuano e Raffaella Lecciso, sorella della pi\u00f9 nota Loredana Lecciso) di \"Parentesi tonde\", film girato nell'estate 2005 sotto la direzione del regista Michele Lunella.\nNel 2007 Pietrantonio ha partecipato, come attore, a \"Talent1\" su Italia 1 e ha condotto \"Show television\", rubrica settimanale di Sky in precedenza condotta da Francesca Cipriani; nel 2008 partecip\u00f2, come attore, nel telegiornale satirico \"Tg Show\" in onda su SKY Show.\nDal 27 gennaio 2009 Rocco \u00e8 fidanzato con la nota attrice Lory Del Santo: la notizia \u00e8 stata resa nota al pubblico durante la terza puntata della seconda edizione di \"Dimmi la verit\u00e0\", variet\u00e0 condotto da Caterina Balivo su Rai 1; da allora, Pietrantonio \u00e8 spesso ospite e opinionista (insieme a Lory Del Santo) in vari programmi, tra cui \"Pomeriggio Cinque\" e \"La vita in diretta\" nelle rispettive rubriche dedicate al gossip.\nNel marzo 2009 partecip\u00f2 come \"concorrente famoso\" della quarta edizione de \"La fattoria\", reality show, condotto da Paola Perego (con Mara Venier come inviata), trasmesso su Canale 5, venendo eliminato nel corso della quarta puntata: fece scalpore il bacio del piede a Fabrizio Corona e l'arrivo della fidanzata Lory Del Santo (gi\u00e0 vincitrice de \"L'isola dei famosi\" nel 2005) come concorrente della stessa edizione dello stesso reality show in cui lui partecipava.\nDal settembre 2009 Rocco fa parte del cast degli inviati di Federica Panicucci a \"Mattino Cinque\": dal gennaio 2011 Pietrantonio fa parte, insieme a Veronica Ciardi (gi\u00e0 presente nel cast di \"Domenica Cinque\" durante la conduzione di Barbara d'Urso nel precedente autunno), del cast degli inviati di Federica Panicucci a \"Domenica Cinque\". Entrambi gli incarichi sono stati confermati nel settembre 2011.\nIl 2 maggio 2011 Rocco divenne, in qualit\u00e0 di \"Picchio\", uno dei partecipanti di \"Uman - Take Control!\", reality show di Italia 1 condotto da Rossella Brescia con il supporto del Mago Forest. Il 22 maggio 2011 sped\u00ec una lettera, che \u00e8 stata letta da Federica Panicucci, alla redazione di \"Domenica Cinque\": con essa Pietrantonio annunci\u00f2 la fine della sua storia d'amore con Lory Del Santo.\n\u00c8 speaker in radio Canale 100, a Bari da dicembre 2015. Da febbraio 2016 \u00e8 speaker a Radionorba. Attualmente conduce insieme a Rosaria Rollo la fascia 21-24 dal luned\u00ec al gioved\u00ec con la rubrica \"Manuale D'Amore\"\nVita Privata.\nDal 2009 al 2011 \u00e8 stato fidanzato con l\u2019attrice Lory Del Santo, la fine della loro relazione fu annunciata in diretta nazionale a Domenica Cinque. \nSuccessivamente ha sposato Claudia Boldi, nipote dell'attore Massimo Boldi, da cui ha avuto una figlia. Nel 2014 annunciano la fine del loro matrimonio."}
{"id": "3480261", "revid": "793215", "url": "https://it.wikipedia.org/wiki?curid=3480261", "title": "Mausoleo reale di Mauretania", "text": "Il mausoleo reale di Mauretania (in francese \"tombeau de la Chr\u00e9tienne\", in arabo \"Kbour-er-Roumia\") \u00e8 un sito archeologico di et\u00e0 romano-numidica, situato in Algeria.\nSi tratta del monumento pi\u00f9 celebre costruito dai sovrani mauretani Giuba II e Cleopatra Selene; eretto su un crinale di colline a ridosso della costa vicino a Tipasa, il monumento domina la pianura di Mitidja ad oltre 250 m di altitudine. L'edificio \u00e8 un tumulo di pietra in stile romano di circa 80.000 metri cubi, di forma cilindrica alla base e troncoconica nella copertura, misurante 60,9 m di diametro e 32,4 m di altezza. \nSi compone di una parte cilindrica decorata nella sua circonferenza (185,5 m) da 60 colonne sormontate da capitelli ionici che sostengono un cornicione. Questa sezione presenta quattro finte porte ai punti cardinali. Si tratta di pannelli di pietra alti 6,9 m, incorniciati in uno stipite della porta e con al centro una croce, da cui \u00e8 derivato il nome francese. La parte conica superiore \u00e8 costituita da 33 strati di pietre, di 58 cm di altezza, e termina con una piattaforma. L'ingresso attuale del monumento, a lungo ignorato, \u00e8 situato nel seminterrato, sotto la falsa porta d'Oriente. Il monumento \u00e8 stato scoperto durante gli scavi condotti nel 1865 da Adrian Berbrugger, ispettore degli edifici storici, su richiesta di Napoleone III. Si tratta di una porta bassa (1,1 m di altezza) e stretta, con una lastra scorrevole di arenaria."}
{"id": "3480277", "revid": "1573940", "url": "https://it.wikipedia.org/wiki?curid=3480277", "title": "Rhabdomys pumilio", "text": "Rhabdomys pumilio () \u00e8 un roditore della famiglia dei Muridi diffuso nell'Africa sud-occidentale.\nDescrizione.\nDimensioni.\nRoditore di piccole dimensioni, con la lunghezza della testa e del corpo tra 99 e 124\u00a0mm, la lunghezza della coda tra 71 e 101\u00a0mm, la lunghezza del piede tra 19 e 24\u00a0mm, la lunghezza delle orecchie tra 11 e 15\u00a0mm e un peso fino a 53\u00a0g.\nAspetto.\nLa pelliccia \u00e8 ruvida, le parti dorsali variano dal bruno-giallastro al giallo-brunastro striato con la base dei peli nera e cosparse di numerosi peli nerastri pi\u00f9 lunghi. sono presenti due strisce biancastre o giallastre sul dorso che si estendono dalla nuca fino alla base della coda, ognuna bordata da altre due strisce nerastre. Le parti ventrali sono pi\u00f9 chiare, il mento, la gola e l'addome sono biancastri. La testa \u00e8 di colore simile al corpo e presenta una striscia longitudinale nerastra che la attraversa sulla fronte. Le orecchie sono piccole e ricoperte di corti peli bruno-rossastri o arancioni. Il dorso delle zampe \u00e8 chiaro, mentre le piante dei piedi sono scure. La coda \u00e8 pi\u00f9 corta della testa e del corpo, \u00e8 nera sopra, bruno-giallastra o grigia sotto, \u00e8 cosparsa di pochi peli e rivestita da 10-14 anelli di scaglie per centimetro. Le femmine hanno due paia di mammelle pettorali e due inguinali.\nBiologia.\nComportamento.\n\u00c8 una specie notturna, terricola e solitaria. Scava sistemi di tane e cunicoli che possono raggiungere la profondit\u00e0 di 50\u00a0cm\nAlimentazione.\nSi nutre principalmente di semi di grano e in parte di parti vegetali, bacche e piccoli invertebrati. Viene considerata una piaga dagli agricoltori.\nRiproduzione.\nLe femmine danno alla luce 2-9 piccoli dopo circa 25 giorni di gestazione. Si riproducono da settembre ad aprile. Raggiungono la maturit\u00e0 sessuale dopo 8-9 settimane.\nDistribuzione e habitat.\nQuesta specie \u00e8 diffusa nell'Africa sud-occidentale, dall'Angola al Sudafrica.\nVive nelle savane montane pi\u00f9 secche fino a 2.300 metri di altitudine. Si trova spesso in campi coltivati e dentro le case. \nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato il vasto areale, la popolazione estremamente abbondante, la presenza in diverse aree protette e la mancanza di reali minacce, classifica \"R.pumilio\" come specie a rischio minimo (LC)."}
{"id": "3480278", "revid": "1684799", "url": "https://it.wikipedia.org/wiki?curid=3480278", "title": "Stephanie Longfellow", "text": "Biografia.\nNon si conoscono molte notizie biografiche su Stephanie Longfellow. Nella sua carriera, secondo la filmografia fornita dall'IMDb, gir\u00f2 in due anni di attivit\u00e0 39 film, quasi sempre diretta da Griffith alla Biograph Company, pi\u00f9 di una volta nel ruolo di protagonista. Il suo debutto risale al 1909, il suo ultimo film al 1911."}
{"id": "3480286", "revid": "767487", "url": "https://it.wikipedia.org/wiki?curid=3480286", "title": "Gast\u00f3n D\u00edaz", "text": "Caratteristiche tecniche.\n\u00c8 un terzino destro.\nCarriera.\nClub.\nDebutta da professionista nel 2007 con il V\u00e9lez S\u00e1rsfield.\nNazionale.\nNel 2011 debutta con la Nazionale argentina, subentrando al 46' ad Iv\u00e1n Pillud nel corso dell'amichevole vinta per 4-1 contro il Venezuela."}
{"id": "3480288", "revid": "1851848", "url": "https://it.wikipedia.org/wiki?curid=3480288", "title": "Luigi Toschi", "text": "Carriera.\nInizia la carriera nella , con cui gioca nel Girone E della IV Serie 1956-1957, ottenendo il quinto posto. La stagione seguente, sempre tra le file dei rossoneri, ottiene la promozione in Serie C grazie ad un ripescaggio.\nNel 1958 \u00e8 ingaggiato dalla , con cui esordisce in Serie A il 19 ottobre, nel pareggio esterno per 1-1 contro l'.\nCon i \"blucerchiati\" ottiene come migliori risultati il quinto posto nella Serie A 1958-1959 ed il quarto nella Serie A 1960-1961.\nCon la Sampdoria prende parte anche alla Coppa Mitropa 1961, chiusa al terzo posto del Gruppo 1, e disputa tutte le 4 gare giocate dei blucerchiati nella Coppa delle Fiere 1962-1963, dove la formazione viene eliminata agli ottavi di finale dal Ferencv\u00e1rosi.\nNel 1964 la lo presta al Brescia, con le rondinelle lombarde disputa una sola partita il 27 settembre 1964, Trani-Brescia (0-0), poi ritorna alla Sampdoria.\nLa sua permanenza con i genovesi termina nel 1965, quando viene ingaggiato dal . Con i labronici si piazza al settimo posto della Serie B 1965-1966.\nTermina la carriera con il , con cui vince il campionato di Serie D 1967-1968."}
{"id": "3480289", "revid": "484362", "url": "https://it.wikipedia.org/wiki?curid=3480289", "title": "Cartello stradale", "text": ""}
{"id": "3480302", "revid": "486946", "url": "https://it.wikipedia.org/wiki?curid=3480302", "title": "Messicola", "text": ""}
{"id": "3480303", "revid": "355211", "url": "https://it.wikipedia.org/wiki?curid=3480303", "title": "Rivoluzione cinese (1949)", "text": ""}
{"id": "3480307", "revid": "767487", "url": "https://it.wikipedia.org/wiki?curid=3480307", "title": "Gunter Sachs", "text": "Biografia.\nNato a Schweinfurt in Baviera nel 1932, sua madre era figlia di Wilhelm von Opel, il fondatore dell'omonima casa automobilistica Opel, mentre suo padre era proprietario della Fichtel &amp; Sachs, industria tedesca che produce motori per moto e accessori per le auto.\nLavor\u00f2 per \"Vogue\" e fece le fotografie per la prima copertina con un nudo nel 1972 e nel 1991 lavor\u00f2 con Claudia Schiffer.\nNel 1972 egli apr\u00ec una galleria ad Amburgo, nella quale organizz\u00f2 la prima mostra europea dedicata ad Andy Warhol, di cui era amico.\nNoto \"playboy\" negli anni cinquanta e sessanta, \u00e8 stato anche fotografo, regista, matematico, studioso di astrologia, industriale. Fu amico dei Kennedy, di Salvador Dal\u00ec, di Gianni Agnelli, di Juliette Greco, di Coco Chanel, di Porfirio Rubirosa e moltissimi altri personaggi di primo piano del jet set internazionale. Ebbe una relazione con Soraya, ex-moglie dello Sci\u00e0 di Persia Mohammad Reza Pahlavi. La sua prima moglie Anne-Marie Faure mor\u00ec durante un intervento. Dal 1966 al 1969 fu il terzo marito dell'attrice Brigitte Bardot.\nPer Brigitte Bardot, la mitica BB, Gunter Sachs ebbe un colpo di fulmine: la incontr\u00f2 sul lago di Ginevra, mentre lei girava un film diretta da Jean-Luc Godard. Il matrimonio con l'affascinante diva francese fu celebrato nel 1966 a Las Vegas. La luna di miele a Tahiti fu leggendaria, e la coppia dei due fu costantemente sotto i riflettori, fino al naufragio della loro unione, dopo soli tre anni.\nDal 1969 alla morte \u00e8 stato il marito dell'ex modella svedese Mirja Larsson, poi nel 1976 acquis\u00ec la cittadinanza svizzera e si trasfer\u00ec a Gstaad, frazione di Saanen. Si \u00e8 suicidato nel 2011 all'et\u00e0 di 78 anni nella propria abitazione di Gstaad. Dal 1969 alla morte \u00e8 stato anche presidente del St. Moritz Bobsleigh Club, il club di bob di Sankt Moritz e gli \u00e8 stata inoltre dedicata una curva (la numero 13) della celebre pista olimpica Olympia Bobrun St. Moritz\u2013Celerina. Per alcuni anni fu anche presidente della Pinakothek der Moderne di Monaco di Baviera.\nSachs ha avuto un figlio dalla prima moglie, Rolf Sachs nato nel 1955 e con la sua terza moglie altri due figli (Christian Gunnar e Claus Alexander)."}
{"id": "3480311", "revid": "1788047", "url": "https://it.wikipedia.org/wiki?curid=3480311", "title": "Simon Church", "text": "Carriera.\nNazionale.\nViene convocato per gli Europei 2016 in Francia."}
{"id": "3480320", "revid": "767487", "url": "https://it.wikipedia.org/wiki?curid=3480320", "title": "Stubbs' New Servants", "text": "Stubbs' New Servants \u00e8 un cortometraggio muto del 1911 diretto da Mack Sennett. \u00c8 l'ultimo film della breve carriera (durata solo due anni) di Stephanie Longfellow.\nTrama.\nI vecchi domestici lasciano la casa degli Stubbs per sposarsi. I due coniugi, allora, decidono di sbrigare le faccende domestiche da soli ma, ben presto, si stufano di quel lavoro e, uno all'insaputa dell'altra, assumono ognuno un domestico. Cos\u00ec, quando un giorno il signor Stubb vede quella che lui crede la moglie tra le braccia del giardiniere e la signora Stubb, dalla finestra, vede quello che lei crede essere il marito tra le braccia di un'altra, una tempesta sta per scoppiare in famiglia. Finch\u00e9 non si scopre l'arcano, il mistero viene svelato e, tra marito e moglie, ritorna la pace.\nProduzione.\nIl cortometraggio fu prodotto dalla Biograph Company.\nDistribuzione.\nIl film, un cortometraggio di 150 metri distribuito dalla General Company, usc\u00ec nelle sale cinematografiche statunitensi il 3 luglio 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio della Biograph diretto da Mack Sennett, la commedia \"The Wonderful Eye\"."}
{"id": "3480321", "revid": "287204", "url": "https://it.wikipedia.org/wiki?curid=3480321", "title": "Joachim Raff", "text": "Biografia.\nRaff nacque in Svizzera in quanto suo padre, che era un insegnante, si trasfer\u00ec l\u00ec da W\u00fcrttemberg nel 1810 per sfuggire al reclutamento militare, allora in atto in Prussia, per combattere sotto Napoleone nel corso dell'invasione della Russia. Joachim studi\u00f2 musica da autodidatta, durante il periodo mentre era maestro elementare di scuola a Schmerikon, Svitto e Rapperswil. \nInvi\u00f2 alcune delle sue composizioni per pianoforte a Felix Mendelssohn che lo raccomand\u00f2 all'editore Breitkopf &amp; H\u00e4rtel per la pubblicazione. Esse vennero pubblicate nel 1844 e ricevettero una favorevole critica sulla rivista \"Neue Zeitschrift f\u00fcr Musik\" da parte di Robert Schumann che fece decidere Raff di spostarsi a Zurigo per dedicarsi alla composizione a tempo pieno.\nNel 1845, Raff si rec\u00f2 a Basilea per assistere ad un concerto di Franz Liszt. Dopo un periodo passato a Stoccarda, nel quale strinse amicizia col compositore e direttore d'orchestra Hans von B\u00fclow, divenne assistente di Liszt a Weimar dal 1850 al 1853. Durante questo periodo aiut\u00f2 Liszt nell'orchestrazione di diversi suoi lavori, dichiarando di aver svolto il grosso del lavoro nell'orchestrazione del poema sinfonico \"Tasso\". Nel 1851, Raff fece rappresentare la sua opera \"K\u00f6nig Alfred\" a Weimar, e cinque anni dopo si trasfer\u00ec a Wiesbaden dove si dedic\u00f2 alla composizione. Dal 1877 fu primo direttore ed insegnante al conservatorio di Francoforte sul Meno. L\u00ec egli chiam\u00f2 ad insegnare Clara Schumann ed un numero elevato di eminenti musicisti, e cre\u00f2 una classe femminile per l'insegnamento della composizione (in quel tempo le donne compositrici non erano tenute in gran conto). Fra i suoi allievi vi furono Edward MacDowell e Alexander Ritter. Mor\u00ec a Francoforte nella notte fra il 24 ed il 25 giugno 1882.\nRaff fu un compositore molto prolifico, e verso la fine della sua vita fu uno dei compositori tedeschi pi\u00f9 noti, anche se le sue composizioni sono oggi largamente dimenticate (solo uno dei suoi pezzi, una cavatina per violino e pianoforte, viene eseguita con una certa regolarit\u00e0 al giorno d'oggi, alcune volte come bis). Trasse influenza da una variet\u00e0 di fonti - le sue undici sinfonie, ad esempio, combinano la classica forma sinfonica, con l'inclinazione romantica alla musica a programma e la scrittura orchestrale contrappuntistica che si rifaceva al barocco. Molte delle sue sinfonie portano dei titoli descrittivi come \"Im Walde\" (No. 3), \"Lenore\" (No. 5) e \"An das Vaterland\" (No. 1), un'opera monumentale della durata di circa settanta minuti. Le sue ultime quattro sinfonie costituiscono un quartetto di opere basate sulle quattro stagioni. Arturo Toscanini diresse diverse esecuzioni della Sinfonia n. 3 \"Im Walde\" nel 1931.\nLa Sinfonia \"Lenore\" (n. 5), famosa ai suoi tempi, venne ispirata dalla ballata omonima di Gottfried August B\u00fcrger. La prima registrazione mondiale di \"Lenore\" venne realizzata nel 1965, dalla London Philharmonic Orchestra diretta da Bernard Herrmann, che descrisse l'opera come \"uno degli esempi pi\u00f9 eleganti della scuola romantica di musica a programma - degno di stare al fianco della \"Symphonie fantastique\" di Berlioz, della \"Faust-Symphonie\" di Liszt e della \"Sinfonia Manfred\" di \u010cajkovskij\".\nHans von B\u00fclow afferm\u00f2 che il suo allievo Richard Strauss venne influenzato, nelle sue prime composizioni, dalle opere di Raff. Ad esempio, la Sinfonia No. 7 \"In den Alpen\" di Raff (1877) ha sensibili affinit\u00e0 con \"Eine Alpensinfonie\" di Strauss (1915). Molta della musica di Raff si dice sia stata precorritrice di alcune opere di Jean Sibelius.\nRaff compose anche in molti altri generi musicali, compreso il concerto, l'opera, la musica da camera e opere per pianoforte. Fra le sue composizioni da camera si annoverano sonate per pianoforte, cinque sonate per violino, una sonata per violoncello, un quintetto con pianoforte, due quartetti con pianoforte, un sestetto di archi e quattro trii con pianoforte. Molte di queste opere vengono registrate ancora oggi. Compose anche numerose suite, alcune per piccoli gruppi strumentali (suite per pianoforte solo e per quartetto d'archi), alcune per orchestra, una per piano e orchestra ed una per violino e orchestra."}
{"id": "3480322", "revid": "281901", "url": "https://it.wikipedia.org/wiki?curid=3480322", "title": "Cobite italiano", "text": ""}
{"id": "3480323", "revid": "729019", "url": "https://it.wikipedia.org/wiki?curid=3480323", "title": "Stazione di Fiume", "text": "La stazione di Fiume () \u00e8 una stazione ferroviaria capolinea delle linee San Pietro del Carso\u2013Fiume e Fiume\u2013Zagabria; serve l'omonima citt\u00e0 croata.\nStoria.\nLa stazione fu attivata nel 1873, all'apertura delle due linee ferroviarie; all'epoca costituiva punto di confine fra la rete austriaca e quella ungherese.\nDopo il trattato di Rapallo nel 1924, con l'annessione della citt\u00e0 al Regno d'Italia, la stazione divenne confine fra le Ferrovie dello Stato italiane e le JD\u017d jugoslave.\nDopo la seconda guerra mondiale la stazione pass\u00f2 alla rete jugoslava, mutando il nome (come la citt\u00e0) in \"Rijeka\". Dal 1991 appartiene alla rete croata (Hrvatske \u017eeljeznice)."}
{"id": "3480326", "revid": "1442080", "url": "https://it.wikipedia.org/wiki?curid=3480326", "title": "Pedro Larraquy", "text": "Carriera.\nClub.\nOltre una breve esperienza al San Lorenzo de Almagro, ha giocato solamente con il V\u00e9lez.\nNazionale.\nConta 3 presenze con la Nazionale argentina."}
{"id": "3480331", "revid": "1573940", "url": "https://it.wikipedia.org/wiki?curid=3480331", "title": "Palazzo Tucci", "text": "Palazzo Tucci \u00e8 un palazzo storico della citt\u00e0 di Lucca, ubicato in via Cesare Battisti 13, angolo con via san Giorgio.\nStoria e descrizione.\nPalazzo Tucci \u00e8 un palazzo del Cinquecento, ristrutturato nel 1779 da Giuseppe Tucci, antenato della famiglia che ancora vi abita, come attestato dall'iscrizione sulla facciata:\nIl rifacimento del XVIII secolo \u00e8 uno dei pi\u00f9 tardi esempi di architettura barocca a Lucca e si deve all'architetto ed erudito Ottaviano Diodati, che lavor\u00f2 anche al giardino della Villa Garzoni a Collodi.\nIn un'ala del palazzo \u00e8 nato il musicista Alfredo Catalani, come recita una lapide sulla facciata posteriore.\nAttualmente \u00e8 in parte adibito a struttura turistico ricettiva."}
{"id": "3480340", "revid": "830939", "url": "https://it.wikipedia.org/wiki?curid=3480340", "title": "Jacob Hendrik Hoeufft", "text": "Biografia.\nHoeufft apparteneva a una famiglia aristocratica, con tradizioni militari, del Brabante Settentrionale. Suo padre Jan Jacob, morto nel 1793, era un ammiraglio mentre lo zio Samuel fu governatore di Breda. Jacob Hendrik Hoeufft si indirizz\u00f2 allo studio del diritto laureandosi \"in utroque iure\" a Leida nel 1778 dopo aver discusso la tesi in lingua latina \"De imperio eminente\". Fu dapprima avvocato all'Aia dal 1777 al 1780, allorch\u00e9 si trasfer\u00ec a Dordrecht dove fu membro del governo municipale. Nel 1793 si trasfer\u00ec definitivamente a Breda dove si dedic\u00f2 pressoch\u00e9 esclusivamente allo studio delle letterature classiche latina e greca e alla produzione poetica in lingua latina. \nLo studio del latino e del greco era iniziato per Hoeufft in giovanissima et\u00e0 a Dordrecht ed era proseguito negli studi secondari fatti a Breda e all'Aia. Oltre alla composizione di versi in lingua latina e agli studi sulla lingua greca, Hoeufft scrisse in lingua olandese, in prosa e in versi. Nel 1816 pubblic\u00f2 a Breda una traduzione in olandese di canzoni del poeta greco Anacreonte in un metro barbaro che imitava il dimetro ionico a minore. Apprezzato soprattutto per la sua attivit\u00e0 di poeta e di classicista, Hoeufft fu accolto alla \"Koninklijke Nederlandse Akademie van Wetenschappen\" (l'Accademia Reale delle Arti e delle Scienze dei Paesi Bassi) e ricevette l'Ordine del Leone dei Paesi Bassi.\nUn suo lascito testamentario permise l'organizzazione del \"Certamen poeticum Hoeufftianum\", un premio di poesia latina. Il premio maggiore, assegnato fra il 1844 e il 1978 una volta l'anno ad Amsterdam da una commissione i cui membri erano stati scelti dalla \"K\u00f6niglich-Niederl\u00e4ndische Akademie der Wissenschaften\", consisteva in una medaglia d'oro da 250 grammi, per il primo classificato, pi\u00f9 la pubblicazione dell'opera a spese dell'Accademia. Erano pubblicate a spese dell'Accademia, previo consenso dell'autore, anche le composizioni che, pur non avendo conseguito il primo premio, venivano giudicate dalla giuria degne di grande lode (\"magnae laudis\")."}
{"id": "3480344", "revid": "729019", "url": "https://it.wikipedia.org/wiki?curid=3480344", "title": "Antonio Subranni", "text": "\u00c8 stato comandante del ROS dei Carabinieri dal 1990 al 1993.\nBiografia.\nUfficiale dei Carabinieri, viene inviato in servizio a Palermo.\nNominato maggiore nel 1978, divenne comandante del Reparto operativo del comando provinciale dell'Arma di Palermo. Per questo in quello stesso anno indag\u00f2 sulla morte di Peppino Impastato, che indirizz\u00f2 verso l'ipotesi terroristica, invece che mafiosa. Da colonnello comand\u00f2 poi il gruppo provinciale di Palermo.\nNominato generale di brigata, nel dicembre 1990 divenne il primo comandante del Raggruppamento operativo speciale (Ros) dell'Arma, appena costituito con i 27 nuclei anticrimine territoriali dei CC. Gli uomini del ROS, sotto il suo comando, catturarono Tot\u00f2 Riina guidati dal capitano \"Ultimo\". Resta capo del ROS fino al 1 dicembre 1993, quando passa al Comitato esecutivo per i servizi di informazione e sicurezza (CESIS).\nNel 1994 \u00e8 nominato generale di divisione e posto al comando della divisione \"Palidoro\" dei CC..\nVa in congedo nel 1996 con il grado di generale di corpo d'armata.\nSua figlia Danila \u00e8 stata capo dell\u2019ufficio stampa e portavoce dell'ex ministro Angelino Alfano dal 2008 al 2018 per poi diventare capo della comunicazione di Forza Italia alla Camera.\nQuestioni giudiziarie.\nFu indagato dalla Direzione distrettuale antimafia di Palermo, per favoreggiamento della latitanza del boss Bernardo Provenzano, per la quale \u00e8 in corso innanzi al Tribunale di Palermo il processo a carico del generale Mario Mori e del colonnello Mauro Obinu, mentre la DDA di Caltanissetta ha proposto richiesta di archiviazione per l'accusa di essere \"punciutu\". Antonio Subranni \u00e8 inoltre indagato per depistaggi durante le indagini sull'assassinio di Peppino Impastato.\nIn merito alle accuse di depistaggio, il GIP nel 2018 ha riconosciuto il depistaggio operato dal generale Subranni, dichiarando per\u00f2 prescritto il reato di favoreggiamento.\nAgnese Borsellino, moglie del giudice Paolo Borsellino, rivela che il marito poco prima di essere ucciso le disse: \"Oggi ho visto la mafia in diretta e mi hanno detto che il generale Subranni si \u00e8 punciutu\" (affiliato alla mafia), ma il generale si \u00e8 dichiarato estraneo alle accuse e il gip di Caltanissetta nel maggio 2012 ha archiviato il procedimento.\nIl processo \"trattativa Stato-mafia\".\n\u00c8 ritenuto il pi\u00f9 alto punto di riferimento istituzionale negli anni 1992-93 nella trattativa Stato-mafia instaurata con Cosa Nostra da due suoi ufficiali, l'allora colonnello Mario Mori e l'allora capitano Giuseppe De Donno.\nIl 24 luglio 2012 la Procura di Palermo, sotto Antonio Ingroia e in riferimento all'indagine sulla trattativa Stato-mafia, ha chiesto il rinvio a giudizio di Subranni e altri 11 indagati accusati di \"concorso esterno in associazione mafiosa\" e \"violenza o minaccia a corpo politico dello Stato\". Gli altri imputati sono i politici Calogero Mannino, Marcello Dell'Utri, gli ufficiali Mario Mori e Giuseppe De Donno, i boss Giovanni Brusca, Tot\u00f2 Riina, Leoluca Bagarella, Antonino Cin\u00e0 e Bernardo Provenzano, il collaboratore di giustizia Massimo Ciancimino (anche \"calunnia\") e l'ex ministro Nicola Mancino (\"falsa testimonianza\"). Subranni nel marzo 2013 \u00e8 stato rinviato a giudizio.\nL'ex ministro Mannino che aveva scelto il rito abbreviato \u00e8 stato assolto il 4 novembre 2015.\nIl 20 aprile 2018 Antonio Subranni \u00e8 stato condannato in primo grado dalla Corte di Assise di Palermo, nella sentenza del processo sulla trattativa Stato-mafia, a 12 anni di reclusione per \"violenza o minaccia a corpo politico dello Stato\", nonch\u00e9 al pagamento, in solido con gli altri condannati, del risarcimento di un milione di euro nei confronti della Presidenza del Consiglio dei Ministri, costituitasi parte civile.\nNell'aprile 2019 \u00e8 iniziato, sempre a Palermo, il processo d'appello. Il 23 settembre 2021 la Corte d'assise d'appello di Palermo lo ha assolto, insieme agli altri ex ufficiali del Ros, perch\u00e9 il fatto non costituisce reato."}
{"id": "3480346", "revid": "729019", "url": "https://it.wikipedia.org/wiki?curid=3480346", "title": "5\u00aa Divisione fanteria &quot;Cosseria&quot;", "text": "La 5\u00aa Divisione fanteria \"Cosseria\" fu una grande unit\u00e0 del Regio Esercito durante la seconda guerra mondiale. Si trattava di una divisione di fanteria di linea che combatt\u00e9 e venne quasi totalmente distrutta in Russia nel dicembre 1942.\nStoria.\nOrigini e costituzione dell'unit\u00e0.\nIl 1\u00ba gennaio 1935, la 5\u00aa Divisione Militare Territoriale di Imperia fu trasformata in Divisione di fanteria di \"Cosseria\", mantenendo la medesima numerazione (5\u00aa). La nuova Divisione raggruppava la \"Brigata di fanteria \"Cosseria\"\" (che ha le sue origini nella Brigata \"Salerno\" costituita il 7 giugno 1883 con alle sue dipendenze organiche l'89\u00ba e il 90\u00ba reggimento di fanteria. In seguito, in rispetto della legge dell'11 marzo 1926 sul nuovo ordinamento dell'esercito, che prevedeva la costituzione delle brigate su tre reggimenti, il 1\u00ba novembre 1926, il Comando Brigata venne sciolto e l'89\u00ba Reggimento fanteria \"Salerno\" viene assegnato alla V Brigata di Fanteria e il 90\u00ba Reggimento fanteria viene assegnato alla I Brigata di Fanteria), con il 41\u00ba e 42\u00ba fanteria Modena e l'89\u00ba fanteria, nonch\u00e9 il 29\u00ba reggimento artiglieria di Divisione. Il 19 agosto dello stesso anno, la 5\u00aa Divisione fanteria \"Cosseria\", unitamente alla Brigata di fanteria di \"Cosseria\" con i soli 41\u00ba e 42\u00ba Reggimenti e il 29\u00ba artiglieria furono inviati nelle colonie italiane d'Africa. Nel contempo, dall'agosto 1935 al settembre 1936, durante il periodo di permanenza in Africa della grande unit\u00e0, l'89\u00ba fanteria, il 43\u00ba fanteria e il 48\u00ba reggimento d'artiglieria per Divisione di fanteria danno vita alla \"Divisione di Fanteria Cosseria II\" (poi 105\u00aa). Il 25 marzo 1939, in seguito all'adozione della divisione di composizione binaria, la Divisione d'Imperia con l'89\u00ba e il 90\u00ba Reggimento fanteria e il 37\u00ba reggimento Artiglieria Divisionale, costituiranno la 5\u00aa Divisione di fanteria \"Cosseria\", mentre il 41\u00ba fanteria e il 42\u00ba fanteria e il 29\u00ba artiglieria andarono a formare la nuova 37\u00aa Divisione fanteria \"Modena\".\nGuerra di Etiopia.\nPartecipa tra il 1935 e il 1936 alla campagna d'Etiopia agli ordini del generale Adolfo Olivetti. In settembre 1935 viene trasferita in Cirenaica, a Bengasi, per acclimatarsi e vi rimane fino a dicembre. Giunta in Etiopia nel gennaio 1936, viene dislocata a Adi Gual\u00e0, nell'alto Mareb, dove svolge principalmente attivit\u00e0 di controllo e protezione delle retrovie del fronte. Faceva parte del IV Corpo d'armata agli ordini del generale di divisione Ezio Babbini. In marzo avanza verso Axum ed in aprile \u00e8 dislocata ad Adua. Rientra in patria in settembre.\nLa seconda guerra mondiale.\nIl 10 giugno 1940, all'entrata in guerra contro la Francia, la divisione \u00e8 schierata con i suoi reparti lungo la frontiera occidentale, nel settore che dal mare andava al monte Grammondo, ad ovest della Val Roia, sulle pendici della Cima Longoira. Dopo una prima fase di stallo, il 20 giugno attacca le posizioni nemiche che presidiano Ponte San Luigi, lungo la via Aurelia, e pi\u00f9 a nord Passo San Paolo e quelle nella zona Colletti. La Divisione incontr\u00f2 una forte resistenza a Ponte San Luigi, dove una piccola opera difensiva della linea Maginot, con una decina di soldati, inchiod\u00f2 i reparti entro il confine italiano. Quando il 22 giugno, rotto il fronte a Passo San Paolo la Divisione riuscir\u00e0 ad aggirare l'opera di ponte San Luigi, la stessa, supportata anche dal fuoco di copertura dell'opera di Cap Martin, non capitol\u00f2. Nonostante diverse incursioni e la pressione delle truppe italiane, il piccolo bunker continu\u00f2 a resistere fino alla fine delle ostilit\u00e0. Nel frattempo, fu ampliata la zona conquistata a nord e a ovest di Mentone sulla strada per Castellar e verso Roquebrune. Alla firma dell'armistizio con la Francia, i reparti della \"Cosseria\" rimasero in territorio di occupazione fino alla met\u00e0 di agosto, quando la Divisione venne fatta rientrare in Italia per impiegare le truppe in difesa delle coste della Liguria occidentale.\nDal giugno del 1942, terminato il compito di difesa costiera in Liguria, la Divisione riceve ordine di trasferimento sul fronte russo-tedesco dove giunge, senza il 37\u00ba Reggimento artiglieria sostituito dal 108\u00b0, a Gorlowka nei primi giorni di luglio. Il primo incarico assunto fu nelle retrovie del XXXV Corpo d'armata come grande unit\u00e0 di riserva. Pi\u00f9 tardi segu\u00ec nell'avanzata le unit\u00e0 attaccanti e il 15 luglio giunse nella zona di Stalino (Doneck), il 25 a Voroshilovgrad, da l\u00ec prosegu\u00ec verso il fiume Don, dopo aver superato il Donez a Luganskaja. Nella primi quindici giorni di agosto, i reparti della Divisione \"Cosseria\", inquadrati nel II Corpo d'armata, furono assegnati al controllo di un tratto di fronte sul Don, a nord della Divisione \"Ravenna\", nel settore compreso fra Novo Kalitwa e l'ansa di Manon. Durante la prima offensiva sovietica sul Don, portata dal 20 al 26 agosto, i reparti della Divisione sostengono nuovi combattimenti per rinforzare il fronte, resistendo senza cedere terreno sulle posizioni attaccate di Krassno Orechowoje. L'11 settembre, durante l'ennesimo tentativo di sfondare a Krassno Orechowoje e a Deresowko, la Divisione perse alcuni posizioni che vennero, in un immediato contrattacco portato il giorno successivo, riportate nelle linee italiane. In seguito, la Divisione fu, in parte avvicendata dal fronte e impiegata di rincalzo alla Divisione \"Ravenna\" e in parte inviata in riordinamento nelle retrovie. A met\u00e0 dicembre, la \"Cosseria\" prende parte alla seconda battaglia difensiva del Don e durante i successivi attacchi portati con particolare violenza sul settore dal giorno 13 al 16, uno sfondamento si produce in direzione di Orobinskij, da cui viene minacciato l'aggiramento di tutta la Divisione. A causa delle gravi perdite subite la Divisione viene sostituita in linea da unit\u00e0 tedesche e impiegata nuovamente in rinforzo della Divisione \"Ravenna\", nella retrovie, nella zona di Rowenko. Questa manovra permise alle truppe di riordinarsi e assumere successivamente il controllo e la difesa delle linee di rifornimento. I successivi avvenimenti bellici sfavorevoli, causati dall'ulteriore pressione nemica nelle zone di rottura del fronte costringono i resti della divisione a ripiegare. Lo spostamento verso sud-ovest venne effettuato mantenendo una fronte di linea allargato, successivamente, le colonne ripiegarono su uno o pi\u00f9 itinerari, sempre incalzati dalla pressione delle unit\u00e0 corazzate nemiche agenti sui reparti arretrati della divisione. Il 2 gennaio 1943, le residue truppe vengono inviate a difendere l'abitato di Roven'ki, alle dipendenze del Corpo d'Armata Alpino. In seguito, i resti stremati della Divisione continuarono nell'estenuante marcia che li riport\u00f2 sul Donez a Forschadt e quindi, da l\u00ec a raggiungere Izjum. Inizi\u00f2 cos\u00ec la lunga marcia della ritirata che compirono a piedi i fanti della \"Cosseria\", percorrono pi\u00f9 di 1.300\u00a0km attraverso Charkiv, Ahtyrka, Romny, Priluki, Neshin, fino a Novo Beliza, nelle vicinanze di Homel', che fu raggiunta il 7 marzo.\nRimpatriata tra la fine di aprile ai primi di maggio 1943, la Divisione venne accasermata in Toscana per potersi riordinare. Dalla Toscana venne dislocata per una breve periodo a Milano. Il 25 luglio fu spostata a Sesto S. Giovanni in servizio di ordine pubblico. L\u00ec cess\u00f2 ogni attivit\u00e0 militare il 12 settembre in conseguenza dell'armistizio dell'8 settembre.\nOrdine di battaglia.\nLa 5\u00aa Divisione di Fanteria era cos\u00ec composta:\nII Corpo d'armata.\nIl II Corpo dell'8\u00aa Armata comprendeva:\nPer un totale di:\nComandanti.\nComandanti (1935-1943)"}
{"id": "3480347", "revid": "110157", "url": "https://it.wikipedia.org/wiki?curid=3480347", "title": "Stadio comunale di Mogliano Veneto", "text": "Lo stadio comunale di Mogliano Veneto, intitolato nel 2014 ad Arles Panisi, \u00e8 un impianto sportivo polivalente della capacit\u00e0 di 2\u00a0300 posti; inaugurato il 15 ottobre 1986, \u00e8 destinato prevalentemente all'atletica leggera (pista a 8 corsie) e il calcio, anche se ospita talora incontri di rugby.\nNella stagione sportiva 2017-18 ospita gli incontri casalinghi del Football Club Union Pro e della squadra primavera del FC Venezia; nonch\u00e9 le sessioni d'allenamento dell'Atletica Mogliano, una costola della Polisportiva Mogliano che lo ha in gestione insieme alla squadra calcistica per conto del Comune. \nNelle annate sportive 2015-16 e 2016-17 ha ospitato anche quelli del Mestre (in attesa della ristrutturazione dello stadio Francesco Baracca, fino al mese di marzo del 2017), mentre fino al 2012 ha ospitato le gare interne del Pro Mogliano.\nNel 1988 ospit\u00f2 la Coppa Europa di atletica leggera per club; tra gli altri eventi di cui fu sede figurano diversi incontri delle rappresentative giovanili calcistiche italiane, e alcune gare della nazionale maggiore di rugby dell'; alla vigilia della in Francia lo stadio fu anche l'impianto interno di alcune Nazionali ospiti che effettuarono la preparazione in Italia ( e ).\nPrima della ristrutturazione dello stadio Maurizio Quaggia la struttura fu utilizzata anche dal Rugby Mogliano all'epoca della sua promozione in serie A nei primi anni 2000.\nStoria.\nLo stadio venne donato dalle Assicurazioni Generali all'amministrazione comunale di Mogliano Veneto nell'ambito di un progetto che ha visto la costruzione di numerose altre opere edili della stessa societ\u00e0 all'interno del comune.\nGrazie all'azienda triestina, la citt\u00e0 \u00e8 riuscita a dotarsi di un impianto sportivo che quando venne ultimato era per l'epoca un vero fiore all'occhiello. Lo stadio comprende 4 gruppi separati di spogliatoi, una palestra, una pista a otto corsie per l\u2019atletica leggera e soprattutto una tribuna di poco meno di 2300 posti numerati, che lo rende il secondo per capienza in provincia (dopo lo stadio Omobono Tenni di Treviso). Nel progetto originario era prevista anche una tribuna secondaria opposta a quella principale che per\u00f2 non venne poi realizzata.\nAperto senza particolari festeggiamenti gi\u00e0 dall'ottobre 1986, l'impianto fu solennemente inaugurato il 18 maggio 1989 da una partita tra il Football Club Internazionale Milano (appena laureatosi campione d'Italia 88-89), la Pro Mogliano e una selezione dopolavoristica dei dipendenti delle Assicurazioni Generali.\nGi\u00e0 dotato di ascensore, recentemente \u00e8 stato predisposto per la divisione in due settori principali divisi nettamente da una recinzione (locali e ospiti).\nLo stadio \u00e8 stato utilizzato in molte occasioni per gare ufficiali di Coppa Italia (anche di Serie C) del Calcio Venezia, per numerose gare amichevoli di precampionato del team lagunare contro altre squadre di Serie A e B e come terreno casalingo nel corso di numerosi Campionati Primavera dall'omonima squadra giovanile arancioneroverde. L'ultima amichevole tra squadre professionistiche giocata nello stadio si \u00e8 svolta il 14 agosto 2012 nel precampionato di Serie A 2012-2013 tra Chievo Verona e Udinese Calcio (2-2). In precedenza Chievo e Udinese si erano scontrate sullo stesso campo nell'estate 2010 nel precampionato di Serie A 2010-11(3-3).\nNumerose sono state anche le sfide dilettantistiche valide per le finali della Coppa Italia Veneta o della Coppa Veneto giocate in questo impianto e nondimeno gli spareggi promozione/retrocessione giocati in questo stadio in qualit\u00e0 di campo neutro. Tra i molti si ricordano il primo spareggio con il tutto esaurito nel 1992 tra Calcio Montebelluna e U.S. Miranese al termine del primo torneo di Eccellenza della stagione 91-92. L'ultima gara di finale che si \u00e8 giocata in questo stadio \u00e8 stata nel gennaio 2011 la finale di Coppa Italia Dilettanti Veneto 2010-11 tra Vittorio Veneto Falmec S.M.C. e Piovese che ha promosso i primi nella Coppa Italia Dilettanti 2010-2011.\nDati tecnici.\nDimensioni campo: 105 x 68 \nDivisori interni: Recinzione\nAltri dati:\nCapienza totale: 2.300 posti"}
{"id": "3480355", "revid": "729019", "url": "https://it.wikipedia.org/wiki?curid=3480355", "title": "Stazione di San Pietro del Carso", "text": "La stazione di San Pietro del Carso () \u00e8 una stazione ferroviaria posta sulla linea Trieste-Vienna, e capolinea della linea per Fiume; serve l'omonimo comune.\nStoria.\nLa stazione fu attivata il 28 luglio 1857, all'apertura della tratta da Lubiana a Trieste, che completava la linea Trieste-Vienna.\nNel 1873, con l'apertura della linea San Pietro del Carso\u2013Fiume, divenne stazione di diramazione.\nDopo la prima guerra mondiale, con l'annessione della zona al Regno d'Italia, la stazione pass\u00f2 alle Ferrovie dello Stato italiane, assumendo il nome di \"San Pietro del Carso\" e successivamente elettrificata con il sistema a CC 3000 V che ancora la caratterizza.\nDopo la seconda guerra mondiale la stazione pass\u00f2 alla rete jugoslava (J\u017d), venendo ribattezzata \"Pivka\", analogamente al centro abitato. Dal 1991 appartiene alla rete slovena (Slovenske \u017eeleznice)."}
{"id": "3480356", "revid": "124900073", "url": "https://it.wikipedia.org/wiki?curid=3480356", "title": "Riccardo Tozzi (imprenditore)", "text": "Ha fondato Cattleya, . \u00c8 stato presidente dell'ANICA dal 2011 al 2016.\nCarriera.\nRiccardo Tozzi \u00e8 nato a Roma nel 1947, dove ha frequentato il Liceo ginnasio Augusto e si \u00e8 laureato presso la Facolt\u00e0 di Legge della Sapienza Universit\u00e0 di Roma in economia internazionale.\nDopo un anno passato negli uffici del Banco di Roma, nel 1975 inizia la sua carriera cinematografica nella Sacis (consociata Rai), curando la coproduzione e vendita internazionale di numerosi film, molti dei quali risultano fra le produzioni di maggiore successo dell'epoca. Tra i titoli: \"Padre padrone\" di Paolo e Vittorio Taviani (Palma d'Oro a Cannes nel 1977), \"L'albero degli zoccoli\" di Ermanno Olmi (Palma d'Oro a Cannes nel 1978), \"Prova d'orchestra\" di Federico Fellini, \"Identificazione di una donna\" di Michelangelo Antonioni. Collabora inoltre con Sergio Silva nella creazione della fiction \"La piovra\".\nNel 1986 \u00e8 chiamato a Mediaset per creare la struttura di produzione televisiva. La dirige fino al 1997, commissionando la realizzazione di circa 1500 ore di prodotto e contribuendo a creare alcuni dei maggiori successi della televisione commerciale italiana. Per il gruppo televisivo ha curato anche la produzione di molti film, tra i quali \"Jane Eyre\" di Franco Zeffirelli, \"L'assedio\" di Bernardo Bertolucci e \"Il dolce cinema\", documentario di Martin Scorsese sul cinema italiano.\nNel 1997 fonda la casa di produzione Cattleya e da allora \u00e8 il punto di riferimento creativo della societ\u00e0, coordinando i settori e seguendo personalmente lo sviluppo dei progetti. \nCon Cattleya produce oltre sessanta film, fra cui grandi successi di critica e pubblico come \"Un t\u00e8 con Mussolini\" di Franco Zeffirelli, \"Io non ho paura\" di Gabriele Salvatores, \"Non ti muovere\" di Sergio Castellitto, \"Caterina va in citt\u00e0\" di Paolo Virz\u00ec, \"Romanzo criminale\" di Michele Placido, \"La bestia nel cuore\" di Cristina Comencini (nomination all'Oscar 2005), \"Mio fratello \u00e8 figlio unico\" di Daniele Luchetti (Palma d'oro per Elio Germano, Cannes 2010), \"Lezioni di cioccolato\" di Luca Lucini, \"Benvenuti al Sud\" di Luca Miniero, \"Terraferma\" di Emanuele Crialese (premio Speciale della Giuria- Festival di Venezia 2011 - Candidato all'Oscar ed- 2012 per l'Italia), \"ACAB - All Cops Are Bastards\" di Stefano Sollima, \"Romanzo di una strage\" di Marco Tullio Giordana, \"Educazione siberiana\" di Gabriele Salvatores, \"Si accettano miracoli\" di Alessandro Siani, \"Suburra\" di Stefano Sollima, che presto diventer\u00e0 una serie per Netflix.\nProduce, inoltre, pi\u00f9 di dieci serie televisive e negli ultimi anni contribuisce a trasformare il panorama della serialit\u00e0 televisiva, dando vita a prodotti di respiro internazionale come \"Romanzo criminale - La serie\" e \"Gomorra - La serie\".\nNel 2015 esplora nuovi format producendo con \"La Repubblica\" le web series \"Non c'\u00e8 problema\" e \"Connessioni: 10 incontri sentimentali\".\nDal 2007 ha ricoperto in ANICA la carica di Presidente della Sezione Produttori e nel maggio 2011 \u00e8 stato eletto Presidente dell'ANICA, carica che ricopre fino al 2016. Nel luglio del 2011 \u00e8 stato nominato vicepresidente di CCI \u2013 Confindustria Cultura Italia.\nNell'ottobre 2017, dopo l'uscita di \"Suburra - La serie\", annuncia di aver ceduto il 51% di Cattleya alla societ\u00e0 inglese Itv Studios; gli rimane cos\u00ec il 49% dato che aveva riacquistato le quote di Universal e DeA Communications.\nVita privata.\n\u00c8 stato sposato con la regista e scrittrice italiana Cristina Comencini con cui ha un figlio, il DJ Luigi Tozzi. E' patrigno dei due figli di Cristina Comencini, il politico Carlo Calenda e la sceneggiatrice Giulia Calenda. Quando nel 2016 Carlo Calenda fu nominato Ministro dello Sviluppo Economico, Tozzi si dimise da Presidente dell'ANICA per evitare sospetti di conflitto di interessi."}
{"id": "3480358", "revid": "1543377", "url": "https://it.wikipedia.org/wiki?curid=3480358", "title": "Alessandro D'Ottavio", "text": "Carriera.\nDa dilettante.\nNel 1948, a Milano, conquist\u00f2 il titolo italiano dilettanti nei pesi welter. Grazie a tale risultato ebbe l'onore di rappresentare l'Italia ai giochi olimpici estivi di Londra, nella medesima categoria. Di seguito i risultati ottenuti:\nDopo aver conquistato la medaglia di bronzo olimpica, ha continuato a salire sul ring come componente della squadra nazionale, senza raggiungere risultati significativi. Nel 1950 ha deciso di passare tra i professionisti.\nDa professionista.\nIl debutto tra i professionisti di D'Ottavio ha avuto luogo il 7 gennaio 1950, nella scuderia di Gigi Proietti. Batt\u00e9 il suo primo rivale Giovanni Ferrari ai punti in otto round. Dopo dodici vittorie consecutive conobbe la prima sconfitta il 2 maggio 1951 con William Poli. \nCombatt\u00e9 altre nove volte con risultati alterni. Il 5 ottobre 1953 a Forl\u00ec ebbe la possibilit\u00e0 di competere per il titolo vacante di campione d'Italia dei pesi medi, contro Wildmer Milandri ma perse ai punti in dodici round. L'11 novembre 1954, nel terzo sottoclou del campionato europeo Mitri-Humez pareggi\u00f2 con il britannico Jimmy King.\nIl 19 giugno 1955 Sandro d'Ottavio ebbe nuovamente la chance di conquistare il titolo italiano dei medi ma perse per knock-out tecnico al sesto round da Bruno Tripodi. L'11 novembre dello stesso anno, sul ring di Manchester, sconfisse ai punti in 10 riprese Ron Barton, grande promessa britannica dei mediomassimi. Ancora in terra britannica sub\u00ec la vendetta di Barton (sconfitta ai punti in 10 riprese) e poi perse dall'ex campione europeo e mondiale dei medi Randy Turpin (Kot al sesto round).\nPoi sal\u00ec di categoria ma perse ancora nel suo primo tentativo di conquistare la cintura italiana dei mediomassimi, contro Artemio Calzavara, il 14 luglio 1956 a Saint-Vincent. Riusc\u00ec finalmente a diventare il campione d'Italia nell'estate del 1957, battendo a Roma il quotato Rocco Mazzola, ai punti. \nSfid\u00f2 poi l'ex campione d'Europa dei pesi massimi Francesco Cavicchi, ottenendo un'onorevole sconfitta ai punti. Il 28 giugno 1958 concesse la rivincita a Rocco Mazzola per la cintura italiana dei mediomassimi ma perse ai punti. Decise allora di terminare la sua carriera di atleta. \nIn totale ha disputato 41 combattimenti da professionista, di cui 24 vinti (4 prima del limite), 13 persi e 4 pari."}
{"id": "3480383", "revid": "149727", "url": "https://it.wikipedia.org/wiki?curid=3480383", "title": "Locomotiva FNM Gruppo 200", "text": ""}
{"id": "3480387", "revid": "149727", "url": "https://it.wikipedia.org/wiki?curid=3480387", "title": "Locomotiva FNM Gruppo 220", "text": ""}
{"id": "3480392", "revid": "149727", "url": "https://it.wikipedia.org/wiki?curid=3480392", "title": "Locomotiva FNM Gruppo 250", "text": ""}
{"id": "3480397", "revid": "149727", "url": "https://it.wikipedia.org/wiki?curid=3480397", "title": "Locomotiva FNM Gruppo 280", "text": ""}
{"id": "3480398", "revid": "729019", "url": "https://it.wikipedia.org/wiki?curid=3480398", "title": "Khalid al-Islambuli", "text": "Fu promosso all'Accademia Militare Egiziana con eccellenti voti. Si era arruolato nell'esercito egiziano come ufficiale di artiglieria e ottenne alla fine il grado di sottotenente. Per influenza di alcuni colleghi, Kh\u0101lid al-Isl\u0101mb\u016bl\u012b si un\u00ec all'organizzazione terroristica della Jihad islamica egiziana.\nIl fratello minore di Kh\u0101lid al-Isl\u0101mb\u016bl\u012b, Mu\u1e25ammad al-Isl\u0101mb\u016bl\u012b, fu arrestato per aver stabilito collegamenti operativi con i gruppi religiosi fondamentalisti di Asyut, centro del Fondamentalismo islamico a circa 400\u00a0km a sud del Cairo. Tale arresto \u00e8 ritenuto essere stato il fattore scatenante per l'evento pensato e condotto a compimento da Kh\u0101lid al-Isl\u0101mb\u016bl\u012b.\nL'unit\u00e0 di artiglieri in cui militava Kh\u0101lid al-Isl\u0101mb\u016bl\u012b fu designata per prender parte alla parata militare al Cairo del 6 ottobre 1981. Kh\u0101lid al-Isl\u0101mb\u016bl\u012b non era previsto dovesse parteciparvi ma fu scelto per caso, per rimpiazzare un collega che si era scusato di non potervi prendere parte. \nQuando l'unit\u00e0 di Kh\u0101lid al-Isl\u0101mb\u016bl\u012b cominci\u00f2 ad avvicinarsi al palco dove si trovava il Presidente Anwar al-S\u0101d\u0101t, egli balz\u00f2 fuori dal camion militare assieme a tre altri camerati, correndo in direzione del palco, lanciando granate in direzione del Presidente, che aveva a fianco alcune personalit\u00e0 straniere. Kh\u0101lid al-Isl\u0101mb\u016bl\u012b salt\u00f2 sulla piattaforma e scaric\u00f2 il suo fucile sul corpo di Anwar al-S\u0101d\u0101t, gridando: \u00abHo ucciso Faraone\u00bb. Kh\u0101lid al-Isl\u0101mb\u016bl\u012b fu catturato.\nVentitr\u00e9 cospiratori suoi complici furono giudicati da un Tribunale Militare e riconosciuti colpevoli. Kh\u0101lid al-Isl\u0101mb\u016bl\u012b, Mu\u1e25ammad \u02bfAbd al-Sal\u0101m Faraj, 'Isam al-Qamari e tre altri loro complici furono giustiziati il 15 aprile 1982."}
{"id": "3480400", "revid": "59645", "url": "https://it.wikipedia.org/wiki?curid=3480400", "title": "Dottor Priestley", "text": ""}
{"id": "3480410", "revid": "729019", "url": "https://it.wikipedia.org/wiki?curid=3480410", "title": "Ernst Busch (militare)", "text": "Biografia.\nBusch nacque ad Essen, in Germania; suo padre era un colonnello dell'esercito tedesco, poi deputato per il Partito Conservatore al Reichstag. Busch fu educato all'accademia militare di Gro\u00df Lichterfelde, dalla quale usc\u00ec sottotenente di cavalleria; entr\u00f2 nell'esercito tedesco nel 1904 e partecip\u00f2 alla prima guerra mondiale combattendo sul fronte orientale, prima in servizio attivo poi venne assegnato allo stato maggiore del generale Friedrich von Bock und Polach.\nDopo la guerra Busch fu ufficiale nella Baltisches Landswehr gestita dal generale von der Goltz e fu compagno di Georg Baron Manteuffel-Szoege e Sigismind von Radecki, e poi ufficiale nell'esercito controrivoluzionario del generale Maercker e partecip\u00f2 alla repressione dei moti spartachisti; nel 1908 era stato promosso tenente, nel 1916 capitano e nel 1928 maggiore. Nel 1925 pass\u00f2 in fanteria gli venne assegnato l'incarico di ispettore dei trasporti di truppe e cinque anni dopo fu nominato tenente colonnello del 9\u00ba Reggimento Fanteria.\nAll'inizio della seconda guerra mondiale prese parte all'invasione della Polonia al comando di un corpo d'armata inquadrato nella 14. Armee del generale Wilhelm List, mentre nel 1940 durante la campagna di Francia assunse il comando della 16. Armee che svolse un ruolo importante nella schiacciante vittoria tedesca. Dopo il successo del Terzo Reich in occidente venne insignito della Croce di Cavaliere della Croce di ferro.\nBusch mantenne il comando della 16. Armee anche all'inizio prese dell'operazione Barbarossa e guid\u00f2 le sue truppe, dipendenti dal Gruppo d'armate Nord del feldmaresciallo Wilhelm Ritter von Leeb, all'avanzata verso Leningrado. Le truppe di Busch marciarono con successo fino all'altopiano del Valdaj a sud del lago Ilmen dove per\u00f2 dovettero arrestarsi all'inizio dell'inverno del 1941 a causa della crescente resistenza dell'Armata Rossa, dell'esaurimento delle risorse e dei rigori del rigido clima russo. La controffensiva sovietica del gennaio 1942 mise in grande difficolt\u00e0 Busch; la 16. Armee rischi\u00f2 di essere travolta e una parte delle forze, sei divisioni del II corpo d'armata, venne accerchiata nella cosiddetta sacca di Demjansk. Da febbraio 1942 al marzo 1943 Busch diresse la sua armata in aspri combattimenti per evitare uno sfondamento e cercare di riaprire i collegamenti con le truppe accerchiate a Demjansk che organizzarono una tenace resistenza e respinsero tutti i tentativi sovietici di schiacciare la sacca. Nel maggio 1942 i tedeschi riaprirono precarie vie di comunicazione con Demjansk ma fu solo nel febbraio 1943 che inizi\u00f2 l'\"operazione Ziethen\", l'evacuazione della sacca di Demjansk attraverso il cosiddetto \"corridoio di Ramu\u0161evo\"; la ritirata si concluse con successo e le truppe si ricongiunsero con il grosso dell'armata di Busch. Per la tenacia e la determinazione dimostrata durante la lunga battaglia difensiva, Busch fin dal 31 gennaio 1943 era stato promosso feldmaresciallo, nello stesso giorno in cui Adolf Hitler aveva nominato allo stesso grado supremo anche i generali Friedrich Paulus, Ludwig Ewald von Kleist e Maximilian von Weichs.\nComand\u00f2 il Gruppo d'armate Centro sul fronte orientale ma, dopo la disastrosa sconfitta subito durante l'operazione Bagration sferrata dall'Armata Rossa a partire dal 22 giugno 1944, fu sostituito dal feldmaresciallo Walter Model. Busch, contrastato dall'avanzata dei britannici di Montgomery si arrese al gruppo d'armata britannico del nordovest il 3 marzo 1945 e venne internato nel campo di prigionia di Aldershot, in Inghilterra. Mor\u00ec a causa di un colpo apoplettico il 17 luglio dello stesso anno, ed \u00e8 sepolto nel cimitero di guerra tedesco di Cannock Chase, nello Staffordshire."}
{"id": "3480411", "revid": "767487", "url": "https://it.wikipedia.org/wiki?curid=3480411", "title": "Una farfalla con le ali insanguinate", "text": "Una farfalla con le ali insanguinate \u00e8 un film del 1971, diretto da Duccio Tessari ed interpretato, fra gli altri, da Giancarlo Sbragia, Helmut Berger e Lorella De Luca.\nIl film contiene sequenze girate a Milano (sono riconoscibili l'Accademia di Brera, il Grattacielo Pirelli e Piazza San Babila), ma gli esterni sono perlopi\u00f9 girati a Bergamo Alta, in particolare presso la Cappella Colleoni. Il titolo del film deriva dal gioiello a forma di farfalla regalato da Giorgio a Fran\u00e7oise.\nTrama.\nUna studentessa francese, Fran\u00e7oise Pigaut, viene trovata accoltellata in un parco di Bergamo dopo aver accettato un passaggio da uno sconosciuto. Il commissario Berardi, incaricato delle indagini, scopre presto una serie di prove schiaccianti a carico di un giornalista televisivo, Alessandro Marchi, il quale viene perci\u00f2 condannato all'ergastolo. L'avvocato di Marchi, l'ambiguo Giulio Cordaro, ha difeso con professionalit\u00e0 il suo cliente e si finge suo amico, ma in realt\u00e0 \u00e8 convinto della sua colpevolezza ed \u00e8 contento di aver perso la causa anche perch\u00e9 \u00e8 l'amante di Maria, moglie di Alessandro.\nDopo la fine del processo, la figlia di Alessandro, Sarah, che disprezza la madre per la sua ipocrisia borghese e il suo adulterio, incontra casualmente Giorgio - rampollo di una ricca e nobile famiglia schiacciato dalla forte personalit\u00e0 del padre - che era stato un suo ex compagno di scuola ed \u00e8 adesso un pianista boh\u00e9mien e contestatore, il quale, con la sua testimonianza in giudizio, ha cercato di scagionare Alessandro.\nTra Sarah e Giorgio nasce una relazione, eppure il giovane appare stranamente inquieto e turbato. Nei giorni successivi, due nuovi delitti, perpetrati nello stesso parco bergamasco con modalit\u00e0 assai simili all'assassinio di Fran\u00e7oise, inducono la Corte di cassazione a ritenere che Alessandro Marchi sia vittima di un errore giudiziario e a disporre perci\u00f2 la riapertura del giudizio di merito. Alessandro viene quindi assolto, anche grazie alla testimonianza della sua amante, la spregiudicata Marta Clerici, che al tempo del primo processo si trovava all'estero con un'amica.\nTornato in libert\u00e0, il giornalista riceve una telefonata da Giorgio, che gli chiede di incontrarlo in segreto in un capannone industriale dismesso. Alessandro si presenta quindi all'appuntamento con il giovane, il quale gli fa confessare l'omicidio di Fran\u00e7oise e gli rivela a sua volta di aver commesso i due delitti successivi per indurre la Corte ad assolverlo e poter cos\u00ec vendicare di persona l'uccisione della ragazza, che era la sua fidanzata. Ma, quando Giorgio cerca di uccidere Alessandro a colpi di pistola, il giornalista si difende con un coltello e, nella colluttazione, entrambi rimangono feriti mortalmente."}
{"id": "3480426", "revid": "481666", "url": "https://it.wikipedia.org/wiki?curid=3480426", "title": "Frank E. Woods", "text": "Biografia.\nFrank Woods inizi\u00f2 la sua carriera di sceneggiatore nel 1908, collaborando con Wallace McCutcheon, il regista cui era affidata la direzione della American Mutoscope &amp; Biograph. McCutcheon dovette lasciare il lavoro a causa di una grave malattia, affidando gli studi al figlio che, per\u00f2, non si dimostr\u00f2 all'altezza del compito.Il tutto pass\u00f2 cos\u00ec nelle capaci mani del trentaduenne David Wark Griffith che divenne ben presto il regista di punta della Biograph.Woods collabor\u00f2 con Griffith a numerosi film. A lui si deve la sceneggiatura di \"La nascita di una nazione\" (scritto insieme a Griffith e all'autore del libro, Thomas F. Dixon Jr.).\nFu designer dei titoli e delle didascalie per \"Giuditta di Betulla\" e supervisore alla produzione di \"Intolerance\", due altre grosse produzioni di Griffith.\nDal 1908 al 1925, Woods scrisse in tutto 91 sceneggiature. Fu anche un pioniere della critica cinematografica e delle riviste dedicate al settore. Il suo contributo viene rimarcato nel documentario del 2009 \"\" di Gerald Peary.\n\u00c8 stato uno dei 36 membri fondatori dell'Academy of Motion Picture Arts and Sciences (AMPAS) che nasce nel 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar."}
{"id": "3480427", "revid": "1118253", "url": "https://it.wikipedia.org/wiki?curid=3480427", "title": "Abbazia di Notre-Dame de Jouarre", "text": "L'abbazia di Notre-Dame de Jouarre \u00e8 un'antica e famosa abbazia francese, sita nel dipartimento Senna e Marna, regione dell'\u00cele-de-France, ancor oggi abitata da una comunit\u00e0 di monache benedettine.\nStoria.\nFondata verso il 630 da Adone di Jouarre, sull'esempio di san Colombano, l'abbazia era un monastero doppio, comprendente cio\u00e8 un convento maschile ed uno femminile, posti sotto un'unica autorit\u00e0.\nLa cripta di epoca merovingia contiene i cenotafi dei fondatori conservatisi fino ai nostri giorni (su uno di questi compare un'effigie del Tetramorfo che \u00e8 considerata la pi\u00f9 antica di Francia).\nNei secoli IX e X l'abbazia era un'importante m\u00e8ta di pellegrinaggi nella sfera d'influenza di Aquisgrana, centro dell'impero.\nNell'XI e nel XII secolo si form\u00f2 intorno all'abbazia un borgo fortificato che costitu\u00ec il primo nucleo dell'attuale citt\u00e0 di Jouarre.\nEventi rimarchevoli.\nLa notte di San Bartolomeo (1572), la badessa Carlotta di Borbone-Montpensier, convertitasi al protestantesimo, fugg\u00ec verso la Germania, nascosta in un carretto di fieno.\nNel XVII secolo la badessa Giovanna di Borbone costru\u00ec un'imponente chiesa di stile classico, che fu poi venduta, pietra su pietra, durante la Rivoluzione francese. La badessa Giovanna di Lorena, amica personale della regina Anna d'Austria, accoglieva sovente quest'ultima nell'abbazia.\nNel XVIII secolo la badessa Caterina-Enrichetta di Montmorin di Saint-H\u00e9rem fece costruire la grande ala, ancor oggi abitata da una comunit\u00e0 di religiose benedettini.\nLe monache, disperse nel 1792 riacquistarono a poco a poco una gran parte degli edifici venduti come beni nazionali, ma le terre non tornarono mai pi\u00f9 all'abbazia.\nNel XIX secolo la ripresa dell'abbazia fu assicurata da un gruppo proveniente dall'abbazia di Pradines, nella regione della Loira.\nProduzione.\nLa comunit\u00e0 di suore che attualmente risiede nell'abbazia vive secondo la Regola di San Benedetto, \"ora et labora\". Esse dividono la loro giornata fra i momenti di preghiera e quelli di fabbricazione di presepi e statuette in ceramica, smalto a pieno fuoco, terracotta dipinta e smaltata."}
{"id": "3480436", "revid": "767487", "url": "https://it.wikipedia.org/wiki?curid=3480436", "title": "La rossa dalla pelle che scotta", "text": "La rossa dalla pelle che scotta \u00e8 un film del 1972, diretto da Renzo Russo con colonna sonora di Sante Maria Romitelli.\nTrama.\nAd Istanbul un pittore squattrinato usa come musa e modella una donna di facili costumi di cui, dopo un po', si innamora. La donna ben presto progetta di fuggire con uno dei suoi amanti e il pittore, quindi, la uccide. Chiuso in casa dopo il delitto, finisce con l'usare, come musa ispiratrice dei suoi quadri, una grande bambola lasciatagli in dono da un hippy amico della donna uccisa..."}
{"id": "3480440", "revid": "729019", "url": "https://it.wikipedia.org/wiki?curid=3480440", "title": "Klemm Kl 105", "text": "Il Klemm Kl 105 era un monomotore da turismo biposto ad ala bassa realizzato dall'azienda tedesca Leichtflugzeugbau Klemm GmbH nei tardi anni trenta e rimasto al primo stadio di sviluppo.\nDestinato al mercato dell'aviazione generale l'avvio alla produzione in serie venne compromessa dall'inizio della seconda guerra mondiale venendo realizzato in una piccola serie di prototipi equipaggiati con motori di piccola potenza.\nStoria del progetto.\nNella seconda met\u00e0 degli anni trenta, nell'ambito della segreta preparazione della Germania all'inizio della seconda guerra mondiale, il Reichsluftfahrtministerium (RLM), il ministero deputato alla gestione dell'intera aviazione tedesca del periodo, ritenne che la vicinanza degli stabilimenti Klemm al confine francese fosse strategicamente pericoloso e sugger\u00ec ad Hanns Klemm di spostare la produzione dei propri modelli in uno stabilimento della Germania centrale. Klemm, bench\u00e9 si fosse espresso sfavorevolmente dichiarando di non aver intenzione n\u00e9 di concedere la licenza di produzione ad altre aziende n\u00e9 di avviare la produzione di velivoli militari, fu costretto ad accettare un compromesso ed a costituire una nuova filiale ad Halle, in Sassonia, dove venne spostata la gran parte della manovalanza. La decisione di Klemm di non abbandonare gli stabilimenti di B\u00f6blingen caus\u00f2 una crisi nell'azienda che lo costrinse a cessare la produzione e trasferirsi a Berlino presso la Siebel Flugzeugwerke dall'amico Fritz Siebel, dove assunse il compito di progettare un nuovo velivolo da trasporto leggero, inizialmente designato Kl 104 e ridesignato in seguito Siebel Fh 104 \"Hallore\".\nIn quest'ambito Klemm svilupp\u00f2 una tecnologia costruttiva designata \"Schalenbauweise\" (letteralmente \"esoscheletrica\") che prevedeva la realizzazione di due gusci con struttura in legno ricoperta da una pelle in legno che, unita con opportuni collanti, consentiva di avere una fusoliera dalle caratteristiche comparabili a quelle ottenute mediante l'impiego di altri metodi, ma introducendo vantaggi in quanto all'assemblaggio ed ai costi di realizzazione.\nPur non beneficiandone l'Fh 104, questa tecnologia venne riutilizzata nel progetto del nuovo Kl 105, un biposto destinato al mercato dei velivoli da turismo, indirizzato all'utenza privata ed ai club e che ereditava la fascia occupata precedentemente dai Kl 31 e Kl 32.\nSviluppo.\nIl Kl 105 riproponeva l'aspetto dei suoi predecessori pari ruolo, monomotore ad ala bassa con cabina di pilotaggio chiusa a due posti affiancati. La propulsione era affidata ad un motore di bassa potenza, il nuovo Zundapp Z 9 in grado di erogare una potenza pari a 50 PS (36,8 kW).\nIl primo prototipo, designato KL 105 V1, venne portato in volo nel corso del 1938 seguito da una serie di successivi esemplari che utilizzarono anche un diverso gruppo motoelica, l'Hirth HM 515.\nTecnica.\nIl Kl 105 era un velivolo dall'aspetto convenzionale, basato sui precedenti modelli sviluppati dall'azienda e del quale manteneva le caratteristiche salienti: monomotore monoplano a carrello fisso.\nLa fusoliera, realizzata in legno con rivestimento di pannelli in compensato, era caratterizzata dalla presenza di una cabina di pilotaggio chiusa dove potevano trovare posto i due membri dell'equipaggio, il pilota ed il passeggero. Posteriormente terminava in un impennaggio classico monoderiva con piani orizzontali montati a sbalzo.\nLa configurazione alare era monoplana, con ala montata bassa sulla fusoliera, realizzata con una parte centrale alla quale erano poi collegate le due semiali richiudibili per favorire l'hangaraggio.\nIl carrello d'atterraggio era un semplice biciclo fisso, collegato alla parte inferiore della fusoliera tramite una struttura tubolare ammortizzata ed integrato posteriormente da un pattino d'appoggio anch'esso ammortizzato."}
{"id": "3480442", "revid": "767487", "url": "https://it.wikipedia.org/wiki?curid=3480442", "title": "Nicol\u00e1s Olmedo", "text": "Carriera.\nClub.\nDurante la sua carriera ha giocato solo con il Godoy Cruz, esclusa un'esperienza in prestito al San Mart\u00edn.\nNazionale.\nDebutta nel 2010 con la Nazionale argentina."}
{"id": "3480450", "revid": "767487", "url": "https://it.wikipedia.org/wiki?curid=3480450", "title": "Ricardo Vaghi", "text": "Caratteristiche tecniche.\nDifensore, ricopr\u00ec il ruolo di centrale difensivo destro nel 2-3-5 e nel 3-2-5. Era molto dotato fisicamente.\nCarriera.\nClub.\nInizi\u00f2 la sua carriera molto giovane nell'Almagro, squadra del suo barrio. Pass\u00f2 al River Plate nel 1935, e vinse due titoli nel 1936 e nel 1937; divenne poi titolare fisso negli anni 1940, durante i quali fu uno dei cardini della \"M\u00e1quina\", in cui dimostr\u00f2 le sue qualit\u00e0 come centrale, dando equilibrio alla squadra e conferendo sicurezza al gioco. Tra il 1941 e il 1947 vinse quattro campionati nazionali, venendo impiegato con continuit\u00e0, e assomm\u00f2 323 partite. Questo numero di incontri lo pone tra i 10 giocatori con pi\u00f9 presenze nella storia della societ\u00e0."}
{"id": "3480453", "revid": "30300", "url": "https://it.wikipedia.org/wiki?curid=3480453", "title": "Giro 2011", "text": ""}
{"id": "3480455", "revid": "30300", "url": "https://it.wikipedia.org/wiki?curid=3480455", "title": "94\u00b0 Giro d'Italia", "text": ""}
{"id": "3480457", "revid": "466539", "url": "https://it.wikipedia.org/wiki?curid=3480457", "title": "Renzo Russo", "text": "Lavora principalmente a pellicole sexy."}
{"id": "3480462", "revid": "408977", "url": "https://it.wikipedia.org/wiki?curid=3480462", "title": "Ubisoft Toronto", "text": ""}
{"id": "3480463", "revid": "262457", "url": "https://it.wikipedia.org/wiki?curid=3480463", "title": "K\u0101rttikeya", "text": ""}
{"id": "3480465", "revid": "767487", "url": "https://it.wikipedia.org/wiki?curid=3480465", "title": "Sexy (film 1962)", "text": "Sexy \u00e8 un film del 1962, diretto da Renzo Russo. Rientra nella categoria dei Mondo movie sulla vita notturna che andavano di moda negli anni 60."}
{"id": "3480466", "revid": "648716", "url": "https://it.wikipedia.org/wiki?curid=3480466", "title": "Gustavo di Thurn und Taxis", "text": "Biografia.\nGustavo era figlio del principe Francesco di Thurn und Taxis (1852-1897) e della contessina Theresia Grimaud d'Orsay; suoi nonni paterni erano Massimiliano Carlo di Thurn und Taxis, gi\u00e0 capo del casato principesco dei Thurn und Taxis, e Mathilde Sophie zu Oettingen-Oettingen und Oettingen-Spielberg (1816-1886). Gustavo si laure\u00f2 in filosofia all'Universit\u00e0 di Tubinga e partecip\u00f2 alla prima guerra mondiale come tenente nel corpo d'armata del generale bavarese Hermann Mertz von Quirnheim.\nDopo la guerra fece parte della Societ\u00e0 Thule, formazione conservatrice, e appoggi\u00f2 coloro che volevano abbattere la repubblica bavarese, tra i quali il Gustav von Kahr, Otto von Lossow e professor Ernst Berger con il quale tenne un discorso al Liutpold-Gymansium. Quando il monarchico austriaco Anton Graf von Arco auf Valley uccise Kurt Eisner si scaten\u00f2 una violenta rappresaglia popolare anti-nobiliare, durante la quale Gustavo venne assassinato a colpi di baionetta da una folla di soldati inferociti."}
{"id": "3480468", "revid": "1442080", "url": "https://it.wikipedia.org/wiki?curid=3480468", "title": "44 gatti e tante altre", "text": "44 gatti e tante altre \u00e8 un album della cantante Cristina D'Avena pubblicato il 6 aprile 2007, sebbene il disco fosse gi\u00e0 presente all'interno del triplo CD \"Le canzoni di Nonna Pina - Special\" pubblicato il 24 novembre 2006.\nL'album contiene alcuni successi dello Zecchino d'Oro reinterpretati da Cristina D'Avena, di cui 7 gi\u00e0 presenti nell'album \"Il valzer del moscerino\" uscito pochi mesi prima."}
{"id": "3480470", "revid": "262457", "url": "https://it.wikipedia.org/wiki?curid=3480470", "title": "Sarasvat\u012b", "text": ""}
{"id": "3480471", "revid": "262457", "url": "https://it.wikipedia.org/wiki?curid=3480471", "title": "P\u0101rvat\u012b", "text": ""}
{"id": "3480478", "revid": "1632387", "url": "https://it.wikipedia.org/wiki?curid=3480478", "title": "Boris (gruppo musicale)", "text": "I Boris sono un gruppo rock sperimentale giapponese, formatosi a Tokyo nel 1992. Sono conosciuti per il loro stile che unisce ed attraversa diversi generi musicali quali drone, sludge, doom, stoner, rock psichedelico, indie e ambient."}
{"id": "3480480", "revid": "767487", "url": "https://it.wikipedia.org/wiki?curid=3480480", "title": "Per una valigia piena di donne", "text": "Per una valigia piena di donne \u00e8 un film del 1964, diretto da Renzo Russo.\nTrama.\nUn marito in cerca di distrazioni si allontana da casa per un fantasioso viaggio attraverso i locali notturni delle grandi citt\u00e0 europee. Si alternano cos\u00ec esibizioni di giochi di prestigio, di balletti e di numeri di spogliarello. Alla fine il marito viene ricondotto a casa dalla moglie infuriata."}
{"id": "3480482", "revid": "120405266", "url": "https://it.wikipedia.org/wiki?curid=3480482", "title": "Il valzer del moscerino", "text": "Il valzer del moscerino \u00e8 un album in studio della cantante italiana Cristina D'Avena, pubblicato il 23 giugno 2006.\nDescrizione.\nL'album contiene alcuni successi dello Zecchino d'Oro cantati da Cristina D'Avena, compresa la reinterpretazione del brano \"Il valzer del moscerino\" che d\u00e0 il titolo all'album, brano con cui la stessa cantante, all'et\u00e0 di 3 anni e mezzo, esord\u00ec alla rassegna canora nell'edizione del 1968.\nNel 2011 l'album \u00e8 stato riproposto in una nuova edizione doppio disco dal titolo \"Il valzer del moscerino (Special edition)\" che, oltre alle 15 tracce d'origine, comprende anche le 5 canzoni realizzate successivamente per l'album \"44 gatti e tante altre\"."}
{"id": "3480483", "revid": "767487", "url": "https://it.wikipedia.org/wiki?curid=3480483", "title": "Werner Aisslinger", "text": ""}
{"id": "3480485", "revid": "486946", "url": "https://it.wikipedia.org/wiki?curid=3480485", "title": "Hanum\u0101n", "text": ""}
{"id": "3480488", "revid": "1305772", "url": "https://it.wikipedia.org/wiki?curid=3480488", "title": "David Boals", "text": "Carriera.\nCresciuto in Ohio, dopo aver passato gli anni della scuola praticando football americano, nel 1991 si trasferisce ad Atlanta, dove lavora come carpentiere. L'anno successivo viene notato da un \"talent scout\", che gli fa ottenere un servizio fotografico con Bruce Weber per la rivista \"Interview\". Viene notato anche dalla cantante Madonna che lo vuole per alcune fotografie del suo celebre libro \"Sex\"\nBoals ottiene un contratto con l'agenzia di moda Boss Models, la stessa di Marcus Schenkenberg, inizia a lavorare per importanti case di moda, diventa il modello preferito di Valentino, comparendo contemporaneamente nelle campagne pubblicitarie internazionali di Valentino e di Versace. Diventa \"testimonial\" anche per Jean Paul Gaultier, Claude Montana, Falke e Banana Republic e compare sulle copertine di \"L'uomo Vogue\", \"Num\u00e9ro\", \"Marie Claire\" e \"Glamour\".\nDopo essersi sposato, si \u00e8 ritirato dalle scene nel 2002."}
{"id": "3480495", "revid": "339392", "url": "https://it.wikipedia.org/wiki?curid=3480495", "title": "Clubul Sportiv Dinamo Bucare\u015fti", "text": ""}
{"id": "3480496", "revid": "6923", "url": "https://it.wikipedia.org/wiki?curid=3480496", "title": "Antonio Citterio", "text": "Biografia.\nLaureato in Architettura presso il Politecnico di Milano, dal 1972 collabora, nel settore del disegno industriale, con varie aziende, tra le quali Ansorg, Arclinea, Axor-Hansgrohe, B&amp;B Italia, Flexform, Flos, Herm\u00e8s, Iittala, Kartell, Sanitec (Geberit group), Technogym e Vitra. Maxalto, un marchio di B&amp;B Italia, \u00e8 ideato e coordinato interamente da Antonio Citterio.\nTiene lezioni e conferenze. Ha vinto premi tra i quali il premio Compasso d'oro nel 1987 e nel 1994. Alcune sue opere fanno parte dell'esposizione permanente del MoMA e del Centro Georges Pompidou di Parigi.\nNel 2000 fonda, con Patricia Viel, una societ\u00e0 per la progettazione architettonica e di interni. Lo studio opera a livello internazionale sviluppando programmi progettuali complessi, ad ogni scala ed in sinergia con un network qualificato di consulenze specialistiche. Nel 2012 lo studio Antonio Citterio Patricia Viel (ACPV) raggiunge un fatturato di 10.900.000 euro.\nDesign Industriale.\nHa realizzato numerosi oggetti riguardanti il Disegno Industriale, fra i quali pi\u00f9 famosi:"}
{"id": "3480498", "revid": "1649409", "url": "https://it.wikipedia.org/wiki?curid=3480498", "title": "James Dyson", "text": "Biografia.\nNato a Cromer, Norfolk, James Dyson studia alla Gresham's School, un collegio nei pressi di Norfolk, fino al 1965 quando il padre muore. Eccelleva nelle corse a lunga distanza: \"Ero abbastanza bravo in questo, non perch\u00e9 ero fisicamente robusto, ma perch\u00e9 avevo pi\u00f9 determinazione, ho imparato la determinazione proprio da questo\". Frequenta per un anno la Byam Shaw School of Art per poi studiare mobili e interior design fino al 1970 al Royal College of Art.\nComincia subito ad inventare gi\u00e0 nell'ultimo anno di frequenza al Royal College of Art, contribuendo alla progettazione del Sea Truck, un motore su acqua a scafo piatto ideato da Jeremy Fry e in grado di approdare su qualsiasi spiaggia. La sua prima invenzione originale \u00e8 il Ballbarrow, una versione modificata di una carriola in plastica che utilizza una ruota sferica, come un palloncino, al posto della stretta ruota normale in modo da non rimanere bloccati nel fango, vincendo il premio Building Design Innovation nel 1977. L'episodio sar\u00e0 poi descritto nel programma televisivo \"Tomorrow's World\" della BBC. Dyson, nel frattempo diventato responsabile della divisione specializzata in attrezzature marittime della Rotor Company, inventa il Trolleyball, un carrello per mettere in mare le barche. E in seguito progetta la Wheelboat, un veicolo fuoristrada che pu\u00f2 andare anche sull'acqua viaggiando a una velocit\u00e0 di 64 chilometri all'ora. \nL'idea rivoluzionaria.\nNel 1978, mentre rinnova la sua casa nel Cotswolds dopo avere lasciato l'azienda, James Dyson nota che il filtro dell'aria nella cabina di verniciatura della Ballbarrow risulta costantemente ostruito dalle particelle di polvere (proprio come un sacchetto di aspirapolvere). Cos\u00ec disegna e costruisce una torretta ciclonica industriale, in grado di eliminare le particelle esercitando spinte centrifughe centomila volte maggiori della forza di gravit\u00e0. A quel punto si domanda se avrebbe potuto applicare lo stesso principio a un aspirapolvere. E si mette al lavoro: dopo 5 anni e 5.127 prototipi viene alla luce il primo aspirapolvere senza sacchetto al mondo con il marchio Dyson, il Dual Cyclone. \u00c8 del 1983 il primo prototipo di aspirapolvere che corrisponde esattamente a quello che ha in mente, una macchina rosa molto postmoderna chiama G-Force, che in seguito diventer\u00e0 la copertina di \"Design Magazine\".\nDal 1982 al 1984 James Dyson viaggia tra il Regno Unito e l'Europa alla ricerca di qualcuno interessato alla produzione del prodotto. Le multinazionali si mostrano scettiche a investire in quanto ci\u00f2 avrebbe significato la fine del mercato delle borse aftermarket, le borse usa e getta, che solo nel Regno Unito vale pi\u00f9 di 100 milioni di sterline. Finalmente nel 1985 trova in Giappone un'azienda importatrice che gli d\u00e0 fiducia. Le prime vendite del G-Force (il primo aspirapolvere Dual Cyclone) sono buone, addirittura ogni aspirapolvere viene venduto in Giappone a pi\u00f9 di 2.000 dollari, diventando anche un simbolo sociale dopo aver ottenuto nel 1991 il premio dell'International Design Fair a Tokyo. Riesce anche nel 1986 a concedere la licenza per il Nord America alla Fantom Technologies: durer\u00e0 sino al 2001, anno in cui l'azienda di Dyson entra direttamente in quel mercato.\nIl primo Dyson.\nCon i proventi della licenza giapponese, James Dyson decise di produrre direttamente in Gran Bretagna un nuovo modello, che avrebbe portato il suo nome, aprendo nel giugno del 1993 il centro ricerche e lo stabilimento nel Wiltshire, non lontano da casa sua. E l\u00ec mette a punto una macchina in grado di raccogliere anche le pi\u00f9 minute particelle di polvere (microscopiche quanto il fumo di sigaretta). Il risultato \u00e8 il DCO1, il primo di una gamma di apparecchi ad aspirazione costante. Quindi \u00e8 la volta del Dyson Dual Cyclone in cui il sacchetto tradizionale \u00e8 sostituito da due camere cicloniche che la polvere non pu\u00f2 ostruire. Una volta che il ciclone esterno ha isolato le macroparticelle di polvere e sporco, il ciclone interno accelera ulteriormente il vortice d'aria per eliminare anche le microparticelle nocive per la salute. Sar\u00e0 l'aspirapolvere pi\u00f9 venduto nel Regno Unito grazie anche uno slogan felice: \"D\u00ec addio alla Borsa\", alla borsa cio\u00e8 usa e getta. In seguito verr\u00e0 realizzato un altro aspirapolvere innovativo, il Root 8 Cyclone, in grado di aspirare il 45% in pi\u00f9 di un Dual Cyclone grazie alla suddivisione del flusso d'aria in otto piccoli cicloni.\nDopo il successo, altri importanti produttori iniziano a commercializzare i propri aspirapolvere ciclonici. Nel 1999 Dyson cita in giudizio Hoover (Regno Unito) per violazione di brevetto. L'Alta Corte stabilisce che Hoover ha deliberatamente copiato una parte fondamentale dei suoi progetti brevettati gi\u00e0 a partire dal 1980 nel realizzare la sua gamma di aspirapolvere senza sacchetto Triple Vortex. Hoover accetter\u00e0 di pagare un risarcimento di 4 milioni di sterline. \nNel 2005 Dyson incorpora la sfera della ruota dal suo concetto di Ballbarrow in un aspirapolvere. Questa palla, piuttosto che le ruote statiche esistenti, ha permesso di diventare il prodotto pi\u00f9 orientabile, e quindi pi\u00f9 maneggevole negli angoli. \nA met\u00e0 del 2014 Dyson presenta personalmente a Tokyo il suo nuovo aspirapolvere robotico \"360 Eye\". L'ingresso di Dyson in questo segmento di mercato comprende la scansione e la mappatura a 360\u00b0 per muoversi, la separazione ciclonica delle polveri, un motore digitale progettato su misura per aspirazione elevata, battistrada per trazione, una barra di spazzolatura a tutta larghezza e interfaccia utente tramite iOS o App per Android.\nL'auto elettrica Digital Motor.\nNel 2017 la societ\u00e0 spende 7 milioni di sterline a settimana per la ricerca e lo sviluppo di nuovi prodotti, diventando il maggiore investitore del Regno Unito nella ricerca di robotica e intelligenza artificiale; impiega oltre 3.500 ingegneri e scienziati ed \u00e8 impegnata in pi\u00f9 di 40 programmi di ricerca universitaria dopo avere aperto nel marzo 2016 un secondo centro di ricerca e sviluppo multimilionario a Hullavington, nello Wiltshire, una sede del Ministero della Difesa e realizzato tra due enormi hangar della Royal Air Force.\nNel settembre 2017 Dyson annuncia il progetto di realizzare un veicolo elettrico che dovrebbe essere pronto nel 2020. In poco tempo ha gi\u00e0 investito nel progetto 2,7 miliardi di sterline, ha depositato il marchio che si chiama Digital Motor, ha raccolto una squadra di 200 ricercatori triplicando il numero dei dipendenti del gruppo. Secondo quanto riferito, il veicolo sar\u00e0 alimentato da una batteria allo stato solido, probabilmente fornita da Sakti3, il primo modello sar\u00e0 rivolto alla fascia alta del mercato ma sono gi\u00e0 in fase di progettazione altri due modelli a buon mercato. Se il laboratorio di ricerca \u00e8 in Gran Bretagna, la produzione sar\u00e0 effettuata a Singapore, uno dei paesi (l'altro \u00e8 la Malaysia) in cui Dyson fa realizzare anche tutti i suoi elettrodomestici, dall'aspirapolvere alle lavatrici. Particolare questo che ha sempre sollevato polemiche.\nDyson ha annunciato l'11 Ottobre 2019 la cancellazione del programma di sviluppo dei veicoli a batteria, valutato non sostenibile dal punto di vista commerciale.\nAltre invenzioni.\nNel 2000 Dyson amplia la gamma di elettrodomestici includendo una lavatrice chiamata ContraRotator, con due tamburi rotanti che si muovono in direzioni opposte. La gamma \u00e8 decorata con i colori luminosi Dyson al posto dei tradizionali bianco, grigio o nero della maggior parte degli altri apparecchi. Non \u00e8 stato un successo commerciale e non \u00e8 pi\u00f9 disponibile.\nNel 2002 realizza illusioni ottiche raffigurate nelle litografie dell'artista olandese MC Escher. L'ingegnere Derek Phillips \u00e8 stato in grado di portare a termine l'incarico dopo un anno di lavoro, creando una scultura d'acqua in cui l'acqua sembra scorrere fino alle cime di quattro rampe disposte in un quadrato, prima di scendere a cascata sul fondo della rampa successiva. La creazione, intitolata Wrong Garden, \u00e8 stata esposta al Chelsea Flower Show nel 2003. L'illusione si realizza con acqua contenente bolle d'aria pompate attraverso una camera al di sotto delle rampe di vetro trasparente fino a una fessura nella parte superiore da cui la maggior quantit\u00e0 d'acqua scende a cascata. Questo fa sembrare che l'acqua stia fluendo verso l'alto, quando in realt\u00e0 una piccola quantit\u00e0 di acqua deviata dalla fessura nella parte superiore scorre indietro lungo le rampe in uno strato sottile. \nNell'ottobre 2006 Dyson lancia Dyson Airblade, un asciugamani veloce che utilizza un sottile foglio di aria mobile come un seccatoio per rimuovere l'acqua, piuttosto che tentare di evaporarlo con il calore. Ci\u00f2 consente un'asciugatura pi\u00f9 rapida, mentre utilizza molta meno energia rispetto agli asciugamani elettrici tradizionali. Un altro prodotto, lanciato il 18 ottobre 2009, si chiama Air Airplierer. Oltre a una ventola di raffreddamento, sono disponibili anche un modello che distribuisce il calore prodotto elettricamente e un modello di umidificatore a ultrasuoni. \nNell'aprile 2016 Dyson lancia Dyson Supersonic, un asciugacapelli con un motore pi\u00f9 piccolo posizionato nella maniglia in modo da fornire un bilanciamento migliore e dimensioni pi\u00f9 ridotte, oltre a un funzionamento pi\u00f9 silenzioso.\nOnorificenze.\nPremi.\nDesign Week;\nEM Entrepreneur of the Year;\nPW-WEB Award;\nPrince Philip Designers Prize;\nInstitution of Engineering Designers;\nIndustrial Design Prize of America;\nDBA Award;\nIndependent Electrical Retailer Award;\nEuropean Design Prize;\nMinerva Award \"etc\"."}
{"id": "3480499", "revid": "767487", "url": "https://it.wikipedia.org/wiki?curid=3480499", "title": "Emilio Hern\u00e1ndez", "text": "Carriera.\nNazionale.\nConta 9 presenze con la Nazionale cilena."}
{"id": "3480504", "revid": "1232412", "url": "https://it.wikipedia.org/wiki?curid=3480504", "title": "Cartuno - Parte 2", "text": "Cartuno - Parte 2 \u00e8 una raccolta di sigle di cartoni animati in onda sulle reti Mediaset in versione remix pubblicata nel 2002.\nI brani sono cantati perlopi\u00f9 da Giorgio Vanni, con la partecipazione di Cristina D'Avena.\nIl disco.\n\"Cartuno - Parte 2\" \u00e8 il secondo volume della collana omonima. Come il precedente, all'interno sono presenti le sigle dei cartoni animati (trasmessi su Italia1) in versione dance remix.\nL'album ha una grafica che segue la stessa logica del precedente. Infatti presenta una copertina con una sfumatura blu-celeste, sulla quale sono presenti, oltre al titolo, il logo di Italia 1 al centro, personaggi provenienti da \"Pok\u00e9mon, Magica Doremi, Dragon Ball GT, One Piece\" e \"Dr. Slump\". Inoltre agli angoli della copertina sono presenti 3 baloon, che pubblicizzano alcuni titoli presenti all'interno:\nLa grafica del disco \u00e8 la stessa della copertina fatta eccezione per i baloon. Il booklet interno \u00e8 pi\u00f9 povero rispetto a quello del CD del primo volume, che presenta solo la tracklist. Il retro presenta nuovamente tracklist e i personaggi presenti sulla copertina"}
{"id": "3480512", "revid": "1543377", "url": "https://it.wikipedia.org/wiki?curid=3480512", "title": "Golia (nome)", "text": "Origine e diffusione.\n\u00c8 un nome di tradizione biblica, portato nel primo libro di Samuele (1Sa) da Golia, un guerriero gigante dei Filistei ucciso da Davide con un colpo di fionda. La sua figura, negativa tanto nella tradizione giudaica quanto in quella cristiana, non ha portato molta fortuna al nome.\nEtimologicamente, continua l'ebraico \u05d2\u05b8\u05bc\u05dc\u05b0\u05d9\u05b8\u05ea (\"Golyath\"), di origine incerta: tra i significati proposti vi sono \"gigante\", \"uomo di grande statura\", \"passaggio\", \"trasmigrazione\", \"salto\", \"esule\", \"rivoluzione\" o \"scoperta\", \"scoperto\", \"rivelato\", ma non \u00e8 da scartare una connessione all'accadico \"gilittu\", \"terrore\".\nIn Italia \u00e8 rarissimo, e le poche occorrenze sono disperse su tutto il territorio nazionale.\nOnomastico.\nNon esistono santi che portano questo nome, quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "3480513", "revid": "287204", "url": "https://it.wikipedia.org/wiki?curid=3480513", "title": "Naoto Fukasawa", "text": " \nBiografia.\nDopo aver lavorato come direttore della filiale di Tokyo dell'azienda statunitense IDEO, ha fondato la \"Naoto Fukasawa Design\" nel 2003. Fra i suoi lavori pi\u00f9 rappresentativi si possono citare il lettore CD Muji (parte della collezione permanente, MoMA New York), i telefoni cellulari \"Infobar\" e \"neon\" ed il marchio di elettrodomestici \"\u00b10\". In anni recenti, ha avviato nuovi progetti in partnership con varie aziende italiane, quali B&amp;B Italia, Driade, Magis, Artemide, Danese, Fantini e Boffi, oltre che in Germania ed Europa settentrionale, ottenendo grande attenzione da parte dei mass media. In passato Naoto Fukasawa ha avuto oltre cinquanta riconoscimenti, fra i quali l'IDEA Gold Award statunitense, il Gold Award tedesco, il D&amp;AD Gold Award britannico, ed il Mainichi Design Award in occasione del quinto Oribe Award.\nFukasawa \u00e8 un professore presso il Musashino Art University e presso il Tama Art University. Ha pubblicato alcuni libri come \"An Outline of Design\" (TOTO) e \"The Ecological Approach to Design\" (Tokyo Shoseki).\n\u00c8 universalmente riconosciuto come uno dei pi\u00f9 influenti designer al mondo."}
{"id": "3480514", "revid": "547034", "url": "https://it.wikipedia.org/wiki?curid=3480514", "title": "Stefano Giovannoni", "text": "Biografia.\nNato a La Spezia, vive e lavora a Milano. Si \u00e8 laureato in architettura a Firenze a ventitr\u00e9 anni nel 1978 e, nella stessa facolt\u00e0, ha svolto attivit\u00e0 didattica e di ricerca fino al 1991. Nel 1984 e 1985 ha collaborato con Ettore Sottsass e con Alchimia-Mendini. Ha poi insegnato alla Domus Academy di Milano, all'Universit\u00e0 del progetto Reggio Emilia e alla Facolt\u00e0 di architettura dell'Universit\u00e0 di Genova (cattedra di disegno industriale). \u00c8 stato tra i co-fondatori del movimento Bolidista.\nHa lavorato come designer industriale e interior designer, creando molteplici best seller e numerose famiglie di prodotti di grande successo commerciale che gli hanno aggiudicato il titolo di \"Campione del super and popular degli anni 2000\" (Alberto Alessi), \"Re Mida del design\" (Cristina Morozzi), \"Il designer pi\u00f9 bankable\" (Eugenio Perazza).\nHa collaborato con molte e importanti aziende, tra le quali Alessi (di particolare rilievo: le serie \"Girotondo\" e \"Mami\", \"Il BagnoAlessi\"e i famosi prodotti in plastica fra cui Lilliput, Magic Bunny e Merdolino), Magis (con le serie \"Bombo\",\"Vanity\",\"First\" e \"Paso Doble\"), Amore Pacific, Artsana, Bisazza, Cederroth, Deborah, Elica, Fiat, Hannspree, Hanssem, Helit, Henkel, Honeywell, Inda, KDDI, Kokuyo, Laufen, Lavazza, LG Hausys, Maletti, Meglio, Mikakuto, Moooi, Nestl\u00e9, Nissan, NTT Docomo, Oras, Oregon Scientific, Papernet, Promelit, Pulsar, Replay, Samsung, Seiko, Shaf, Siemens, Skitsch, Sodastream, SPC, Star, Telecom, Toto, 3M, Toto, Tubes, Veneta Cucine, Vondom and ZTE. ecc."}
{"id": "3480518", "revid": "1232412", "url": "https://it.wikipedia.org/wiki?curid=3480518", "title": "Cartuno - Parte 3", "text": "Cartuno - Parte 3 \u00e8 una collezione di raccolte di sigle, pubblicate nel 2003. I brani sono cantati perlopi\u00f9 da Giorgio Vanni, con la partecipazione di Cristina D'Avena.\nIl disco.\n\"Cartuno - Parte 3\" \u00e8 il terzo volume della collana omonima. Come i due precedenti, all'interno sono presenti le sigle dei cartoni animati (trasmessi su Italia1) in versione dance remix.\nL'album \u00e8 caratterizzato da una copertina colorata con sfumature di verde, sulla quale sono presenti, oltre al titolo, il logo di Italia 1 al centro, vari personaggi tratti da Beyblade, Dragon Ball GT, Totally Spies e Rescue Heroes - Squadra di soccorso. Inoltre agli angoli della copertina sono presenti 2 baloon, che pubblicizzano alcuni titoli presenti all'interno:\nLa grafica del disco e del retro segue sempre lo stesso stile dei due volumi precedenti, con il CD che porta la stessa grafica della copertina e il booklet che contiene la tracklist. Quest'ultima si ripresenta anche sul retro."}
{"id": "3480522", "revid": "113206884", "url": "https://it.wikipedia.org/wiki?curid=3480522", "title": "Cartuno - Parte 4", "text": "Cartuno - Parte 4 \u00e8 una collezione di raccolte di sigle, pubblicate nel 2004. Questo \u00e8 l'ultimo volume della collana.\nIl disco.\n\"Cartuno - Parte 4\" \u00e8 l'ultimo volume della collana omonima. Come i precedenti, all'interno sono presenti le sigle dei cartoni animati (trasmessi su Italia1) in versione dance remix.\nL'album \u00e8 caratterizzato da una copertina bianca, sulla quale sono presenti, oltre al titolo, il logo di Italia 1 al centro, vari personaggi tratti da Pok\u00e9mon (serie animata), Gira il mondo principessa stellare, Mew Mew amiche vincenti, Power Stone, Gladiator's Academy e Chris Colorado. Inoltre agli angoli della copertina sono presenti 2 baloon, che pubblicizzano alcuni titoli presenti all'interno:\nLa grafica del disco e del retro segue sempre lo stesso stile dei precedenti, con il CD che porta la stessa grafica della copertina e il booklet che contiene la tracklist. Quest'ultima si ripresenta anche sul retro.\nTracce.\nCD1\nErrori.\nSul retro della copertina viene indicato Giorgio Vanni come unico interprete di \"Pok\u00e9mon Advanced.\""}
{"id": "3480524", "revid": "287204", "url": "https://it.wikipedia.org/wiki?curid=3480524", "title": "Frank Glasgow Tinker", "text": "Combatt\u00e9 come mercenario con le forze repubblicane durante la guerra civile spagnola, dove divenne un asso dell'aviazione. Mor\u00ec suicida poco dopo la pubblicazione del libro autobiografico \"Some Still live\", divenuto un best seller.\nPrimi anni.\nCrebbe a DeWitt e nel 1926 entr\u00f2 a far parte della Marina degli Stati Uniti nella speranza di diventare un aviatore navale. Nel 1933 si laure\u00f2 presso la U.S. Naval Academy. Nel 1934 venne assegnato all'aviazione della Marina degli Stati Uniti e divent\u00f2 pilota di un idrovolante da ricognizione dell'incrociatore USS San Francisco (CA-38).\nA causa di problemi con l'alcol, venne licenziato dalla Marina.\nPi\u00f9 tardi, nel 1935, fu ingaggiato con l'equipaggio di una nave cisterna della Standard Oil sulla rotta da New York a Baton Rouge.\nDa luglio 1936, lasci\u00f2 il suo lavoro con la Standard Oil e cerc\u00f2 un lavoro come pilota."}
{"id": "3480526", "revid": "2208340", "url": "https://it.wikipedia.org/wiki?curid=3480526", "title": "Ashigaru", "text": "Gli furono fanti impiegati nei conflitti del Giappone feudale dalla casta dei samurai. Il primo riferimento noto agli \"ashigaru\" risale al XIV secolo, ma \u00e8 solo durante il periodo Muromachi che l'uso degli \"ashigaru\" divenne prevalente tra le varie fazioni in guerra.\nOrigini.\nVennero fatti dei tentativi da parte dell'Imperatore del Giappone Tenmu (673-686) di arruolare un esercito nazionale di leva, ma con scarsi risultati, e nel X secolo il Giappone faceva invece affidamento sui singoli feudatari perch\u00e9 fornissero gli uomini necessari a combattere le guerre. Questi feudatari, proprietari di cavalli, avrebbero poi formato la casta dei samurai, e gli uomini che per loro lavoravano la terra divennero i fanti durante le guerre. Questi fanti potevano avere antichi legami di fedelt\u00e0 verso i feudatari che risalivano a molte generazioni precedenti.\nI samurai, insieme ai contadini a piedi, combatterono in molte guerre e conflitti tra cui le invasioni mongole del Giappone nel 1274 e 1281. Il costante incessare delle guerre tra il IX e il XI secolo ha fatto s\u00ec che si rendesse necessario l'arruolamento di soldati slegati da questi vincoli di fedelt\u00e0. Pagati solamente col bottino derivato dalle razzie, questi mercenari non erano ben addestrati e quindi non vi si poteva sempre fare affidamento in battaglia. Ci\u00f2 nonostante, questi soldati di ventura sarebbero poi diventati gli \"ashigaru\".\nArmi e armature.\nGli \"ashigaru\" erano comunemente armati con una \"naginata\", \"yari\", \"yumi\" e una spada. L'armatura indossata dagli \"ashigaru\" vari\u00f2 a seconda del periodo, da nessuna protezione al pesantemente corazzato. Poteva consistere di un cappello conico chiamato \"jingasa\" laccato, costruito in pelle o ferro, pettorali (\"d\u014d\"), elmo (\"Kabuto\"), cappuccio (\"tatami zukin\"), delle maniche rinforzate (\"kote\"), gambali (\"suneate\"), e cosciali (\"haidate\").\nLa guerra del periodo Sengoku (XV e XVI secolo) richiese grandi quantit\u00e0 di armature da produrre per i sempre crescenti eserciti di \"ashigaru\". Semplici munizioni, corazze ed elmetti vennero prodotti in serie tra cui l'armatura chiamata \"tatami\" che poteva essere piegata su se stessa per diminuirne l'ingombro. La \"tatami\" era costituita da piccole piastre di ferro rettangolare o esagonale, unite tra loro per formare cotta di maglia e cucita su una base in panno. Nel XVI secolo gli \"ashigaru\" furono anche equipaggiati con archibugi del tipo noto come \"Tanegashima\". Potevano inoltre portare lungo la schiena un'asta con in cima uno stendardo, chiamata \"sashimono\" per facilitarne l'identificazione durante la battaglia.\nServizio in guerra.\nDurante la guerra \u014cnin, gli \"ashigaru\" si guadagnarono la fama di soldati indisciplinati quando saccheggiarono e bruciarono Miyako (l'odierna Kyoto). Nel successivo periodo Sengoku il modo di combattere in guerra cambi\u00f2 da numerosi duelli singoli al confronto tra formazioni disposte in ranghi. Pertanto, gli \"ashigaru\" diventarono la spina dorsale di molti eserciti feudali e alcuni di essi guadagnarono maggiore risalto.\nColoro a cui venne affidato il controllo degli \"ashigaru\" venivano chiamati . Il pi\u00f9 famoso di loro era Toyotomi Hideyoshi, che promosse molti dei suoi seguaci al rango di samurai. Yamauchi Katsutoyo fu uno dei questi samurai, successivamente diventato daimy\u014d, che inizi\u00f2 la propria carriera come \"ashigaru\".\nNuove armi e tattiche.\nGli \"ashigaru\" costituirono la spina dorsale degli eserciti dei samurai nei periodi pi\u00f9 recenti. Il vero cambiamento per gli \"ashigaru\" inizi\u00f2 nel 1543 con l'introduzione degli archibugi da parte dai portoghesi. Quasi immediatamente i daimy\u014d iniziarono a dotare i propri \"ashigaru\" con le nuove armi che richiedevano scarso addestramento per essere impiegati con profitto, rispetto agli archi lunghi che richiedevano anni e anni di pratica. Man mano che le battaglie diventavano pi\u00f9 complesse e le forze in campo pi\u00f9 numerose, gli \"ashigaru\" vennero sottoposti a rigorosi addestramenti in modo che mantenessero i ranghi di fronte al fuoco nemico.\nIl vantaggio degli archibugi si \u00e8 rivelato decisivo nelle guerre dei Samurai. Ci\u00f2 divenne evidente nella battaglia di Nagashino nel 1575, dove fucilieri \"ashigaru\", accuratamente posizionati, appartenenti ai clan Oda e Tokugawa, sventarono le ripetute cariche della cavalleria del clan Takeda contro le linee difensive del clan Oda distruggendo la spina dorsale della macchina da guerra dei Takeda.\nDopo la battaglia, il ruolo degli \"ashigaru\" negli eserciti venne riconosciuto, ed essi divennero un essenziale complemento ai samurai. Questo vantaggio venne utilizzato nelle invasioni della Corea nel 1592 e nel 1597 contro i coreani e successivamente contro i cinesi. Anche se il rapporto tra i fucili e gli archi era 2:1 alla prima invasione, il rapporto divenne 4:1 durante la seconda invasione data l'alta efficacia dei fucili.\nLa dismissione della leva obbligatoria.\nDopo l'instaurazione dello shogunato Tokugawa, l'arruolamento di \"ashigaru\" cadde in disuso. Dal momento in cui gli \"ashigaru\" divennero soldati professionisti dopo Oda Nobunaga, gli \"ashigaru\" vennero gradualmente allontanati dal lavoro terriero. Durante il periodo Edo, il ruolo degli \"ashigaru\" venne ripristinato e l'uso dei coscritti venne abbandonato per oltre duecento anni in Giappone. Gli \"ashigaru\" vennero considerati parte della classe dei samurai in alcuni Han (domini), ma non in altri."}
{"id": "3480527", "revid": "767487", "url": "https://it.wikipedia.org/wiki?curid=3480527", "title": "Hella Jongerius", "text": ""}
{"id": "3480528", "revid": "180559", "url": "https://it.wikipedia.org/wiki?curid=3480528", "title": "Kazuo Kawasaki", "text": " Si \u00e8 laureato presso il Kanazawa College of Art nel 1972.\nKawasaki \u00e8 un professore presso l'universit\u00e0 di Osaka e presso la Tama Art University ed il Kanazawa Institute of Technology. Fra i suoi lavori maggiormente rappresentativi si possono citare la sedia a rotelle \"CARNA\" (parte della collezione permanente, MoMA New York), il marchio di occhiali \"Kazuo Kawasaki\" ed il marchio di espositori \"Eizo\".\nUno dei suoi progetti di ricerca \u00e8 il design per il cuore artificiale.\nKawasaki \u00e8 stato direttore design della Apple nei primi anni novanta del XX secolo ed ha disegnato alcuni computer portatili (i modelli MindTop, POPEYE, Pluto, Sweatpea, JEEP)."}
{"id": "3480533", "revid": "124123", "url": "https://it.wikipedia.org/wiki?curid=3480533", "title": "Harri Koskinen", "text": ""}
{"id": "3480547", "revid": "124349277", "url": "https://it.wikipedia.org/wiki?curid=3480547", "title": "Andrej Donatovi\u010d Sinjavskij", "text": "Prigioniero politico per lunghi anni, sopravvisse all'esperienza dei \"gulag\".\nBiografia.\nNato a Mosca in una famiglia nobile deve al padre Donat Evgen'evi\u010d Sinjavskij, iscritto al Partito Socialista Rivoluzionario (internazionalista), il suo avvicinamento alla scrittura. Oltre alla politica, infatti, il padre ebbe sempre un'altra grande passione: la letteratura. Scrisse e pubblic\u00f2 negli anni Venti un'opera che riscosse scarso successo e per tutta la vita continu\u00f2 a presentarla agli editori senza ottenere per\u00f2 risposte positive. Il contesto familiare fu caratterizzato per lo pi\u00f9 da grandi difficolt\u00e0 economiche, tanto che la famiglia poteva fare affidamento solo sullo stipendio della madre di Andrej, bibliotecaria. La figura del padre fu tuttavia determinante per Andrej, tanto che nel 1984 dedic\u00f2 proprio al padre il racconto \"Buona notte\" (\u0421\u043f\u043e\u043a\u043e\u0439\u043d\u043e\u0439 \u043d\u043e\u0447\u0438).\nA. D. Sinjavskij inizi\u00f2 la scuola a Mosca e fu costretto a terminarla a Syzran', dove trov\u00f2 rifugio la sua famiglia in seguito alla Guerra Patriottica. Nel 1943 cominci\u00f2 a prestare servizio nell'esercito svolgendo la funzione di radiotecnico nell'aviazione e dal 1945 al 1949 studi\u00f2 presso la facolt\u00e0 di Filologia dell'Universit\u00e0 statale di Mosca, occupandosi in particolare del seminario riguardante la creativit\u00e0 di Vladimir Vladimirovi\u010d Majakovskij che fu anche l'argomento dei suoi primi lavori risalenti al 1950 \"Sull'estetica di Majakovskij\" e \"I principi fondamentali dell'estetica di Majakovskij\".\nDiscussa la tesi di dottorato nel 1952, inizi\u00f2 a lavorare presso l'Istituto Mondiale di Letteratura intitolato a Maksim Gor'kij e a insegnare giornalismo presso l'Universit\u00e0 Statale di Mosca e letteratura russa presso la scuola d'arte MChAT () Teatro dell'arte di Mosca. Inoltre, dalla fine degli anni '50 Sinjavskij pubblica attivamente sulla rivista \"Novyj Mir\" articoli di critica letteraria.\nRisalenti a questo periodo sono anche alcune opere narrative che descrivono per lo pi\u00f9 in chiave satirica la realt\u00e0 sociale e politica nell'Unione Sovietica di quegli anni: \"Compagni entra la corte\" (\u0421\u0443\u0434 \u0438\u0434\u0451\u0442, 1959), \"La gelata\" (\u0413\u043e\u043b\u043e\u043b\u0435\u0434\u0438\u0446\u0430, 1961); \"Ljubimov\" (\u041b\u044e\u0431\u0438\u043c\u043e\u0432, 1964) e altri in cui con registro talvolta negativo o grottesco critica la realt\u00e0 e la letteratura sovietica di quegli anni. Queste opere furono scritte sotto lo pseudonimo Abram Terc e pubblicate all'estero.\nIl processo e la condanna.\nAndrej Sinjavskij sub\u00ec insieme al poeta, scrittore e traduttore russo Julij Markovi\u010d Dani\u0117l' un processo conosciuto come \"Il processo Sinjavskij-Daniel\" durato dall'autunno 1965 al febbraio 1966. Le opere contestate a Sinjavskij in quanto pubblicate all'estero e dai contenuti anti sovietici furono il saggio \"Che cos'\u00e8 il realismo socialista?\" (\u0427\u0442\u043e \u0442\u0430\u043a\u043e\u0435 \u0441\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0439 \u0440\u0435\u0430\u043b\u0438\u0437\u043c?), nel quale per la prima volta lo scrittore rifiutava i canoni del realismo imposti dal regime riconoscendo come unica alternativa lo stile e la scrittura fantastica di Gogol' e Dostoevskij; \"Ljubimov\", \"La gelata\" e gli altri racconti (in seguito raccolti in \"Racconti fantastici di Abram Terc\") e la breve collezione di aforismi \"Pensieri sparsi\" (\u041c\u044b\u0441\u043b\u0438 \u0432\u0440\u0430\u0441\u043f\u043b\u043e\u0445).\nMolte sono le versioni riguardo a come il KGB riusc\u00ec ad attribuire la paternit\u00e0 degli scritti dei due autori pubblicati sotto pseudonimo all'estero. C'\u00e8 invece unanimit\u00e0 nel riconoscere che il processo fu epocale e intenzionalmente utilizzato come spettacolo di propaganda e monito per tutti coloro che avrebbero pensato ad intraprendere una strada simile ai due scrittori. Si raccolsero oltre mille firme nei vari circoli intellettuali di Mosca e tantissime furono le lettere aperte di scrittori e critici di grande valore e importanza. Ma n\u00e9 la difesa di gran parte degli intellettuali dell'epoca, n\u00e9 la difesa di Sinjavskij che non dichiar\u00f2 mai le sue opere come anti sovietiche, ma solo come libera espressione del pensiero di uno scrittore, servirono a salvarlo: fu condannato a 7 anni di lavori forzati presso un lager penale per attivit\u00e0 anti sovietica e propaganda reazionaria contro il regime.\nOpere del periodo in gulag.\nNel gulag Sinjavskij lavor\u00f2 soprattutto come scaricatore. A questo periodo risalgono le opere: \"Passeggiate con Pu\u0161kin\" (\u041f\u0440\u043e\u0433\u0443\u043b\u043a\u0438 \u0441 \u041f\u0443\u0448\u043a\u0438\u043d\u044b\u043c, 1966-1968); \"Una voce dal coro\" (\u0413\u043e\u043b\u043e\u0441 \u0438\u0437 \u0445\u043e\u0440\u0430, 1966-1971) e l'inizio di \"All'ombra di Gogol\"' (\u0412 \u0442\u0435\u043d\u0438 \u0413\u043e\u0433\u043e\u043b\u044f, 1970-1973).\nIn \"Passeggiate con Pu\u0161kin\" l'autore descrive il primo poeta russo come libero da qualsiasi condizionamento, tanto dall'aver utilizzato uno stile basso o grottesco. La reazione della stampa russa e dei russi emigrati all'estero verso quest'opera fu fortemente critica. Sinjavsikij fu accusato di non aver riconosciuto il grande valore del poeta e scrittore russo per eccellenza e di odiare gli scrittori e il popolo russo in generale, soprattutto in ragione di ci\u00f2 che era avvenuto ed era stato detto su di lui prima, durante e dopo il processo. \nNell'opera \"Una voce fuori dal coro\", il coro rappresenta la voce del lager, ma \u00e8 anche un'occasione che lo scrittore coglie per riflettere sul rapporto con Dio, il significato profondo della vita, della creazione artistica, della morte, dei sentimenti e delle caratteristiche e propriet\u00e0 peculiari del popolo e della mentalit\u00e0 russa.\nL'8 giugno 1971 venne liberato dal lager a regime duro e con la moglie Marija Vasil'evna Rozanova e il figlio Igor' si trasfer\u00ec a Parigi dove divenne nel 1973 professore di Letteratura Russa alla Sorbona.\nNel 1975 rilasci\u00f2 in Italia una intervista alla Rai, che fu tagliata da Enzo Forcella.\nI rapporti con l'intelligencja russa e con gli intellettuali emigrati in Europa furono sempre molto tesi fino a che nel 1976 si arriv\u00f2 ad un punto di rottura segnato dall'interruzione della collaborazione con la rivista Kontinent e la decisione di fondare con la moglie Marija Rozanova una nuova rivista di pubblicistica e critica intitolata Sintaksis che raccolse le prime voci della dissidenza russa, pur manifestando una vocazione pi\u00f9 estetica che politica. In essa Sinjavskij ha raccolto le pi\u00f9 grandi testimonianze letterarie degli autori della nuova emigrazione sovietica.\nLa riabilitazione.\nA partire dal 1989 pot\u00e9 tornare liberamente in patria dove le prime sue opere furono pubblicate a partire dal 1990. Il 7 ottobre 1991 Izvestija pubblic\u00f2 la revisione di alcuni processi, tra cui quello Sinjavskij-Daniel', in cui per la prima volta si ammetteva che a carico degli imputati non era stato accertato in realt\u00e0 nessun reato.\nNel 1998 verr\u00e0 pubblicato postumo il suo libro \"La casa del gatto\" (\u041a\u043e\u0448\u043a\u0438\u043d \u0434\u043e\u043c. \u0420\u043e\u043c\u0430\u043d \u0434\u0430\u043b\u044c\u043d\u0435\u0433\u043e \u0441\u043b\u0435\u0434\u043e\u0432\u0430\u043d\u0438\u044f, 1998), nel quale il protagonista \u00e8 una sorta di \"detective universale\" che deve ricercare la causa del male nel mondo. Mor\u00ec nel 1997 a Fontenay-aux-roses nella provincia di Parigi.\nSinjavskij e Abram Terc.\nAndrej Sinjavskij fu il professore barbuto e saggio di letteratura russa presso i pi\u00f9 grandi istituti di cultura russa della sua epoca, autore anche di una serie di articoli di critica letteraria presso la famosa rivista Novij mir e di saggi su grandi autori russi, sul modo di fare letteratura dei suoi connazionali e su come secondo lui andava fatta la letteratura. Allo stesso tempo lo pseudonimo Abram Terc gli permette di pubblicare all'estero i racconti fantastici e i saggi di critica letteraria e linguistica nei quali si scaglia con tono grottesco e graffiante contro i canoni della sua epoca e l'oppressivo regime culturale sovietico. Abram Terc diventa quindi qualcosa di pi\u00f9 di un semplice pseudonimo, assumendo i connotati di un vero e proprio alter ego che gli consent\u00ec di vivere una realt\u00e0 parallela a quella quotidiana di posato e colto professore di letteratura."}
{"id": "3480551", "revid": "115599370", "url": "https://it.wikipedia.org/wiki?curid=3480551", "title": "Alberto Meda", "text": "Biografia.\nAlberto Meda nasce nel 1945 a Tremezzina (Co). Laureato in Ingegneria meccanica presso il Politecnico di Milano nel 1969, ha iniziato quindi a lavorare presso l'azienda Magneti Marelli e nel 1973 \u00e8 diventato direttore tecnico della \"Kartell\", responsabile dello sviluppo prodotto delle divisioni labware e complementi di arredo. Libero professionista, collabora con numerose aziende come industrial designer: ha inoltre tenuto esperienze didattiche, alla Domus Academy, al Designlabor di Bremenhaven, al Politecnico di Milano e dal 2003 al 2006 allo IUAV di Venezia con un laboratorio di progettazione nel corso di master in disegno industriale. Vive e lavora a Milano."}
{"id": "3480554", "revid": "1305772", "url": "https://it.wikipedia.org/wiki?curid=3480554", "title": "Pascal Mourgue", "text": ""}
{"id": "3480556", "revid": "30610", "url": "https://it.wikipedia.org/wiki?curid=3480556", "title": "Moskovskaya", "text": "Moskovskaya () \u00e8 una marca di vodka russa.\nNel corso del tempo si \u00e8 fatta riconoscere per il peculiare colore verde dell'etichetta.\nStoria.\nFondata nel 1894 dal Monopolio di Stato russo, la sua produzione venne fermata, analogamente a quella di altri superalcolici, con l'introduzione del proibizionismo durante la Prima guerra mondiale. Il marchio venne rifondato nel 1925 dall'Unione Sovietica.\n il marchio \u00e8 propriet\u00e0 della Soyuzplodimport e, come altri marchi di vodka del periodo sovietico, \u00e8 stata oggetto di svariati contenziosi legali."}
{"id": "3480558", "revid": "3115", "url": "https://it.wikipedia.org/wiki?curid=3480558", "title": "Marc Newson", "text": "Si \u00e8 occupato soprattutto di interni e di oggetti per la casa (in particolare, sedie); sue opere sono conservate al Museum of Modern Art di New York e al Centro Pompidou di Parigi."}
{"id": "3480566", "revid": "583927", "url": "https://it.wikipedia.org/wiki?curid=3480566", "title": "Equazione polare", "text": ""}
{"id": "3480567", "revid": "626986", "url": "https://it.wikipedia.org/wiki?curid=3480567", "title": "Mazza da golf", "text": ""}
{"id": "3480570", "revid": "1573940", "url": "https://it.wikipedia.org/wiki?curid=3480570", "title": "Rhombonotus", "text": "Rhombonotus \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta nella regione australiana del Queensland.\nTassonomia.\nQuesto genere \u00e8 stato rimosso dalla sinonimia con Ligonipes , da un lavoro degli aracnologi Davies e Zabka del 1989.\nA dicembre 2010, si compone di una specie:"}
{"id": "3480573", "revid": "729019", "url": "https://it.wikipedia.org/wiki?curid=3480573", "title": "Junkers J 3", "text": "Lo Junkers J 3 era un monomotore monoplano sperimentale ad ala bassa realizzato dall'allora azienda tedesco imperiale Junkers &amp; Co. negli anni dieci del XX secolo destinato all'uso militare e rimasto incompiuto.\nSviluppato su iniziativa privata da un gruppo di lavoro diretto da Otto Mader, sfruttava l'esperienza acquisita sui precedenti J 1 e J 2, ma venne abbandonato per progettare lo J 4 su specifiche Idflieg, noto con la designazione militare J.I.\nStoria del progetto.\nLe esperienze positive acquisite con lo sviluppo del primo velivolo realizzato su volont\u00e0 di Hugo Junkers, che sfruttava una struttura interamente metallica, convinse l'ufficio tecnico dell'azienda ad avventurarsi nella progettazione e sviluppo di un nuovo modello da proporre all'Idflieg come velivolo militare. A tale scopo venne avviato il progetto identificato con la designazione aziendale J 3 e che si proponeva di essere adattato al ruolo di aereo da caccia monoposto e di aereo da osservazione biposto.\nIl nuovo modello conservava l'impostazione dei precedenti, monomotore monoplano ad ala bassa, e la particolare tecnologia costruttiva, basata su una struttura tubolare in duralluminio ricoperta, sulla fusoliera da pannelli di alluminio e tela e sulle semiali da pannelli di alluminio ondulato, soluzione tecnica che contraddistinguer\u00e0 la produzione Junkers fino ai primi anni trenta.\nIl prototipo, relativo alla versione monoposto da caccia, inizi\u00f2 ad essere realizzato presso lo stabilimento di Dessau alla fine dell'estate 1916 ma nel successivo ottobre, quando erano stati terminati sia la struttura della fusoliera che la velatura, Junkers si trov\u00f2 in difficolt\u00e0 finanziarie ed il suo sviluppo venne sospeso. La richiesta emessa dall'Idflieg per la fornitura di un modello che rispondesse alla specifiche della J-Typ klasse e che generer\u00e0 il modello J 4, noto con la designazione militare J.I, fece abbandonare completamente il precedente modello.\nIl J 3 rimase comunque a Dessau senza essere distrutto per essere in seguito esposto nella galleria aziendale prima di rimanere distrutto a seguito dei bombardamenti strategici durante la seconda guerra mondiale."}
{"id": "3480580", "revid": "767487", "url": "https://it.wikipedia.org/wiki?curid=3480580", "title": "Christophe Pillet", "text": ""}
{"id": "3480586", "revid": "71155", "url": "https://it.wikipedia.org/wiki?curid=3480586", "title": "Marta Sansoni", "text": "Biografia.\nSi laurea in architettura all'Universit\u00e0 di Firenze nel 1990 con una tesi (\"Un edificio per il culto\") pubblicato dalla stessa facolt\u00e0 di architettura, selezionato nel 1991 per il Salon International de l'Architecture di Parigi, esposto nello stesso anno al Salone dell'Architettura di Milano e nel 1992 alla Triennale di Milano.\nDal 1990 al 1996 coordina presso l'universit\u00e0 fiorentina di architettura seminari nell'ambito del corso di architettura di arredamento e di architettura degli interni. Apre anche uno studio di architettura dedicato ai progetti urbani.\nSubito dopo la laurea diventa una designer fissa di Alessi, dando vita in particolare a due famiglie di oggetti: \"Cactus!\" e \"Ba-Rock\". Per Alessi disegna anche \"Folpo\", selezionato nel 1999 nell'edizione dell'International Design Yearbook. Alcuni dei suoi prodotti sono stati esposti negli store del MoMa di New York, del Museum of Contemporary Art (MCA) di Chicago e il Milwaukee Art Museum (MAM). Ha disegnato anche il trapano TM531 per il gruppo spagnolo Stayer. \nDal 2007 fa parte del CID, Consiglio Italiano del Design, organismo consultivo del Ministero dei Beni e Attivit\u00e0 culturali."}
{"id": "3480594", "revid": "1543377", "url": "https://it.wikipedia.org/wiki?curid=3480594", "title": "Andr\u00e9 Lefevere", "text": "Ha studiato presso l'Universiteit Gent (1964\u20131968) e ricevuto il PhD presso la University of Essex nel 1972. Oltre a occuparsi di studi teorici, ha tradotto dal francese, dal nederlandese, dal latino, dal tedesco, dall'inglese e verso il nederlandese e l'inglese. All'epoca della morte, era docente di Germanistica presso la University of Texas at Austin.\nLa traduzione come riscrittura.\nLefevere contribuisce soprattutto agli studi di letteratura comparata e alla traduzione. Ispirandosi a teorici del polisistema come Itamar Even-Zohar, concepisce la traduzione come una forma di riscrittura (\"rewriting\"), in cui il traduttore assume il ruolo di coautore e che tiene conto di una serie di vincoli ideologici e politici all'interno del sistema della cultura ricevente. Ogni metatesto ottenuto da un prototesto \u00e8 quindi mirato all'adattamento del prototesto stesso a una certa ideologia o poetica, o meglio a entrambe: in altre parole, la traduzione non viene pi\u00f9 esaminata in un rapporto di dipendenza dal prototesto, ma \u00e8 analizzata nella sua essenza di opera appartenente a un preciso contesto socioculturale, in base al concetto di mecenatismo, inteso come influsso sul lavoro di traduzione da parte di individui, gruppi o istituzioni. Il traduttore, chiamato a adottare strategie di volta in volta diverse, ha dunque la facolt\u00e0 di riformulare il messaggio a seconda della linguacultura a cui si rivolge. Con Susan Bassnett condivide l'idea che \"non \u00e8 la parola, n\u00e9 il testo, bens\u00ec la cultura a rappresentare l'unit\u00e0 funzionale della traduzione\". In quest'ottica, il traduttore diventa una figura centrale non solo nella comunicazione interculturale, ma anche nella reale creazione della cultura. Secondo Lefevere, il traduttore non agisce in maniera del tutto neutra: consapevolmente o meno, egli \"manipola\" il testo, sia attraverso la propria interpretazione personale, sia a causa del mutare del codice linguistico, sia in base a fattori socioculturali e storici. \u00c8 cos\u00ec che gli \"studi prescrittivi\" (\"PTS: Prescriptive Translation Studies\"), mirati a un insegnamento e a una critica della traduzione fondati sul criterio che la traduzione possa essere unicamente \"libera\" o \"letterale\", vengono soppiantati dagli \"studi descrittivi\" (\"DTS: Descriptive Translation Studies\"), che ribadiscono la centralit\u00e0 dell'analisi testuale (\"description\"), cio\u00e8 l'indagine basata su casi storici esemplari e significativi e non su astrazioni. Al contrario, viene messa in secondo piano (e poi definitivamente negata) la precettistica, ovvero un modello di obblighi e divieti in vista di un modello ideale al quale il traduttore dovrebbe attenersi.\nInsieme a Gideon Toury, James Holmes e Jose Lambert, Lefevere pu\u00f2 essere considerato tra i primi studiosi a essersi occupati di traduzione quale disciplina autonoma. Con la proposta di chiamare \"Translation Studies\" l'ambito di studi che riguarda i problemi derivanti dalla produzione e dalla descrizione delle traduzioni (Lefevere 1978), \u00e8 proprio Lefevere a far s\u00ec che si inizi a concepire la traduzione come disciplina a s\u00e9.\nL'analisi del testo tradotto.\nLefevere ha analizzato attentamente vari testi tradotti, individuando alcune frequenti deformazioni del testo. In generale, i testi tradotti risultano spesso compressi o espansi.\nLa compressione si ottiene per lo pi\u00f9 tramite l'uso di parole composte o parafrasi. L'espansione deriva invece da esagerazione, esplicitazione e riempimento. Le due procedure, per lo pi\u00f9 camuffate da \"spiegazioni\" o \"interpretazioni\" (se non addirittura da \"miglioramenti\"), determinano inevitabilmente una distorsione del metatesto come opera letteraria e una falsificazione del prototesto.\nLa distorsione morfologica avviene quando le parole vengono troncate o usate in forma arcaica; la distorsione del senso \u00e8 dovuta all'uso di etimologismi, circonlocuzioni, frasi fatte, tautologie, connotazioni perse; la distorsione della sintassi avviene perlopi\u00f9 per sovrapposizione della sintassi del prototesto."}
{"id": "3480595", "revid": "697352", "url": "https://it.wikipedia.org/wiki?curid=3480595", "title": "Clubul Sportiv Dinamo Bucure\u0219ti", "text": "Il Clubul Sportiv Dinamo Bucure\u0219ti \u00e8 una societ\u00e0 polisportiva rumena di Bucarest.\nHa 24 sezioni che gestiscono le varie discipline."}
{"id": "3480597", "revid": "47767", "url": "https://it.wikipedia.org/wiki?curid=3480597", "title": "Giselda", "text": "Origine e diffusione.\nNella stragrande maggioranza dei casi, Giselda \u00e8 semplicemente una variante del nome Gisella; meno frequentemente, pu\u00f2 anche rappresentare una continuazione dell'antico e raro nome germanico \"Giselhilda\", composto da \"gisil\" (\"freccia\", \"lancia\") e \"hildjo\" (\"battaglia\").\nIn parte, la diffusione di questo nome nell'Ottocento (altrimenti privo di una tradizione storica o agiografica) poteva avere motivazioni patriottiche, richiamando il personaggio cos\u00ec chiamato che appare nell'opera di Giuseppe Verdi \"I Lombardi alla prima crociata\". \u00c8 registrata anche una forma maschile del nome, la cui diffusione per\u00f2 \u00e8 estremamente ridotta (se ne contava una cinquantina di casi, secondo dati pubblicati negli anni 1970, contro circa diecimila occorrenze del femminile).\nOnomastico.\nIl nome \u00e8 adespota, ossia privo di santa patrona; l'onomastico si pu\u00f2 festeggiare eventualmente il 1\u00ba novembre, in occasione di Ognissanti."}
{"id": "3480601", "revid": "599013", "url": "https://it.wikipedia.org/wiki?curid=3480601", "title": "Carlo Paoletti", "text": "Carriera.\nInizia la carriera nella Civitavecchiese, con cui gioca nel Girone E della Serie C 1936-1937, ottenendo il quarto posto.\nLa stagione seguente passa al Le Signe, ottenendo l'undicesimo posto del Girone D della Serie C.\nL'annata dopo \u00e8 tra le file della , con cui vince il campionato di Serie B, ottenendo la promozione in massima serie.\nLa stagione seguente passa al Genova 1893, con cui esordisce solo l'anno successivo nella sconfitta esterna per 4-1 contro il il 16 febbraio 1941.\nConclusa l'esperienza in \"rossoblu\", si trasferisce al , club con il quale retrocede in cadetteria al termine della stagione 1941-1942.\nGioca la stagione 1942-1943 in Serie B, tra le file del Savona, con cui si piazza al diciassettesimo posto."}
{"id": "3480605", "revid": "1543377", "url": "https://it.wikipedia.org/wiki?curid=3480605", "title": "Pia Wall\u00e9n", "text": "Biografia.\nNata a Ume\u00e5, nel nord della Svezia, \u00e8 una designer e creatrice di moda, nota per il suo design tessile per quanto abbia lavorato anche con altri materiali. \u00c8 cresciuta a G\u00f6teborg per poi trasferirsi a Stoccolma ed \u00e8 la sorella del velista Hans Wall\u00e9n.\nDopo essersi diplomata alla Beckman's School of Design, Pia Wall\u00e9n si \u00e8 specializzata in modellistica nel 1983, ricevendo subito dopo un ordine da NK-fashion. Nel 1984 \u00e8 stata premiata per il design dal Consiglio dei genitori svedese.\nWall\u00e9n si ispira alla moda degli anni sessanta e a nomi come Andr\u00e9 Courr\u00e8ges, Mary Quant e Coco Chanel, con una semplicit\u00e0 grafica che risente l'influenza del design scandinavo. Oltre ai vestiti, ha disegnato coperte, cuscini e tappeti, gioielli, giocattoli. Preferisce lavorare con lana e altri materiali naturali, preferibilmente tessuti in feltro o selezionati. Un elemento grafico ricorrente \u00e8 una croce, simile al simbolo della Croce Rossa, qualcosa su cui inizialmente la stessa Croce Rossa aveva sollevato obiezioni. \nPia Wall\u00e9n gestisce dal 2000 la societ\u00e0 Pia Wall\u00e9n AB su Narvav\u00e4gen a Stoccolma con vendite su Internet. Ha collaborato con IKEA, Electrolux, Brio e altre aziende. Nel 2006 il comitato dell'artista ha garantito perch\u00e9 le venisse dato dallo Stato il \"salario dell'artista\".\nI suoi lavori sono presenti nelle collezioni permanenti del National Museum of Fine Arts, the R\u00f6hsska Museum for Design, Fashion and Decorative Arts in Goteborg, Museum Angewandte Kunste di Colonia, in Germania. Ha tenuto mostre anche al Centro Pompidou di Parigi e al Victoria &amp; Albert di Londra."}
{"id": "3480608", "revid": "277612", "url": "https://it.wikipedia.org/wiki?curid=3480608", "title": "Marcel Wanders", "text": "Biografia.\nWanders \u00e8 nato e cresciuto a Boxtel, Paesi Bassi, e si \u00e8 diplomato con lode all'Istituto d'arte di Arnhem nel 1988, dopo aver frequentato per breve tempo l'accademia di Eindhoven. Wanders ha ricevuto il riconoscimento internazionale per la sua ' Knotted Chair', prodotta dal brand design olandese Droog, nel 1996. La ' Knotted Chair' da allora \u00e8 stato inserito nella collezione permanente del Museo di Arte Moderna di New York.\nLavora nel suo studio di Westerhuis, nel quartiere Jordaan di Amsterdam. Progetta per produttori di tutto il mondo, quali: Alessi, B &amp; B Italia, Bisazza, Ceramica Bardelli, Poliform, Moroso, Flos, Boffi, Cappellini, Magis, Droog e Moooi (fondata nel 2000, di cui \u00e8 l'art director e co-proprietario).\nNel 2005, insieme allo chef Peter Lute, ha sviluppato il concetto \"Lute Suites\", il primo albergo del mondo \"all over city suites\" , che si trova appena al di fuori Amsterdam. Ha progettato gli interni di Blits, un ristorante a Rotterdam, cos\u00ec come l'interno del ristorante 'Thor' presso l'Hotel on Rivington a New York City, comprese le TIC bar, lounge e club privato. Nel 2007 Wanders ha collaborato con abbigliamento sportivo Puma per accessori da spiaggia.\nWanders \u00e8 stato sulle copertine di tutte le riviste di design pi\u00f9 importanti e sui giornali: come Domus, Interni, Blueprint, Design Report, ID, Abitare, Wallpaper, Nylon, Elle Decoration, Icon, Esquire, l'International Herald Tribune, The Washington Post, Financial Times, il New York Times, business Week."}
{"id": "3480620", "revid": "300067", "url": "https://it.wikipedia.org/wiki?curid=3480620", "title": "Robert Pitts", "text": ""}
{"id": "3480623", "revid": "300067", "url": "https://it.wikipedia.org/wiki?curid=3480623", "title": "R. C. Pitts", "text": ""}
{"id": "3480625", "revid": "729019", "url": "https://it.wikipedia.org/wiki?curid=3480625", "title": "Ronan &amp; Erwan Bouroullec", "text": "Ronan &amp; Erwan Bouroullec \u00e8 uno studio di design francese fondato nel 1998 da Ronan ed Erwan Bouroullec.\nDesign Industriale.\nLa ditta del duo francese, pi\u00f9 provinciale che parigino, si \u00e8 fatta presto strada fra le pi\u00f9 grandi aziende in circolazione. I pi\u00f9 celebri oggetti di Design Industriale, dei due fratelli bretoni, sono i seguenti:"}
{"id": "3480627", "revid": "1087849", "url": "https://it.wikipedia.org/wiki?curid=3480627", "title": "Soul Sacrifice", "text": "Soul Sacrifice \u00e8 un brano strumentale dei Santana che appare nell'album \"Santana\".\nWoodstock.\nLa canzone \u00e8 stata suonata al Festival di Woodstock ed \u00e8 ricordata per l'assolo di batteria di Michael Shrieve, per i due lunghi assoli di Carlos Santana e per l'assolo di organo Hammond B-3 da parte di Gregg Rolie, che fa largo uso dei cambi di velocit\u00e0 del Leslie 122 per sottolineare i numerosi crescendo dell'esecuzione; nella parte finale dell'assolo, Rolie impiega una singolare tecnica a mani sovrapposte per eseguire sestine ripetute.\nAlcuni anni dopo, in una intervista alla CBS, Santana disse che aveva assunto mescalina prima della performance e credeva che il manico della sua chitarra fosse un serpente e per evitare di essere morso \u00e8 dovuto aggrapparsi.\nCuriosit\u00e0.\nIl brano si sviluppa nell'ambito della musica modale infatti nella versione originale la frase musicale della chitarra che pare in La minore presenta un Fa#, cio\u00e8 la 6\u00aa maggiore di La, che la sposta sulla scala dorica."}
{"id": "3480628", "revid": "300067", "url": "https://it.wikipedia.org/wiki?curid=3480628", "title": "Sergio P\u00e9rez", "text": ""}
{"id": "3480639", "revid": "1573940", "url": "https://it.wikipedia.org/wiki?curid=3480639", "title": "Arachnotermes", "text": "Arachnotermes \u00e8 un genere di ragni appartenente alla famiglia Salticidae.\nCaratteristiche.\nLa femmina ha un \"bodylenght\" (lunghezza del corpo escluse le zampe) di 2,5 millimetri. Il corpo \u00e8 ricoperto di peli eretti di colore nero e di piccole chiazze bianche: sul cefalotorace queste macchie assumono la forma di un arco. L'opistosoma \u00e8 invece solcato da due linee trasversali di colore bianco. La parte inferiore del corpo \u00e8 nerastra.\nCome luogo di ritrovamento predilige la prossimit\u00e0 con i nidi delle termiti. La zona di rinvenimento degli esemplari \u00e8 la municipalit\u00e0 di Varginha, nello Stato brasiliano di Minas Gerais.\nDistribuzione.\nL'unica specie oggi nota di questo genere \u00e8 un endemismo del Brasile.\nTassonomia.\nA dicembre 2010, si compone di una sola specie:"}
{"id": "3480641", "revid": "110157", "url": "https://it.wikipedia.org/wiki?curid=3480641", "title": "Mo\u0161kovec", "text": "Mo\u0161kovec (in ungherese \"Mosk\u00f3c\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480642", "revid": "287204", "url": "https://it.wikipedia.org/wiki?curid=3480642", "title": "Moskovec", "text": ""}
{"id": "3480647", "revid": "1573940", "url": "https://it.wikipedia.org/wiki?curid=3480647", "title": "Deomyinae", "text": "I Deomyini () sono una delle cinque sottofamiglie in cui si suddivide la famiglia dei Muridi.\nDescrizione.\nLa sottofamiglia comprende specie apparentemente senza una caratteristica morfologica comune ma con una stretta relazione filogenetica, basata principalmente su analisi della regione del citocromo b del DNA mitocondriale. Tuttavia tutti e quattro i generi hanno in comune la peculiarit\u00e0 della struttura del pelo della pelliccia, che pu\u00f2 essere appiattito e affusolato verso l'estremit\u00e0, oppure setoloso, donando ad alcune specie un mantello densamente spinoso. Il cranio presenta nel genere \"Deomys\", e in maniera meno evidente anche in \"Lophuromys\", l'insolita disposizione molto abbassata delle placche zigomatiche, le quali sono posizionate al di sotto del livello dei fori infra-orbitali. In tre generi il palato \u00e8 largo e si estende ben oltre la radice dei molari, coprendo totalmente la fossa meso-pterigoidea. I piedi sono stretti e lunghi, adattamento ad una vita prevalentemente terricola. La coda varia notevolmente in lunghezza, passando da circa la met\u00e0 della lunghezza della testa e del corpo a circa una volta e mezzo di essa.\nDistribuzione e habitat.\nLa sottofamiglia \u00e8 diffusa in Africa, nel Vicino Oriente e in alcune delle isole del Mar Mediterraneo. Occupano i pi\u00f9 svariati tipi di habitat, dalle zone desertiche e semi-desertiche alle foreste pluviali tropicali.\nTassonomia.\nLa sottofamiglia dei Deomyini comprende circa 54 specie, suddivise in 4 generi:"}
{"id": "3480648", "revid": "1543377", "url": "https://it.wikipedia.org/wiki?curid=3480648", "title": "Inter-Active Terminology for Europe", "text": "Inter-Active Terminology for Europe (IATE) \u00e8 la banca dati terminologica interistituzionale dell'Unione europea, realizzata con l'obiettivo di offrire una banca dati interattiva unica per la consultazione, creazione e gestione dei dati terminologici, prima gestiti in modo separato dai diversi servizi di traduzione degli organismi europei. IATE offre un facile accesso pubblico e gratuito a fonti di accertata affidabilit\u00e0 e assicura la coerenza e l'attendibilit\u00e0 della terminologia, indispensabili per produrre testi chiari e privi di ambiguit\u00e0.\nStoria.\nIl progetto \u00e8 stato avviato nel 1999 dal Centro di traduzione degli organismi dell\u2019Unione europea. Questo centro, istituito nel 1994 per offrire servizio di traduzione agli organismi comunitari decentralizzati, necessitava di una banca dati in Rete per fornire un'adeguata base terminologica ai propri clienti. La partecipazione si \u00e8 immediatamente allargata alle istituzioni europee che hanno contribuito con le proprie banche dati terminologiche: Eurodicautom (Commissione), TIS (Consiglio), Euterpe (Parlamento). A quel punto il termine \u201cInter Agency\u201d, visto l'ampliamento del progetto, era gi\u00e0 obsoleto, ma \u00e8 stato mantenuto fino al 2002 quando \u00e8 stato modificato in \u201cInter-Active\u201d. La variazione \u00e8 avvenuta in modo spontaneo e appropriato, innanzitutto perch\u00e9 i terminologi erano ormai abituati a usare l'acronimo IATE senza preoccuparsi troppo di cosa significasse e quindi volevano mantenerlo. Inoltre era importante sottolineare il carattere interattivo della banca dati.\nLo sviluppo vero e proprio di IATE \u00e8 iniziato nel 2000, e nell'agosto del 2001 \u00e8 stato presentato un prototipo. Dopo i test iniziali si sono susseguite varie fasi pilota che hanno portato gradualmente allo sviluppo del sistema attuale che combina funzionalit\u00e0 e facilit\u00e0 d'uso. Nelle prime fasi il sistema utilizzava Oracle poi, a giugno del 2001, si \u00e8 deciso di riorganizzarlo in HTML. Nel settembre del 2002, per contenere i costi e scongiurare ritardi, \u00e8 stato adottato un metodo di sviluppo in cui un rappresentante per ogni istituzione lavorava direttamente con gli sviluppatori del sistema per risolvere i problemi e migliorarne la funzionalit\u00e0.\nDall'estate del 2004 IATE viene utilizzata con piena funzionalit\u00e0 dalle istituzioni e dagli organi dell'Unione Europea per la raccolta, la diffusione e la gestione condivisa della terminologia specifica dell'UE. Il 28 giugno 2007 \u00e8 stata aperta ufficialmente al pubblico ed \u00e8 disponibile gratuitamente a chiunque sul web. Il sistema \u00e8 concepito per essere utilizzato sia da utenti delle istituzioni europee (IATE Internal) sia dal pubblico generico (IATE Public). Al momento dell'apertura al pubblico, IATE contava 8,7 milioni di voci nelle 23 lingue ufficiali dell\u2019UE. La quantit\u00e0 di contenuto varia secondo le lingue, principalmente in funzione del periodo di tempo durante il quale ciascuna lingua \u00e8 stata lingua ufficiale dell'UE. L'obiettivo a lungo termine \u00e8 un contenuto di uguale valore per tutte le lingue ufficiali.\nIl Centro di traduzione degli organismi dell'Unione europea in Lussemburgo si occupa del funzionamento e della manutenzione di IATE. I costi di esercizio sono coperti dai bilanci delle istituzioni e degli organismi UE partecipanti.\nAttualmente le seguenti istituzioni contribuiscono costantemente alla raccolta terminologica:\nGestione.\nCooperazione inter-istituzionale.\nLa produzione terminologica di IATE \u00e8 gestita dall'unit\u00e0 di coordinamento terminologico ufficiale, TermCoord, che opera attraverso il contributo di oltre 100 traduttori professionisti con profili terminologici specializzati, consentendo un'archiviazione rapida ed efficiente di termini specialistici. Le voci di IATE sono costantemente monitorate grazie all'attivit\u00e0 di TermCoord, mentre i vari progetti a tema, organizzati insieme e professionisti del settore linguistico, hanno lo scopo di migliorare e consolidare il contenuto. Il risultato \u00e8 un continuo aumento del contributo delle istituzioni che partecipano alla raccolta terminologica.\nGruppo di gestione.\nIl principale organo gestionale di IATE include i rappresentanti di tutte le istituzioni che collaborano alla sua realizzazione. Il gruppo si riunisce con cadenza bimestrale per discutere e prendere decisioni strategiche riguardanti le questioni pi\u00f9 importanti come le politiche di cooperazione, le strategie di consolidamento e gli sviluppi tecnici. Per affrontare le questioni che richiedono competenze specifiche e tempi prolungati, vengono formate apposite task force.\nIATE Public.\nChiunque pu\u00f2 accedere a IATE Public poich\u00e9 non \u00e8 necessario registrarsi. Questo sistema permette di fare ricerche terminologiche ed eventualmente salvare le proprie preferenze.\nDallo schermo di ricerca \u00e8 possibile inserire una query e selezionare la lingua di partenza e quella/e di destinazione (requisiti minimi). Sono invece opzionali la scelta del dominio, che segue la classificazione EUROVOC, e il tipo di ricerca: termine, abbreviazione o tutti.\nI risultati vengono presentati in una lista, corredata di numero totale dei risultati, dominio a cui appartiene ogni termine e grado di affidabilit\u00e0 rappresentato da un certo numero di stelline colorate su quattro. \u00c8 inoltre possibile accedere alla voce completa in cui si trovano, oltre alle informazioni gi\u00e0 citate, la fonte, la data di inserimento ed eventuali commenti.\nIATE Internal.\nIATE Internal \u00e8 accessibile solo a utenti registrati, quali traduttori, terminologi e amministratori delle istituzioni coinvolte nel progetto. Oltre alle funzioni di base, il sistema permette di visualizzare anche voci non verificate, informazioni confidenziali e di modificare dati, a diversi livelli in base al ruolo dell'utente. Nel profilo personale \u00e8 inoltre possibile registrare le lingue di default per le future ricerche.\nTraduttori e terminologi.\nAppositamente pensato per i traduttori, lo schermo di ricerca semplice presenta comunque pi\u00f9 opzioni rispetto a quello pubblico. Oltre ai requisiti minimi (query, lingua di partenza e lingua/e di destinazione) si pu\u00f2 infatti specificare se si cercano \u00abtutte le parole\u00bb o \u00abqualsiasi parola\u00bb, il tipo di ricerca (pi\u00f9 scelta rispetto a IATE Public: termine/espressione, solo termine, solo espressione, abbreviazione o formula), il dominio, l'istituzione, la fonte e il grado di affidabilit\u00e0. Per le esigenze dei terminologi esistono invece ulteriori opzioni avanzate, tra cui la ricerca in linguaggio pseudo-SQL, la possibilit\u00e0 di controllare la sintassi della query e di combinare la stringa con operatori booleani. \nGli utenti registrati autorizzati dagli amministratori possono contribuire all'aggiunta di nuovi termini che, prima di essere pubblicati, vengono sottoposti a verifica. L'organo gestionale controlla se la fonte \u00e8 attendibile (nei casi in cui \u00e8 stato possibile indicarla), se il termine corrisponde al concetto e se gli standard di IATE sono stati rispettati.\nAmministratori.\nTra gli utenti registrati a IATE Internal svolgono un'importante funzione gli amministratori, rappresentanti delle istituzioni coinvolte nel progetto. I loro compiti sono quelli di gestire gli utenti, mantenere i contatti con l'amministrazione centrale del sistema ed esportare dati per il riutilizzo in altre applicazioni, come ad esempio MultiTerm: un'applicazione separata di Trados che permette la creazione di schede terminologiche, bilingue o multilingue, applicabili alle traduzioni.\nPre-IATE.\nPre-IATE \u00e8 una sorta di quaderno degli appunti per i \u00ablavori in corso\u00bb. Serve agli utenti interni per inserire le voci in fase di realizzazione. \u00c8 stato creato con lo scopo di rendere le raccolte esterne accessibili agli utenti interni. Queste raccolte possono servire come \u00abmateriale grezzo\u00bb per le voci di IATE oppure per integrare le voci gi\u00e0 esistenti. Gli utenti interni possono cos\u00ec avere accesso ai dati terminologici tramite un'unica interfaccia e renderli condivisibili anche in fase di raccolta dati, evitando ripetizioni e lavori sovrapposti. Inoltre, risulta molto semplice dal punto di vista tecnico, il trasferimento su IATE delle \u00abvoci grezze\u00bb, precedentemente inserite dai traduttori in Pre-IATE.\nLe voci di Pre-IATE sono salvate nella stessa base di dati delle entrate \u00abnormali\u00bb e sono contrassegnate come parte di Pre-IATE. Questo le rende visibili come entrate incomplete. Le entrate non ancora completate, non vengono visualizzate in IATE Public."}
{"id": "3480664", "revid": "1310927", "url": "https://it.wikipedia.org/wiki?curid=3480664", "title": "Juan Pablo Pereyra", "text": "Carriera.\nClub.\nDopo aver giocato con varie squadre di club, nel 2010 si trasferisce all'Estudiantes.\nNazionale.\nConta una presenza con la Nazionale argentina."}
{"id": "3480666", "revid": "110157", "url": "https://it.wikipedia.org/wiki?curid=3480666", "title": "Ondra\u0161ov\u00e1", "text": "Ondra\u0161ov\u00e1 (in ungherese \"Tur\u00f3candr\u00e1sfalva\", in tedesco \"Andreasdorf\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480667", "revid": "287204", "url": "https://it.wikipedia.org/wiki?curid=3480667", "title": "Ondrasova", "text": ""}
{"id": "3480668", "revid": "767487", "url": "https://it.wikipedia.org/wiki?curid=3480668", "title": "Adalberto Rom\u00e1n", "text": "Carriera.\nClub.\nDopo aver giocato dal 2006 al 2010 al Libertad, si trasferisce in Argentina al River Plate, dove resta fino al 2012, quando viene acquistato dal Palmeiras.\nNazionale.\nNel 2010 debutta con la Nazionale paraguaiana."}
{"id": "3480670", "revid": "76437", "url": "https://it.wikipedia.org/wiki?curid=3480670", "title": "Lupo del Simien", "text": ""}
{"id": "3480672", "revid": "282698", "url": "https://it.wikipedia.org/wiki?curid=3480672", "title": "Hugo II de Cardona", "text": ""}
{"id": "3480674", "revid": "767487", "url": "https://it.wikipedia.org/wiki?curid=3480674", "title": "Rak\u0161a", "text": "Rak\u0161a (in ungherese \"Kisraksa\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina. \nDiede i natali a Michal Miloslav Hod\u017ea (1811 - 1870), linguista, poeta e pastore protestante, uno dei principali esponenti del movimento nazionale slovacco."}
{"id": "3480675", "revid": "287204", "url": "https://it.wikipedia.org/wiki?curid=3480675", "title": "Raksa", "text": ""}
{"id": "3480680", "revid": "767487", "url": "https://it.wikipedia.org/wiki?curid=3480680", "title": "Aria compressa - Soft Air", "text": " \nAria compressa - Soft Air \u00e8 un film del 1998 diretto da Claudio Masin.\nTrama.\nGiorgio divide il suo tempo tra il lavoro e la fidanzata trascurando i suoi amici. Una sera riceve una telefonata da Matteo che lo invita alla festa di compleanno di Roberto: in realt\u00e0 la festa non esiste ed \u00e8 solo un pretesto per riunire la compagnia di amici per una rimpatriata. Durante la cena Roberto riferisce agli amici di avere prenotato una partita di softair a Mazzano Romano. La domenica successiva il gruppo si riunisce per giocare, ma qualcosa non va per il verso giusto: quella che dovrebbe essere una normale sfida di softair si trasforma in una sorta di battuta di caccia mortale poich\u00e9 la squadra avversaria \u00e8 composta da veri e propri assassini che utilizzano delle armi vere. I protagonisti riescono a impadronirsi di alcune armi e a rifugiarsi in un casolare. Dopo alcune morti in entrambi gli schieramenti un responsabile del campo da softair riconosce l'identikit di un ricercato diffuso in televisione e allerta i carabinieri, che si recano sul posto e dopo una breve sparatoria traggono in salvo i superstiti del gruppo."}
{"id": "3480684", "revid": "767487", "url": "https://it.wikipedia.org/wiki?curid=3480684", "title": "Rudno", "text": "Rudno (in ungherese \"Tur\u00f3crudn\u00f3\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480687", "revid": "86343", "url": "https://it.wikipedia.org/wiki?curid=3480687", "title": "Sklene", "text": ""}
{"id": "3480690", "revid": "767487", "url": "https://it.wikipedia.org/wiki?curid=3480690", "title": "Peter Raabe", "text": "Biografia.\nLaureato alla \"H\u00f6here Musikschule\" di Berlino si perfezion\u00f2 alle universit\u00e0 di Monaco di Baviera e di Jena. Fra il 1894 ed il 1898 Raabe lavor\u00f2 a K\u00f6nigsberg e Zwickau. Ne periodo 1899-1903 prest\u00f2 la sua opera alla Dutch Opera-House (Amsterdam) e nel periodo 1907-20 fu primo direttore di Corte a Weimar. Raabe diresse in Gran Bretagna, Belgio, Paesi Bassi etc. IL 19 luglio 1935 Raabe subentr\u00f2 a Richard Strauss come presidente della \"Reichsmusikkammer\", l'Istituto di stato nazista della musica. Per quasi dieci anni diresse l'attivit\u00e0 musicale del Terzo Reich. \nFu il primo a redigere una completa cronologia delle opere di Franz Liszt."}
{"id": "3480697", "revid": "228587", "url": "https://it.wikipedia.org/wiki?curid=3480697", "title": "De Tomaso Deauville (2011)", "text": "De Tomaso Deauville \u00e8 un prototipo di autovettura di lusso presentato dalla casa automobilistica italiana De Tomaso nel marzo 2011.\nIl prototipo De Tomaso SLC.\nCon \"Deauville\" viene intesa la prevista vettura di serie strettamente derivata dal prototipo De Tomaso SLC (Sport Luxury Crossover) esposto al salone dell'automobile di Ginevra 2011; si trattava di un prototipo marciante di autovettura di tipo crossover destinato ad anticipare la filosofia del nuovo marchio De Tomaso dopo lunghi anni di improduttivit\u00e0. La vettura di serie da esso derivata avrebbe dovuto essere l'apripista della futura produzione del marchio modenese e \"salvatrice\" dello stabilimento ex Pininfarina di Grugliasco (TO). La SLC portava all'interno del suo progetto diversi concetti legati al mondo del design automobilistico, non solo concettuali o estetiche ma anche ingegneristiche.\nLa meccanica.\nIl prototipo destinato alla produzione doveva sfruttare la tecnologia produttiva denominata \"Univis\", brevettata dall\"'IAI (Innovation in Auto Industry)\" ovvero la holding proprietaria del marchio De Tomaso. Si tratta di una soluzione che prevede l'assemblaggio del telaio utilizzando profilati estrusi d'alluminio di dimensioni standardizzate uniti fra loro da dei giunti a crociera, rifilati a laser e saldati. Questa soluzione, secondo la De Tomaso, avrebbe dovuto ridurre notevolmente i costi e i tempi di produzione e di sviluppo della piattaforma e della sua manutenzione o degli interventi post produzione ad essa applicabili. Il brevetto risale al 1984 ed \u00e8 stato sviluppato da Giuliano Malvino per la meccanica della Rayton Fissore Magnum e poi ceduto all'IAI. \nI due prototipi marcianti per\u00f2 sono stati realizzati ricarrozzando la base meccanica della crossover Cadillac SRX di origine americana comprensiva delle ruote a sei mozzi e riutilizzando la stessa plancia e volante. Un portavoce General Motors dichiar\u00f2 che la De Tomaso acquist\u00f2 la Cadillac attraverso la rete di vendita italiana e non vi era nessun accordo di fornitura dei componenti.\nNonostante le premesse questa soluzione ha creato attorno a se molto scetticismo da parte della critica e degli specialisti del settore, che hanno ritenuto le dichiarazioni troppo ottimistiche e poco credibili, solo la messa in produzione della vettura avrebbe potuto di per s\u00e9 dimostrare agli scettici la sua vera validit\u00e0.\nIl concetto \"SLC\".\nOltre alla tecnologia la vettura racchiude diversi concetti di modularit\u00e0 e immagine; la sigla SLC (\"Sport Luxury Crossover\") sta a identificare una vettura dalle forme anticonvenzionali volta a valorizzare il comfort, l'abitabilit\u00e0 e il lusso. Successivamente alla sua prima presentazione la sigla identificativa viene modificata in SLS ovvero \"Sport Luxury Sedan\" per rimarcare quanto la vettura voglia soddisfare i requisiti di una grande berlina di lusso. La vettura inoltre \u00e8 stata concepita per una realizzazione semi-artigianale e quindi completamente personalizzabile da parte del cliente. L'immagine della vettura risulta quindi, secondo i progettisti, imponente ma armonica, lussuosa ma fuori dai canoni classici delle berline di lusso.\nPoco prima della sua presentazione a Ginevra il prototipo \u00e8 stato denominato definitivamente Deauville ricordando la storica De Tomaso Deauville del 1971.\nEstetica.\nLa Deauville era caratterizzata da una linea che si discostava dalle berline maggiormente diffuse in commercio, riprendendo soluzioni volumetriche simili a quelle della BMW Serie 5, ma concentrandosi pi\u00f9 verso un'immagine sportiva e ancora pi\u00f9 lussuosa. Lo stile della vettura \u00e8 stato affidato alla Pininfarina, come da accordo preso nel 2009 dopo che Gian Mario Rossignolo aveva rilevato tramite il marchio De Tomaso lo stabilimento produttivo di Grugliasco. La linea superiore del corpo vettura, lungo pi\u00f9 di 5 metri, che unisce i due estremi, anteriore e posteriore, risulta filante bench\u00e9 la carrozzeria appoggi su una scocca rialzata, che fa perdere di sportivit\u00e0 al veicolo ma che le fa acquisire robustezza e solidit\u00e0. Di conseguenza anche il frontale della vettura \u00e8 massiccio e ingloba una maschera radiatore dalle dimensioni molto importanti con al centro il nuovo logo disegnato da Peter Arnell. Il posteriore a coda molto alta, come del resto tutta la linea di cintura della fiancata, termina privo di un vero e proprio terzo volume, poich\u00e9 il volume del bagagliaio \u00e8 quasi totalmente raccordato al padiglione che termina con una linea molto rastremata, come sulle coup\u00e9 a 4 porte."}
{"id": "3480699", "revid": "767487", "url": "https://it.wikipedia.org/wiki?curid=3480699", "title": "Sklen\u00e9 (Slovacchia)", "text": "Sklen\u00e9 (in ungherese \"Tur\u00f3cn\u00e9meti\", in tedesco \"Glaserhaj\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480703", "revid": "767487", "url": "https://it.wikipedia.org/wiki?curid=3480703", "title": "Slovensk\u00e9 Pravno", "text": "Slovensk\u00e9 Pravno (in ungherese \"T\u00f3tpr\u00f3na\", in tedesco \"Windisch-Prona\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480704", "revid": "287204", "url": "https://it.wikipedia.org/wiki?curid=3480704", "title": "Slovenske Pravno", "text": ""}
{"id": "3480710", "revid": "729019", "url": "https://it.wikipedia.org/wiki?curid=3480710", "title": "Corriere di Chieri", "text": "Il Corriere di Chieri \u00e8 la testata di informazione settimanale specializzato nella cronaca locale del Comune di Chieri e dei suoi dintorni, coprendo i paesi di Pino Torinese, Baldissero Torinese, Andezeno, Marentino, Arignano, Pavarolo, Montaldo, Moriondo Torinese, Castelnuovo Don Bosco, Moncucco Torinese, Mombello, Berzano di San Pietro, Albugnano, Buttigliera d'Asti, Riva presso Chieri, Villanova d'Asti, Poirino, Pralormo, Santena, Cambiano, Trofarello, Villastellone e Pecetto Torinese.\nStoria.\nLa Nascita.\nSebbene il primo giornale del chierese apparve nel 1877 con il nome \"L'Arco\", il \u201cCorriere di Chieri\u201d come lo conosciamo oggi trova la sua nascita nel 1945. La sua fondazione \u00e8 da sempre collegata alla famiglia Ghirardi, che in quegli anni gestiva una fortunata tipografia.\nSotto la direzione di Giorgio Ghirardi, il \u201cCorriere\u201d muove cos\u00ec i suoi primi passi nel campo dell'informazione, cercando di colmare il vuoto dovuto agli anni del fascismo e di soddisfare la curiosit\u00e0 della popolazione verso i nuovi fatti politico-sociali.\nIl primo numero esce il 28 luglio 1945, in formato 34x54 cm al costo di 4 Lire imponendosi come un valido strumento d'informazione, trattando aspetti politici, economici e sociali nazionali e internazionali, privilegiando per\u00f2 l'informazione di carattere locale, dando ampio spazio alla cronaca, e proponendosi come veicolo informativo per organi, associazioni ed enti locali (Amministrazione civica, partiti, associazioni di vario genere). Inoltre riservando spazi per informazioni utili ai lettori come necrologi, stato civile e orari dei collegamenti.\n\u00c8 anche doverosa una considerazione di carattere politico: sebbene in quegli anni nel territorio chierese predominasse la Democrazia Cristiana, il \u201cCorriere\u201d fu un veicolo d'informazione per tutti i partiti, in particolare la \u201cLettere al Direttore\u201d diventer\u00e0 un prezioso strumento di polemica e dibattito politico.\nIl Corriere oggi.\nLa sede del giornale, dopo il trasferimento da Andezeno, \u00e8 attualmente nella centrale piazza Cavour a Chieri presso lo storico Palazzo Balbiano di Colcavagno.\nNel \u201cCorriere\u201d prevale l'aspetto dell'informazione locale, ponendo l'attenzione sui fatti di cronaca, sugli eventi di carattere culturale e/o ludico che si verificano su tutto il territorio e mantenendo tutta la serie di informazioni utili alla popolazione locale al giorno d'oggi come orari dei cinema locali, orari dei principali mezzi di trasporto, necrologi ecc.\nLa pubblicit\u00e0, inizialmente gestita dall'azienda milanese A. Manzoni, nel 1997 viene gestita in proprio dall'azienda proprietaria del giornale, Publichieri s.r.l. .\nPubblicazioni.\nNel corso degli anni la redazione del \u201cCorriere\u201d ha pubblicato anche diversi libri di approfondimento del territorio di carattere principalmente storico e artistico-culturale."}
{"id": "3480712", "revid": "287204", "url": "https://it.wikipedia.org/wiki?curid=3480712", "title": "Tur\u010dek", "text": "Tur\u010dek (in ungherese \"Turcsek\", in tedesco \"Turz\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480713", "revid": "287204", "url": "https://it.wikipedia.org/wiki?curid=3480713", "title": "Turcek", "text": ""}
{"id": "3480717", "revid": "76437", "url": "https://it.wikipedia.org/wiki?curid=3480717", "title": "Equus faurei", "text": ""}
{"id": "3480718", "revid": "767487", "url": "https://it.wikipedia.org/wiki?curid=3480718", "title": "Ve\u013ek\u00fd \u010cep\u010d\u00edn", "text": "Ve\u013ek\u00fd \u010cep\u010d\u00edn (in ungherese \"Nagycsepcs\u00e9ny\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina."}
{"id": "3480719", "revid": "287204", "url": "https://it.wikipedia.org/wiki?curid=3480719", "title": "Velky Cepcin", "text": ""}
{"id": "3480726", "revid": "94588463", "url": "https://it.wikipedia.org/wiki?curid=3480726", "title": "Cattafi", "text": "Cattafi \u00e8 una frazione del comune di San Filippo del Mela, nella provincia di Messina, in Sicilia. Cattafi dista 2\u00a0km dal centro comunale. \nSorge su un'altura a circa 120\u00a0m sul livello del mare. Grazie alla presenza di un hotel e vari ristoranti, rappresenta il cuore del turismo filippese. Numerose sono le antiche tradizioni contadine e popolari, patrimonio dei cittadini di Cattafi, tutt'oggi tramandate e intensamente vissute da tutta la comunit\u00e0. Particolarmente rinomato \u00e8 il \"Carnevale Cattafese\", durante il quale sfoggia con la sua austerit\u00e0 e tutta la sua vivacit\u00e0 la tipica maschera dello \"Scacciuni\".\nLa storia degli Scacciuni.\nNegli anni compresi fra il 1500-1600 d.C., com'\u00e8 noto, i Turchi imperversavano con le loro scorribande lungo le coste dell'Italia meridionale sbarcando, e in pi\u00f9 di un'occasione con successo, anche sulla costa messinese.\nNel caso particolare, gli storici citano il famoso e testimoniato episodio in cui \"gli infedeli\", in corrispondenza della localit\u00e0 \"Saja\" (in direzione Archi-Cattafi, subito dopo l'inizio dell'attuale centro abitato), si addentrarono, con l'indubbio scopo di depredare la ricca e ridente cittadina del tempo.\nI Cattafesi, per\u00f2, forti d'armi rudimentali, attrezzi da lavoro e tanto coraggio, riuscirono ad arginare l'invasore: dapprima, sostenendo da soli una valida difesa dell'abitato; poi, contrattaccando con l'aiuto di una guarnigione militare, accorsa in aiuto.\nA conforto di questa tesi, si legge nel libro \"San Filippo del Mela e l'antico Artemisio\" del Prof. Paolo Maggio, quanto segue: \"Nel luglio del 1544, fu Antonio Balsamo, barone di Cattafi, che, con 120 armati a cavallo, accorse in aiuto alle altre forze, riuscendo a far prendere il mare alle orde di Hjerddis Barbarossa, ammiraglio di Solimano I, che si erano spinte, saccheggiando ed incendiando, fin sono l'abito di Santa Lucia\".\nGli uomini dunque riuscirono a \"schiacciare\" i Turchi da cui si origin\u00f2 il termine \"Scacciuni\", ancora utilizzato: a quel tempo, e per svariati secoli ancora, si avvicendarono nella fiorente cittadina dell'epoca personaggi di spicco con facolt\u00e0 di comando, definiti dapprima \"Caporioni\", poi \"Capibastuni\", infine \"Scacciuni\".\nErano i benestanti del luogo, che si assumevano il compito di difendere i pi\u00f9 deboli; si eleggevano difensori ad oltranza delle \"ragazze da marito\" nel villaggio; si facevano garanti per gli uomini, provenienti dai paesi limitrofi, in cerca di moglie.\nLa leggenda inoltre racconta che, nel giorno del matrimonio, gli \"Scacciuni\" accompagnavano a suon di marranzano, tamburello e zufolo, la sposa in chiesa ove alla presenza del corteo nuziale, la consegnavano al concubino, garanti della sua illibatezza.\nLo sposo, poi, aveva l'obbligo di appendere il \"lenzuolo della prova\" che arrestava e contraccambiava l'affidabilit\u00e0 e l'operato dello \"Scacciuni\".\nEssi indossavano un costume d'origine eurasiatica, che sfoggiavano nelle grandi occasioni, quale segno di potere e di comando.\nL'abito, fortemente multicolore, era caratterizzato da: un alto copricapo conico, variopinto e tempestato di pietre preziose; una camiciola bianca, intersecata da nastri coloratissimi; un corto pantalone, sovrastato da una gonna, a sua volta arricchita da trine di svariati colori e svolazzanti, che si dipartivano dalla vita: guanti rigorosamente bianchi ed un nerbo, intrecciato ancora una volta da stoffe variopinte, simbolo di forza, vigoria ed efficacia."}
{"id": "3480738", "revid": "125671979", "url": "https://it.wikipedia.org/wiki?curid=3480738", "title": "Etci\u00f9! Accipicchia, che starnuto!", "text": "Etci\u00f9! Accipicchia, che starnuto! (\"Monster By Mistake!\") \u00e8 un cartone animato prodotto da CCI Entertainment Ltd., Catapult Productions, Telefilm Canda e Bell Fund. \u00c8 stato trasmesso originariamente sul canale canadese in lingua inglese YTV.\nNell'edizione italiana \u00e8 stato distribuito con due titoli differenti: il primo, relativo alla prima messa in onda sul canale a pagamento Disney Channel, \u00e8 stato Mostro per errore, coerente con il titolo originale inglese, mentre per le repliche sui canali televisivi gratuiti (Italia 1 a partire dal 2007), \u00e8 stato modificato in \"Etci\u00f9! Accipicchia, che starnuto!\".\nIn Canada il primo episodio \u00e8 andato in onda il 31 ottobre 1996, mentre l'ultimo il 1\u00ba gennaio 2006, per un totale di 52 episodi in 4 stagioni."}
{"id": "3480739", "revid": "287204", "url": "https://it.wikipedia.org/wiki?curid=3480739", "title": "Tvrdosin", "text": ""}
{"id": "3480740", "revid": "254401", "url": "https://it.wikipedia.org/wiki?curid=3480740", "title": "Castello Cini", "text": ""}
{"id": "3480751", "revid": "709565", "url": "https://it.wikipedia.org/wiki?curid=3480751", "title": "Rupert Bear", "text": "Rupert Bear \u00e8 una serie televisiva animata prodotto nel Regno Unito da Cosgrove Hall Films Productions e Entertainment Rights."}
{"id": "3480754", "revid": "729019", "url": "https://it.wikipedia.org/wiki?curid=3480754", "title": "Riccardo Palanti", "text": "Biografia.\nDi origini cremonesi, la sua famiglia si trasfer\u00ec a Milano nel 1909, dove Riccardo ebbe l'occasione di frequentare l'Accademia di Brera. In giovent\u00f9 si un\u00ec ai soccorritori che si recavano in Sicilia dopo il grande terremoto di Messina e successivamente fu un tenente del Genio militare durante la prima guerra mondiale, ove ricevette diverse decorazioni. Fu congedato con il grado di Capitano.\nDalla moglie Olga Romanenghi ebbe i figli Giuseppe Enzo e Olimpio. Giuseppe Palanti e Mario Palanti erano suoi cugini (figli del fratello del padre). In seguito al bombardamento della casa ove abitava nel 1943 fu costretto a lasciare Milano insieme alla famiglia. Rientrato, rimase a Milano fino al 1955, anno in cui fece ritorno a Casalbuttano. Nel 1964 insieme alla famiglia si trasferisce a Brescia, citt\u00e0 in cui \u00e8 sepolto nel locale Cimitero monumentale.\nInsieme al fratello Paolo fu attivo come pittore decoratore in Lombardia fino agli anni '50 del '900, anche se la sua opera venne svolta per la maggior parte nelle province di Milano e Cremona."}
{"id": "3480755", "revid": "1149807", "url": "https://it.wikipedia.org/wiki?curid=3480755", "title": "Teo and Friends", "text": " \u00e8 un anime prodotto nel 1993 in 35 episodi dallo studio di animazione Group TAC e trasmesso a partire da agosto dello stesso anno. L'edizione italiana \u00e8 stata prodotta a partire da quella inglese di 26 episodi, rimontati a partire dagli originali 35 giapponesi. Una serie di corti omonima \u00e8 andata in onda da ottobre 2016.\nSigla.\nLa sigla italiana, usata in apertura e in chiusura, \u00e8 scritta da Graziella Caliandro, Stefania Camera e Fulvio Griffini ed \u00e8 interpretata da Cristina D'Avena. Oltre allo stesso Griffini, i coristi sono: il cantautore Renato Pareti, Cristina Paltrinieri, Stefania Camera e il coro Accademia New Day."}
{"id": "3480756", "revid": "1869172", "url": "https://it.wikipedia.org/wiki?curid=3480756", "title": "Ghita N\u00f8rby", "text": "Biografia.\nFiglia del cantante lirico Einar N\u00f8rby e della pianista Guldborg Laursen, ha studiato per due anni presso il Teatro Reale di Copenaghen (\"Det Kongelige Teater\"), facendo poi parte della compagnia dal 1956 al 1959.\nSi \u00e8 sposata cinque volte: tra i suoi mariti il cantante italo-danese Dario Campeotto e l'attore J\u00f8rgen Reenberg. Il suo attuale compagno \u00e8 il compositore e pianista Svend Skipper.\nNel corso della carriera ha ricevuto numerosi premi e riconoscimenti, tra cui la medaglia \"Ingenio et Arti\" nel 2006.\nFilmografia parziale.\nHa inoltre doppiato la versione danese di vari film di animazione della Disney come \"Pocahontas\", \"Lilli e il vagabondo\", \"Mulan\" e \"Le follie dell'imperatore\"."}
{"id": "3480757", "revid": "124986119", "url": "https://it.wikipedia.org/wiki?curid=3480757", "title": "Leonel Vangioni", "text": "Biografia.\nPossiede il passaporto italiano grazie a suo nonno, Davide Roca, originario di Riesi (CL).\nCaratteristiche tecniche.\nVangioni \u00e8 un esterno sinistro di spinta, che pu\u00f2 giocare come terzino oppure a centrocampo, sia in una linea a quattro che in una a tre. \u00c8 bravo in fase di inserimento, partecipa alla costruzione della manovra, con le sue accelerazioni garantisce ai compagni preziose varianti a livello tattico ed \u00e8 molto utile nei recuperi, ha un tiro potente da fuori area, corsa, resistenza, scatto e fantasia, arriva al cross, salta l'uomo, ma si preoccupa anche di coprire la fascia. All'inizio veniva utilizzato quasi sempre nel ruolo di terzino sinistro.\nCarriera.\nClub.\nHa cominciato la carriera nelle giovanili del Club Atl\u00e9tico Riberas del Paran\u00e1, che l'ha ceduto al Club Atl\u00e9tico Newell's Old Boys nell'inverno del 2006. Ha esordito nel Newell's il 5 novembre del 2006 contro l'Independiente (0-1, gol di Germ\u00e1n Denis). La sua prima partita da titolare, invece, l'ha disputata il 26 maggio del 2007 a La Plata, di fronte all'Estudiantes, partita finita 4-4. Ha segnato la prima rete il 5 agosto del 2007 contro il San Lorenzo de Almagro, nella giornata inaugurale del Torneo Apertura. Ha poi realizzato altri due gol nel Torneo Apertura 2008: uno al Tigre ed uno sempre al San Lorenzo. Nel 2009 ha segnato una doppietta all'Hurac\u00e1n, nella sesta giornata del Torneo Clausura.\nNel dicembre 2012, Vangioni firma un contratto di tre anni con il River Plate. Sotto la guida di Ramon Diaz gioca come terzino sinistro.\nNell'estate del 2016 passa al Milan, a parametro zero, scegliendo la maglia numero 21. Il 16 gennaio 2017 debutta con i rossoneri in campionato, subentrando a Calabria nei minuti finali nella partita pareggiata per 2-2 contro il Torino. In totale con la maglia rossonera colleziona 15 presenze.\nIl 21 luglio 2017 viene acquistato dal , club messicano.\nNazionale.\nVangioni ha fatto parte dell'Under 20 diretta da Hugo Tocalli. Nel 2009 debutta con la nazionale maggiore, con cui vanta tre presenze.\nStatistiche.\nPresenze e reti nei club.\n\"Statistiche aggiornate al 28 maggio 2017.\""}
{"id": "3480760", "revid": "110157", "url": "https://it.wikipedia.org/wiki?curid=3480760", "title": "Trsten\u00e1", "text": "Trsten\u00e1 (in ungherese \"Trsztena\", in tedesco \"Bringenstadt\", in polacco \"Trzciana\") \u00e8 una citt\u00e0 della Slovacchia facente parte del distretto di Tvrdo\u0161\u00edn, nella regione di \u017dilina.\nNel 1975 il comune di \u00dastie nad Priehradou, che era stato soppresso nel 1953, \u00e8 stato accorpato a Trsten\u00e1.\nHa dato i natali al linguista Martin Hattala, all'architetto Bla\u017eej Bulla, pioniere nel trarre ispirazione dall'architettura popolare slovacca, e al poeta Rudolf Dilong."}
{"id": "3480761", "revid": "287204", "url": "https://it.wikipedia.org/wiki?curid=3480761", "title": "Trstena", "text": ""}
{"id": "3480770", "revid": "247222", "url": "https://it.wikipedia.org/wiki?curid=3480770", "title": "Stadion imeni Achmat-Chad\u017ei Kadyrova", "text": "Lo Stadion imeni Achmat-Chad\u017ei Kadyrova (), noto anche come Achmat Arena () o Terek Stadium \u00e8 il nuovo stadio di Groznyj, capitale della Cecenia, in Russia in sostituzione dello Stadio Sultan Bilimkhanov. Ha una capienza di 30.000 spettatori, ospita le gare interne della squadra di calcio pi\u00f9 famosa della Cecenia, il ed \u00e8 stato inaugurato l'11 maggio in occasione di un'amichevole organizzata contro una formazione di ex-stelle del calcio mondiale come Diego Armando Maradona, Jean-Pierre Papin, Alessandro Costacurta, Christian Vieri, Iv\u00e1n Zamorano, Fabien Barthez, Franco Baresi, Lu\u00eds Figo, Roberto Ayala, Alain Boghossian, Manuel Amoros, Robbie Fowler e Enzo Francescoli e vinta per 5-2 dalla formazione del Caucaso del Nord con anche tre gol del presidente Kadyrov."}
{"id": "3480771", "revid": "30445", "url": "https://it.wikipedia.org/wiki?curid=3480771", "title": "Pueblo di Santa Clara", "text": ""}
{"id": "3480778", "revid": "3115", "url": "https://it.wikipedia.org/wiki?curid=3480778", "title": "Brezovica (\u017dilina)", "text": "Brezovica (in ungherese \"Berzevice\") \u00e8 un comune della Slovacchia facente parte del distretto di Tvrdo\u0161\u00edn, nella regione di \u017dilina."}
{"id": "3480781", "revid": "1782831", "url": "https://it.wikipedia.org/wiki?curid=3480781", "title": "Verdena - 7EP Limited Edition", "text": "Verdena - 7EP Limited Edition \u00e8 una raccolta del gruppo musicale alternative rock italiano Verdena, pubblicato il 18 aprile 2011.\nSi tratta di un box contenente gli EP del gruppo usciti dal 1999 al 2007, pubblicato dalla Universal.\nGli EP.\nValvonauta EP.\nPubblicato nel 1999; musica dei Verdena, testi di Alberto Ferrari, edizioni Jestrai Ed. Mus., registrato e mischiato allo Studio Sonica a Calenzano (FI) da Francesca Carpanelli e Giorgio Canali, eccetto \"Piuma\" registrata da Alberto Ferrari con registratore 4 piste.\nViba EP.\nPubblicato nel 2000; Musica dei Verdena e testi Alberto Ferrari tranne per la traccia 3.\nTraccia 1\nTracce 2, 3, 4\nSpaceman EP.\nPubblicato nel 2001; Musica dei Verdena, testi di Alberto Ferrari tranne traccia 3. Prodotte dai Verdena e Manuel Agnelli\nTracce 1, 4\nRegistrate e mixate da Maurice Andiloro presso \"Officine Meccaniche\", Milano.\nTracce 2, 3\nRegistrate e mixate da Alberto Ferrari presso \"Henhouse Studio\" - Albino (Bergamo).\nMiami Safari EP.\nPubblicato nel 2002; Musica dei Verdena, testi Alberto Ferrari, eccetto traccia 4.\nLuna EP.\nPubblicato nel 2004; Musica dei Verdena, testi Alberto Ferrari, eccetto \"Omashee\" testo di Luca Ferrari e \"Harvest\" testo e musica di Neil Young.\nElefante EP.\nPubblicato nel 2004; Musica dei Verdena, testi Alberto Ferrari.\nCa\u00f1os EP.\nPubblicato nel 2007; Musica dei Verdena, testi Alberto Ferrari. Eccetto: Parabellum, Musiche di Stefano Facchielli e Verdena e His latest flame (Marie's the name), Musiche di Doc Pomus e testo di Mort Shuman."}
{"id": "3480788", "revid": "767487", "url": "https://it.wikipedia.org/wiki?curid=3480788", "title": "When We Were in Our Teens", "text": "When We Were in Our Teens \u00e8 un cortometraggio muto del 1910 diretto da Frank Powell e interpretato da Mary Pickford, Billy Quirk, Joseph Graybill e Mack Sennett.\nTrama.\nMary, che si diletta di pittura, ha due corteggiatori. Tom, per\u00f2, non possiede il dono della diplomazia e, ruvido e sincero, davanti ai quadri della sua bella, esprime un parere non proprio lusinghiero. Un po' pi\u00f9 ipocrita, Howard, al contrario, loda il dipinto. Tom, preoccupato per le attenzioni che adesso Mary riserva al suo rivale, ruba il dipinto aiutato dal maggiordomo e, travestito da barbone, cerca di venderlo a Howard alla presenza della ragazza. Howard, non riconoscendo l'opera di Mary, rifiuta di comperarlo, definendolo una schifezza. La pittrice, delusa da tutti e due, non apprezza il loro parere, ritenendo di essere buon giudice di s\u00e9 stessa e li mette entrambi in \"castigo\".\nProduzione.\nIl film fu prodotto dalla Biograph Company\nDistribuzione.\nIl film - un cortometraggio di 145 metri - usc\u00ec nelle sale cinematografiche statunitensi il 18 agosto 1910, distribuito dalla Biograph Company. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"An Old Story with a New Ending\".\nNon si conoscono copie ancora esistenti della pellicola che viene considerata presumibilmente perduta."}
{"id": "3480799", "revid": "6923", "url": "https://it.wikipedia.org/wiki?curid=3480799", "title": "Lokomotivfabrik Floridsdorf", "text": "La Lokomotivfabrik Floridsdorf, nota anche come Floridsdorf, \u00e8 stata una fabbrica austriaca di locomotive.\nFondata il 6 settembre 1869, conquist\u00f2 un posto preminente tra i costruttori europei di locomotive in conseguenza della qualit\u00e0 e del design delle sue realizzazioni.\nGli acronimi con cui \u00e8 indicata sono: Flor, WLF (\"Wiener Lokomotivfabrik Floridsdorf\") e LOFAG (\"Lokomotivfabrik Floridsdorf AG\").\nLa Floridsdorf fu il terzo stabilimento del genere in Austria, nell'area viennese, dopo la Lokomotivfabrik der Staatseisenbahngesellschaft (o \"StEG\") e la \"Wiener Neust\u00e4dter Lokomotivfabrik\".\nStoria.\nIl sito della fabbrica, fondata nel 1869, venne stabilito in un'area di Floridsdorf nei pressi di Vienna interposta tra la ferrovia del nord e la ferrovia nord-occidentale. Il 10 giugno 1871 venne consegnata a un cliente la prima locomotiva a vapore, la \"HUMBOLDT\".\nNel 1881 venne progettata e costruita la prima locomotiva a cremagliera per conto della ferrovia industriale di un'acciaieria ungherese. Si trattava di una macchina a scartamento ridotto di 790\u00a0mm, che utilizzava il sistema svizzero di dentiera tipo Abt di cui la Floridsdorf aveva acquisito licenza; ci\u00f2 fece acquisire alla fabbrica viennese gli ordini delle locomotive per la \"Erzbergbahn\" e per le linee statali della Bosnia-Erzegovina State Railways a scartamento bosniaco (760\u00a0mm).\nIn conseguenza della situazione economica generale, tuttavia, gli ordini per le locomotive diminuirono; dopo il crollo del mercato azionario di Vienna, nel 1873 vennero vendute solo sette locomotive. Il numero di dipendenti si abbass\u00f2 da 1.500 persone impiegate a 1.000 unit\u00e0.\nLe prime locomotive elettriche vennero costruite nel 1911.\nAlla fine della prima guerra mondiale la produzione era drasticamente crollata e le commesse stentavano ad essere acquisite; la politica aziendale mut\u00f2 quindi di conseguenza acquisendo ordini per manutenzioni generali delle locomotive a vapore per conto delle \u00d6BB e differenziando l'attivit\u00e0 di produzione. Dal 1922 vennero prodotti anche rulli compressori stradali e dal 1926 di sistemi statici di caldaie industriali e di impianti industriali completi.\nDurante la seconda guerra mondiale il numero di lavoratori impiegati sal\u00ec a 8.000.\nDelle fabbriche storiche di locomotive dell'Austria esistenti negli anni tra le due guerre solo la Floridsdorf \u00e8 sopravvissuta. Nel corso della Seconda guerra mondiale la fabbrica ha sofferto di pesanti bombardamenti ma \u00e8 rimasta in grado di continuare la produzione, prevalentemente di locomotive a vapore della DRG Br 52: oltre 1.172 unit\u00e0 per la Germania Est e 20 per il rumeno CFR (dove fu classificata come CFR 150). Il pi\u00f9 alto dato relativo alla produzione di tutte le locomotive \u00e8 relativo alla produzione della Classe 52. Dalla primavera del 1944, la produzione era passata alla DRG classe 42 e, il 13 giugno 1944, la numero 42 2301 fu consegnata alla Reichsbahn. L'ultima, costruita durante la guerra, la numero 42 2580 fu la 2.115\u00b0 e lasci\u00f2 la fabbrica il 9 marzo 1945.\nA met\u00e0 aprile del 1945, dopo la fine delle ostilit\u00e0 a Vienna, larga parte della fabbrica venne smontata e trasportata in Unione Sovietica insieme ad attrezzature e materiali dalle forze sovietiche di occupazione che erano preposte alla gestione. Durante tale gestione vennero costruite poche locomotive ma piuttosto sistemi generatori di vapore statici ed altre apparecchiature.\nLa Floridsdorf, inoltre, si occup\u00f2 principalmente delle revisioni generali delle locomotive delle OBB.\nLa costruzione delle locomotive venne avviata di nuovo dopo il 1953 con produzione di caldaie e successivamente di 140 locomotive fino al 1958. Furono prodotte locomotive diesel per le ferrovie nazionali e per l'estero, tra cui alcune per la Cecoslovacchia.\nIl 14 febbraio 1958 avvenne la fusione della Lokomotivfabrik Floridsdorf con la \"Simmering-Graz-Pauker AG\", che segn\u00f2 la fine dell'esistenza Floridsdorf come societ\u00e0 indipendente. Venne completato un grosso ordine di 50 locomotive diesel per le Ferrovie dello Stato Bulgaro. In seguito ci fu la produzione dei carri cisterna. Il 19 settembre 1969 fu consegnata alla \u00d6BB la locomotiva elettrica \u00d6BB 1042, l'ultima delle 6.043 locomotive a marchio Floridsdorf.\nPoco prima della chiusura di tutti gli impianti, nel 1980, ci furono proposte di stabilire un museo austriaco del trasporto negli edifici, che erano in gran parte ancora in buone condizioni, che ospitavano i reparti di produzione delle locomotive ma non se ne fece nulla."}
{"id": "3480804", "revid": "486946", "url": "https://it.wikipedia.org/wiki?curid=3480804", "title": "Truppe coloniali italiane", "text": ""}
{"id": "3480806", "revid": "599013", "url": "https://it.wikipedia.org/wiki?curid=3480806", "title": "Urraca Garc\u00e9s di Navarra", "text": ""}
{"id": "3480811", "revid": "92723", "url": "https://it.wikipedia.org/wiki?curid=3480811", "title": "Urraca Garces di Navarra", "text": ""}
{"id": "3480814", "revid": "124593700", "url": "https://it.wikipedia.org/wiki?curid=3480814", "title": "Asture", "text": "Asture \u00e8 un personaggio dell\"Eneide\" di Virgilio. In alcune traduzioni italiane \u00e8 conservata pari pari la forma latina del nome (Astyr)\nIl mito.\nAsture \u00e8 un bellissimo e giovane etrusco, appartenente all'aristocrazia di Caere, che guida con successo la rivolta contro il crudele re della citt\u00e0 Mezenzio e suo figlio Lauso. Impadronitosi del potere, si propone di catturare Mezenzio, che nel frattempo si \u00e8 rifugiato col figlio presso Turno, il sovrano dei Rutuli, gi\u00e0 in guerra contro Enea. Asture dunque si allea con Enea e combatte al suo fianco cavalcando un destriero, seguito da trecento uomini provenienti da Caere e altre citt\u00e0 finite sotto il suo dominio. A lui si uniscono nella lotta altri re etruschi: tutti quanti riconoscono quale capo supremo Tarconte."}
{"id": "3480824", "revid": "123531598", "url": "https://it.wikipedia.org/wiki?curid=3480824", "title": "Olio di cartamo", "text": "L'olio di cartamo \u00e8 un olio estratto dai semi del \"Carthamus tinctorius\", anche detto zafferanone per la somiglianza con la spezia o pigmento prodotto dal \"Crocus sativus\".\nLa sua produzione si concentra in India, Kazakistan, USA, Messico, Etiopia.\nLa pianta, coltivata fin dall'antichit\u00e0 per la produzione di pigmenti e aromi estratti dai petali, \u00e8 considerata una pianta oleaginosa visto che i suoi semi contengono oltre un 25-37% di olio. L'olio di cartamo ha molteplici utilizzi industriali oltre che un utilizzo alimentare, specie nei paesi di produzione.\nSono presenti diversi germoplasmi e sono state sviluppate variet\u00e0 ibride, mutanti e transgeniche con una distribuzione di acidi grassi diversa da quella della variet\u00e0 originaria che produce un olio con una delle maggiori concentrazioni di acido linoleico e con la minor concentrazione di acidi grassi saturi.\nQuesta caratteristica, che comporta l'alto numero di doppi legami, lo rende particolarmente suscettibile alla polimerizzazione ossidativa, facendolo rientrare nella categoria degli oli siccativi.\nProduzione.\nDopo la raccolta meccanizzata dei semi, questi vengono essiccati sbramati e macinati, creando un sottoprodotto ad alto tenore oleoso, utilizzato anche per l'alimentazione animale. L'estrazione dell'olio pu\u00f2 avvenire per pressione e/o solvente, normalmente esano.\nCaratteristiche chimico fisiche.\nLe caratteristiche chimico fisiche degli oli vegetali possono variare in funzione del processo di raffinazione.\nI valori standard degli oli di semi di cartamo non raffinati sono:\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. \nL'olio di cartamo \u00e8 composto prevalentemente da trigliceridi con la seguente distribuzione tipica di acidi grassi, come indicato nel Codex Alimentarius.\nUso alimentare.\nNel suo utilizzo alimentare l'olio di cartamo \u00e8 considerato un olio minore con una produzione annua che si aggira attorno alle 400.000 tonnellate.\nL'alta concentrazione di acidi grassi insaturi lo rende indicato per le diete dove si intende ridurre l'apporto di acidi grassi saturi.\nL'olio ad alto tenore di acido oleico, noto come Safrolo, \u00e8 frutto di ibridazione e tecniche di miglioramento genetico tradizionali e risulta pi\u00f9 stabile ed adatto alla frittura o alla produzione di margarine.\nPer finalit\u00e0 nutrizionali \u00e8 stato sviluppata con tecniche di ingegneria genetica una variet\u00e0 che produce un olio ad alto tenore di Acido \u03b3-linolenico.\nUso industriale.\nL'olio di cartamo, specie quello ad alto tenore di acido linoleico trova varie applicazioni per le sue caratteristiche siccative.\nHa una capacit\u00e0 di gelificare e seccare che lo pone in posizione intermedia tra l'olio di lino e l'olio di soia.\nIl tempo per polimerizzarsi fino a formare un gel, esposto ad alte temperature (330\u00a0\u00b0C), \u00e8 dell'ordine dei 110 minuti. Pi\u00f9 dell'olio di tung (\"Vernicia fordii\") o dell'olio di lino, ma meno della met\u00e0 del tempo necessario all'olio di soia per gelificare. \nPer queste caratteristiche siccative pu\u00f2 entrare nella formulazione di vernici o nella produzione del linoleum.\nEssendo pi\u00f9 chiaro ed ingiallendo meno viene preferito all'olio di lino nella produzione di vernici o colori bianchi.\nUso artistico.\nL'olio di cartamo si presenta come una sostanza oleosa dal colore chiaro e paglierino, simile all'olio di lino. Spesso usato per diluire e fluidificare il colore che risulta quindi pi\u00f9 facile da stendere. L'olio di cartamo viene utilizzato perlopi\u00f9 per la pittura ad olio su carta: il colore viene diluito quasi totalmente nell'olio, utilizzando agli atti solo una minima quantit\u00e0 di colore, fino al raggiungimento di un effetto simile a quello ottenuto con l'utilizzo di acquarelli. Per utilizzarli \u00e8 necessario un supporto cartaceo adatto all'uso di acquarelli, possibilmente in cotone o ad alta percentuale di composizione, resistente quindi all'umidit\u00e0. \u00c8 necessario che il supporto venga trattato con imprimitura per colori ad olio per evitare danneggiamenti della carta a contatto con l'olio e per garantire una maggiore fluidit\u00e0 del colore nella stesura.\nGeneralmente, come per l'acquarello, viene utilizzata una gamma di pennelli tondi che meglio si adattano a colori stemperati, ma \u00e8 possibile anche l'utilizzo di pennelli a lingua di gatto o a ventaglio, capaci di grandi e raffinate velature. Passando il solo olio sul colore gi\u00e0 steso si possono ottenere ulteriori trasparenze e velature molto apprezzabili, tipiche delle tecniche ad acquarello.\nUso nella cosmesi.\nL'olio di cartamo ad alto linoleico \u00e8 considerato sicuro nella cosmesi.\nGli \u00e8 stato attribuito il nome INCI: .\nViene utilizzato nei prodotti per capelli come condizionante e nei prodotti \"skin-care\" come emolliente.\nPer l'alta concentrazione di acidi grassi polinsaturi gli vengono attribuite attivit\u00e0 anti-proliferativa ed anti-infiammatoria, rendendolo idoneo a prodotti per pelli seborroiche o acneiche.\nUso come biocombustibile.\nGli esteri metilici dell'olio di cartamo sono stati utilizzati come biocombustibile risultando in particolare utili come biodiesel con numero di cetano pari a 49,8 e un ammontare di depositi uguale o inferiore al normale combustibile diesel di derivazione petrolifera. Il numero di iodio superiore a 120 esclude dallo standard europeo EN 14214 l'utilizzo dell'olio di cartamo ad alto tenore di polinsaturi."}
{"id": "3480826", "revid": "149727", "url": "https://it.wikipedia.org/wiki?curid=3480826", "title": "Lokomotivfabrik der Staatseisenbahngesellschaft", "text": ""}
{"id": "3480839", "revid": "339392", "url": "https://it.wikipedia.org/wiki?curid=3480839", "title": "Locomotiva RA 400", "text": ""}
{"id": "3480841", "revid": "339392", "url": "https://it.wikipedia.org/wiki?curid=3480841", "title": "Locomotiva RS 301\u2013350", "text": ""}
{"id": "3480846", "revid": "108067693", "url": "https://it.wikipedia.org/wiki?curid=3480846", "title": "Dynasty Warriors Vol. 2", "text": "Warriors Vol. 2, in Giappone , \u00e8 un videogioco Hack 'n slash, parte della popolare serie \"Dynasty Warriors\", sviluppato dalla Omega Force e pubblicato dalla Koei. Il videogioco \u00e8 stato pubblicato esclusivamente per PlayStation Portable."}
{"id": "3480847", "revid": "767487", "url": "https://it.wikipedia.org/wiki?curid=3480847", "title": "Destino cieco", "text": "Destino cieco (\"Przypadek\"), conosciuto anche con il titolo alternativo Il caso, \u00e8 un film scritto e diretto da Krzysztof Kie\u015blowski. Terminato nel 1981, il film \u00e8 stato bloccato dalla censura polacca per motivi politici e legittimato soltanto nel 1987.\nLa trama della pellicola \u00e8 articolata in tre storie differenti che si susseguono in maniera lineare, tre ipotetiche vite del protagonista Witek, tutte generate da un fortuito incidente in una stazione ferroviaria.\n\u00c8 stato presentato al Festival di Cannes 1987 nella sezione Un Certain Regard.\nTrama.\nUn enigmatico urlo viene emesso dal protagonista Witek, durante un viaggio in aereo. In questo frangente, egli ripercorre ci\u00f2 che ha pi\u00f9 caratterizzato la sua vita, dall'infanzia in cui imparava a scrivere, dall'adolescenza in cui si fidanzava con la giovane Czuszka, fino ad arrivare all'et\u00e0 adulta, in cui abbandona gli studi di medicina in seguito alla morte del padre. A causa di quest'ultimo avvenimento, Witek decide di fuggire lontano dal suo paese e di recarsi in treno a Varsavia. Un casuale e fortuito scontro in stazione con un uomo ubriaco generer\u00e0 tre differenti percorsi nella vita del protagonista.\n1.\nIn stazione, Witek, dopo aver evitato lo scontro con un ubriaco, riesce a salire sul treno in corsa, dopo averlo rincorso per alcune centinaia di metri. Dopo aver conosciuto in carrozza Werner, un vecchio comunista, Witek aderisce al Partito di cui diventa un funzionario. Inizia una relazione con Czuszka, una sua vecchia fiamma, reincontrata per caso durante una passeggiata. Ma la loro storia si incrina quando la ragazza, di ideologia politica opposta al Comunismo, viene arrestata; dopo essere stata rilasciata, Czuszka decide di interrompere la loro storia d'amore, impossibilitata ad andare avanti a causa delle loro differenti posizioni politiche.\n2.\nIn stazione, Witek perde per un soffio il treno, a causa di uno scontro con un ubriaco. Viene arrestato dopo aver aggredito, in preda alla collera, il capostazione, e condannato a svolgere per un mese lavori socialmente utili. Decide di opporsi al Comunismo e si unisce ad un gruppo di sovversivi. Durante una riunione, incontra Daniel, un suo caro amico d'infanzia e sua sorella Vera, che inizia a frequentare. Witek, dopo aver abbracciato il cattolicesimo ed essersi fatto battezzare, viene fermato all'aeroporto e privato del passaporto, mentre era in procinto di recarsi in Francia. Accusato di essere un anti-comunista, viene rilasciato alla condizione di fornire alla polizia i nomi dei suoi compagni. Tornato a casa, scopre che il loro quartier generale \u00e8 stato smantellato e quasi tutti i suoi compagni sono stati arrestati; Witek viene accusato di essere un traditore e cacciato dalla resistenza. Con la fine del gruppo, termina anche la relazione con Vera. Witek rimane solo.\n3.\nWitek perde il treno, a causa di un ubriaco che gli intralcia la strada. In stazione incontra Olga, sua compagna al corso di medicina; i due si innamorano, Witek si convince a riprendere gli studi. Dopo tre mesi, Olga gli annuncia di aspettare un bambino, i due si sposano. Nel frattempo Witek, impegnato a fare tirocinio all'ospedale, rifiuta di firmare una petizione contro il Comunismo, negando qualunque coinvolgimento politico. Il primario dell'ospedale, impossibilitato a partire, gli propone di andare in Libia per tenere alcuni corsi in vece sua; Witek accetta. Olga, il giorno della sua partenza, gli rivela di aspettare un secondo figlio, augurandosi di mettere al mondo una bambina. Witek sale sull'aereo e dopo pochi minuti dal decollo, il velivolo esplode, con il protagonista a bordo.\nCitazioni e riferimenti ad altre pellicole.\nIl tema del destino, oltre che in \"Destino cieco\", viene affrontato anche nel film \"Sliding Doors\", in cui la vita della protagonista cambia nel momento in cui prende o perde il treno su cui deve salire."}
{"id": "3480848", "revid": "287204", "url": "https://it.wikipedia.org/wiki?curid=3480848", "title": "Gonzalo Fernandez", "text": ""}
{"id": "3480849", "revid": "117961151", "url": "https://it.wikipedia.org/wiki?curid=3480849", "title": "Rubini (famiglia)", "text": "I Rubini sono una famiglia di origine veneziana.\nStoria.\nProvenienti, pare, da Bergamo, i Rubini sono attestati a Venezia a partire dal 1346. Da sempre impegnati nella mercatura, nel corso dei secoli acquisirono una potenza economica e prestigio sociale, tanto da essere inseriti nel ceto dei cittadini originari e di creare legami con altre importanti famiglie.\nUna diramazione riusc\u00ec ad entrare nel patriziato veneziano nel 1646, quando Giovanni Battista Rubini offr\u00ec alla Repubblica i consueti centomila ducati da impiegare nella guerra di Candia. Il matrimonio con Cristina Ottoboni, nipote del futuro papa Alessandro VIII, spian\u00f2 la carriera ecclesiastica all'omonimo nipote che divenne vescovo di Vicenza e poi cardinale. Questo nucleo, tuttavia, si estinse poco dopo con la morte dei fratelli Giovanni e Antonio di Camillo; il patrimonio fu ereditato dalla sorella Caterina, sposata a Giovanni Bragadin.\nNel Settecento, un'altra linea rappresentata da Pietro acquist\u00f2 una tenuta a Spessa, presso Cividale del Friuli, dove fond\u00f2 uno stabilimento per la filatura e la tessitura della seta. L'attivit\u00e0 fu portata avanti con successo dai discendenti e ai primi dell'Ottocento le filande Rubini, che avevano anche una succursale a Vienna, producevano diecimila libbre venete di seta grezza, dando lavoro a un centinaio di operai.\nL'azienda agricola dei Rubini a Spessa \u00e8 tutt'ora proseguita dagli attuali membri."}
{"id": "3480852", "revid": "762947", "url": "https://it.wikipedia.org/wiki?curid=3480852", "title": "Felix Draeseke", "text": "Biografia.\nNacque in Franconia a Coburgo in Germania. Venne attratto dalla musica sin dalla pi\u00f9 tenera et\u00e0 e scrisse le sue prime composizioni all'et\u00e0 di otto anni. Quando intorno ai quindici anni dichiar\u00f2 ai suoi familiari che intendeva dedicarsi allo studio della musica, incontr\u00f2 una severa opposizione. Alcuni anni di studio al \"Felix Mendelssohn College of Music\" di Lipsia sembra non gli apportarono grandi miglioramenti, ma dopo aver diretto una rappresentazione di \"Lohengrin\" conquist\u00f2 sul campo un posto nel gruppo di compositori appartenenti alla \"nuova scuola tedesca\" incentrata attorno alla figura di Franz Liszt a Weimar, dove rimase dal 1856 (giunto subito dopo la partenza di Joachim Raff) al 1861. Nel 1862 Draeseke lasci\u00f2 la Germania per trasferirsi in Svizzera, dove insegn\u00f2 nell'area intorno a Losanna. Dopo il suo ritorno in Germania nel 1876, Draeseke scelse Dresda come luogo di residenza. Anche se continu\u00f2 ad ottenere grandi successi con le sue composizioni, fu soltanto nel 1884 che ricevette un incarico ufficiale alla \"Hochschule f\u00fcr Musik \"Carl Maria von Weber\"\" (Conservatorio di Dresda) e con esso la sicurezza finanziaria. Nel 1894, due anni dopo la sua promozione a professore al \"Royal Saxon Conservatory\", all'et\u00e0 di 58 anni, spos\u00f2 la sua ex allieva Frida Neuhaus. Tra gli altri suoi allievi annoveriamo Alexandre Den\u00e9r\u00e9az. Nel 1912 termin\u00f2 l'orchestrazione della sua ultima opera sinfonica, la IV sinfonia. Il 26 febbraio 1913, Draeseke ebbe un ictus e mor\u00ec. Le sue spoglie furono inumate nel cimitero di Tolkewitz a Dresda.\nMusica.\nNel corso della sua carriera Draeseke diviso i suoi sforzi quasi equamente tra i diversi generi di composizione e compose sinfonie, concerti, opera, musica da camera e pezzi per pianoforte solo. Con la sua prima sonata per pianoforte in Do diesis \"Sonata quasi Fantasia\" del 1862-1867 suscit\u00f2 grande interesse, conquistando l'ammirazione incondizionata di Liszt che la consider\u00f2 fra le sonate per pianoforte pi\u00f9 importanti dopo Beethoven.\nLe sue opere \"Herrat\" (1879, originariamente \"Dietrich von Bern\") e \"Gudrun\" (1884, sull'omonimo medievale) incontrarono un certo successo, ma il loro oblio successivo non ha consentito ai posteri di comprendere come Draeseke sia stato uno dei pochi veri eredi di Wagner e uno dei pochi che poteva concepire esempi drammaticamente e musicalmente convincenti di \"Gesamtkunstwerk\".\nDraeseke segu\u00ec acutamente i nuovi sviluppi, in tutte le sfaccettature, subiti dalla musica. Le sue composizioni di musica da camera fanno uso di strumenti di nuova concezione, tra i quali la violotta, uno strumento sviluppato da Alfred Stelzner come intermedio tra viola e violoncello, che Draeseke us\u00f2 nel suo quintetto d'archi in La maggiore, e la \"viola alta\", uno strumento sviluppato nel corso degli anni 1870 da Hermann Ritter ed il prototipo di viola esplicitamente approvata da Richard Wagner per la sua \"Bayreuth Festspielhaus Orchestra\".\nMaestro del contrappunto, Draeseke si rivel\u00f2 nella scrittura della musica corale, ottenendo grande successo con il suo Requiem in Si minore del 1877\u20131880, ma in nessuna altra opera in modo pi\u00f9 convincente come nel Mysterium \"Christus\", che \u00e8 composto da un prologo e da tre distinti oratori e richiede tre giorni per l'esecuzione di uno spettacolo completo, un lavoro che lo occup\u00f2 tra gli anni 1894-1899, ma la cui concezione risale al 1860. Tra tutte le sinfonie dalla seconda met\u00e0 del XIX secolo che sono ingiustamente trascurate, La sua Sinfonia \"Tragica\" (Sinfonia n. 3 in do maggiore, op. 40) \u00e8 una delle poche che merita di stare a fianco del repertorio sinfonico di Brahms e Bruckner, una magistrale fusione di intelletto e di emozione, di forma e contenuto. Le opere orchestrali come la Serenata in fa maggiore (1888) o le altre opere dello stesso anno, il preludio sinfonico sull'ode Pentesilea di Kleist hanno in s\u00e9 tutto ci\u00f2 che \u00e8 necessario per ottenere il successo: ricca invenzione melodica, vivacit\u00e0 ritmica e straordinaria concezione armonica. La musica da camera di Draeseke \u00e8 altrettanto ricca.\nNel corso della sua vita, e nel periodo immediatamente successivo alla sua morte, la musica di Draeseke venne tenuta in grande considerazione, anche tra i suoi avversari. Le sue composizioni sono state eseguite spesso in Germania da artisti di punta come Hans von B\u00fclow, Arthur Nikisch, Fritz Reiner e Karl B\u00f6hm. Tuttavia, come disse una volta von B\u00fclow, era un \"harte Nu\u00df\" (\"un osso duro\") e nonostante la qualit\u00e0 delle sue opere, non sarebbe stato \"mai popolare\". Draeseke riusciva ad essere fortemente critico e questo a volte lo port\u00f2 ad avere rapporti tesi; l'esempio pi\u00f9 noto fu il caso Richard Strauss, quando Draeseke lo attacc\u00f2 criticando l'opera \"Salome\", nel 1905, nel suo pamphlet \"Die Konfusion in der Musik\". La cosa fu molto strana in quanto Draeseke ebbe una chiara influenza sul giovane Strauss.\nLa musica di Draeseke venne promossa nel corso del Terzo Reich. Dopo la seconda guerra mondiale, i cambiamenti nella moda e nella politica fecero s\u00ec che il suo nome e la sua musica scivolassero nell'oblio. Ma alla fine del XX secolo, le nuove registrazioni hanno stimolato un rinnovato interesse per la sua musica. Un pubblico sempre pi\u00f9 ampio sembra interessarsi alla musica di Draeseke ed il fenomeno si basa sulla percezione di individualit\u00e0, d'inventiva e d'integrit\u00e0 stilistica, che la sua musica esprime in maniera notevole.\nOpere principali.\nMusica per orchestra.\nUna precoce sinfonia in Do maggiore, completata nel 1856 e la cui prima venne data lo stesso anno, ando smarrita fino al 1966."}
{"id": "3480853", "revid": "486946", "url": "https://it.wikipedia.org/wiki?curid=3480853", "title": "Locomotiva RA 480", "text": ""}
{"id": "3480857", "revid": "149727", "url": "https://it.wikipedia.org/wiki?curid=3480857", "title": "Locomotiva RM 4201\u20134500", "text": ""}
{"id": "3480859", "revid": "1851848", "url": "https://it.wikipedia.org/wiki?curid=3480859", "title": "Ahmad Suradji", "text": "Stregone assassino.\nAhmad Suradji era un allevatore di bestiame che viveva nella periferia di Medan, capitale della Sumatra Settentrionale, in Indonesia. Era trigamo: infatti era sposato con tre mogli, tutte sorelle. Come professione era un \u201cDukun\u201d, ossia uno \u201cstregone\u201d o \u201csciamano\u201d. Il suo soprannome era \u201cDatuk Maringgi\u201d. La sua vita trascorse apparentemente tranquilla fino al 1988, anno in cui disse di avere fatto un sogno, dove il fantasma di suo padre gli avrebbe detto di uccidere 70 donne e di berne la saliva; solo cos\u00ec sarebbe \u2018'diventato un guaritore mistico'\u2019 e avrebbe \u2018'accresciuto i suoi poteri'\u2019. Suradji credette al sogno e da quell'anno inizi\u00f2 a uccidere pur di compiere il suo intento.\nLe sue vittime erano tutte giovani donne (molte di esse erano prostitute) di et\u00e0 compresa tra gli 11 e i 30 anni della sua citt\u00e0. Venivano in casa sua per farsi dare consigli spirituali su come diventare pi\u00f9 belle, sane e ricche in cambio di 200/400 $; lo stregone, dopo averle ospitate, le strangolava con un cavo, ne beveva la saliva, le spogliava e le seppelliva in una piantagione di canna da zucchero vicino a casa sua. Le loro teste erano rivolte verso casa sua; secondo Suradji questa cosa gli avrebbe dato maggiore potenza. Le sue tre mogli non lo fermarono; al contrario, erano al corrente dei suoi delitti e lo aiutavano a occultare i corpi. Gli omicidi partirono dal 1988. Nessuno sospett\u00f2 di lui: era molto conosciuto dalla gente del paese per i suoi \u201cpoteri curativi\u201d. In generale, la credenza alla stregoneria in Indonesia \u00e8 abbastanza popolare, specialmente nelle zone rurali.\nL'arresto.\nLo sciamano fu arrestato il 2 maggio del 1997 a seguito della segnalazione del padre di una delle vittime; gli agenti avevano connesso la morte della ragazza a una visita che avrebbe fatto quel giorno da un tale stregone molto noto. Quando trovarono il corpo in un campo vicino a casa sua, lo arrestarono. Egli confess\u00f2 di avere ucciso 16 donne in cinque anni; gli agenti successivamente controllarono casa sua e trovarono i vestiti di molte altre persone; vistosi scoperto, confess\u00f2 infine 42 omicidi. I rimanenti 41 cadaveri furono recuperati dalla sua piantagione. La polizia successivamente chiese ai residenti locali di segnalargli eventuali sparizioni: circa 80 famiglie denunciarono la scomparsa di un membro di sesso femminile. Le vittime di Suradji potrebbero quindi essere molte di pi\u00f9, fino a oltre 70/80.\nLa fine.\nIl processo si apr\u00ec l'11 dicembre del 1997. Gli imputati erano accusati di almeno 42 omicidi, verbalizzati in 363 pagine; apparentemente le ricerche degli scomparsi si erano fermate. Suradji e Tumini curiosamente sostennero di essere innocenti. Il 27 aprile 1998 a Lubuk Pakam, Giacarta, fu giudicato colpevole di tutti i crimini a lui commessi e condannato a morte. La pi\u00f9 vecchia delle sue tre mogli, Tumini, fu trovata colpevole di complicit\u00e0 e condannata al carcere a vita. Amnesty International tent\u00f2 all'ultimo minuto di fermare l'esecuzione, ma fu inutile.\nVenne fucilato da un plotone d'esecuzione il 10 luglio 2008. Il suo ultimo desiderio fu quello di rivedere sua moglie (non si sa quale delle tre, probabilmente Tumini). Il suo corpo rimase a lungo in un ospedale perch\u00e9 i parenti delle vittime si erano riuniti nel cimitero dove doveva essere sepolto, forse con l'intenzione di boicottare il funerale. Questa reazione era gi\u00e0 stata prevista. Attorno al periodo della sua morte venne arrestato Verry Henyansyha, un omosessuale che ha compiuto 11 omicidi."}
{"id": "3480861", "revid": "767487", "url": "https://it.wikipedia.org/wiki?curid=3480861", "title": "Lino Fregosi", "text": "Era noto come Fregosi I per distinguerlo dai fratelli gemelli minori Angelo detto \"Fregosi II\" e Giuseppe detto \"Fregosi III\", che giocarono nel nella stagione 1940-1941.\nCarriera.\nClub.\nTra il 1933 e il 1936 gioca nel , con cui ottiene il secondo posto nel girone unico della Liguria nella Prima Divisione 1935-1936.\nDal 1936 entra a far parte della prima squadra del , con cui esordisce l'8 novembre 1936 nel pareggio esterno per 2-2 contro la .\nNella sua prima stagione in \"rossoblu\" vince la Coppa Italia 1936-1937, pur non giocando la finale.\nCon il \"Grifone\", in campionato ottiene due quarti posti nelle stagioni 1937-1938 e 1938-1939. Durante la sua militanza nel Genova Fregosi non trov\u00f2 mai continuit\u00e0 di impiego a causa della presenza in rosa dapprima di Manlio Bacigalupo e poi di Carlo Ceresoli.\nNel 1940 passa al , club con il quale retroceder\u00e0 in cadetteria al termine della Serie A 1940-1941. Tra i cadetti, la stagione seguente otterr\u00e0 l'ottavo posto.\nNel 1942 si trasferisce in terza serie, al , piazzandosi al terzo posto del Girone E della Serie C 1942-1943.\nPartecipa al Campionato Alta Italia 1944 tra le file dell', piazzandosi al nono e penultimo posto del campionato di zona ligure-piemontese.\nNei primi mesi del 1945 torna a Genova ove gioca nella rappresentativa calcistica della Marina Nazionale Repubblicana, impegnata nella Coppa Citt\u00e0 di Genova, competizione che aveva sostituito a causa della guerra il normale svolgimento del campionato nazionale: con la sua squadra ottenne il terzo posto finale.\nTerminata la guerra rimane in Liguria per giocare nel , con cui vince il Girone B della Prima Divisione 1945-1946 ottenendo la promozione in Serie C.\nNella prima stagione in Serie C ottiene con i \"bianconeri\" il terzo posto del Girone A. L'ultima stagione di Fregosi tra i rapallini si conclude con la retrocessione nella neonata Promozione.\nDopo un'esperienza con le genovesi e , passa all', con cui si piazza al ventunesimo posto del Girone A della Serie C 1949-1950, retrocedendo in Promozione.\nNazionale.\nVenne convocato nella nazionale maggiore italiana per l'amichevole disputata il 20 luglio 1939 a Helsinki contro i padroni di casa della Finlandia: per l'incontro Fregosi per\u00f2 non venne impiegato."}
{"id": "3480865", "revid": "767487", "url": "https://it.wikipedia.org/wiki?curid=3480865", "title": "Philippe Apeloig", "text": "Biografia.\nApeloig ha studiato alla Scuola di arti applicate Duperr\u00e9 e alla Scuola nazionale superiore di arti decorative Ensad. Durante uno \"stage\" fatto nello studio Total Design di Amsterdam tra il 1983 e il 1985 inizier\u00e0 ad interessarsi di tipografia.\nApeloig inizier\u00e0 la sua carriera di grafico al Museo d'Orsay. Nel 1988 ottiene un finanziamento dal Ministero degli affari esteri francese e parte per lavorare a Los Angeles con April Greiman. Di ritorno da Los Angeles, nel 1989, creer\u00e0 il proprio studio a Parigi. Nel 1993 diventa membro dell'Accademia di Francia a Roma. Nel 1997 diventa consulente artistico per il Museo del Louvre, di cui diverr\u00e0 nel 2003 direttore artistico.\nIl designer \u00e8 stato docente di tipografia e progettazione grafica alla Scuola nazionale di arti decorative dal 1992 al 1999, successivamente alla Cooper Union School of Art di New York, dal 1999 al 2002."}
{"id": "3480867", "revid": "767487", "url": "https://it.wikipedia.org/wiki?curid=3480867", "title": "Miwa Matsumoto", "text": " "}
{"id": "3480869", "revid": "223320", "url": "https://it.wikipedia.org/wiki?curid=3480869", "title": "Nurse Angel Ririka SOS", "text": ""}
{"id": "3480870", "revid": "124123", "url": "https://it.wikipedia.org/wiki?curid=3480870", "title": "Ruedi Baur", "text": ""}
{"id": "3480888", "revid": "4239", "url": "https://it.wikipedia.org/wiki?curid=3480888", "title": "Carlo Ghirlanda Silva", "text": "Biografia.\nCarlo Ghirlanda nasce nel 1825 a Milano, in contrada di S. Damiano 282, figlio quartogenito del conte Gerolamo (1789-1851) e della contessa Giuseppina Borri (1802-1874). Era discendente dell'architetto paesaggista Ercole Silva.\nSi laurea a Pavia in Giurisprudenza e diventa avvocato. In seguito, nel marzo del 1848, partecip\u00f2 alle cinque giornate di Milano e il 1\u00ba aprile fu nominato da Pompeo Litta, aiutante di stato maggiore della guardia civica allora costituita, in sostituzione di Emanuele Borromeo passato ad altro servizio. Con il ritorno degli austriaci nell'estate del 1848 segu\u00ec il Duca di Genova (1822-1855, fratello minore di Vittorio Emanuele II) in Piemonte.\nCon la ripresa delle ostilit\u00e0 del 1849, segu\u00ec con altri 150 volontari, Gabriele Camozzi, incaricato dal governo piemontese di sollevare le popolazioni di Lombardia.\nFinita la prima guerra d\u2019indipendenza torn\u00f2 a Milano.\nAlla morte del padre, avvenuta nel 1851, eredita la villa di Cinisello con il giardino e tutte le pertinenze, come volont\u00e0 del prozio Ercole Silva che lo cita espressamente nel testamento sottoscritto il 18 maggio 1840. Prende cos\u00ec cura della villa e del parco, occupandosi personalmente degli interventi di aggiornamento secondo la moda del tempo. Si avvale dell'opera di Luigi Scrosati, pittore e decoratore e fa affrescare l'attico con motivi floreali oggi scomparsi.\nFa decorare le finestre con cornici in cotto, secondo i gusti del tempo da Giovanni Battista Boni che gestiva un laboratorio vicino a Porta Comasina (Garibaldi) a Milano.\nOltre a qualche modifica nella viabilit\u00e0 del parco, fa costruire uno chalet svizzero su un preesistente tempietto della fortuna Avita e un lodge scozzese ove prima esistevano i resti di un tempio di Giano.\nDurante tutti questi lavori (che furono portati a termine nel 1855), nel gennaio del 1853 fu iscritto tra i soci promotori della Cassa di Incoraggiamento di Arti e Mestieri, e subito imprigionato per sospetto di cospirazione nella fallita insurrezione popolare ispirata da Mazzini.\nGrazie all'intervento materno fu liberato quasi subito e il 28 giugno dello stesso anno fu ammesso come socio accademico dei Filodrammatici di Milano, che insieme agli obblighi del regolamento gli dava diritto ad un posto fisso numerato delle sedie del teatro.\nNel 1854 s'iscrisse alla Compagnia di Carit\u00e0.\nNel 1857 \u00e8 aggregato al numero dei soci della societ\u00e0 d'incoraggiamento di scienze, lettere e arti e anche fu tra i promotori della Societ\u00e0 di mutuo soccorso per i danni della grandine all'agricoltura delle provincie lombarde.\nDal 1858 al 1860 fu consigliere comunale di Milano, come lo fu di Monza e Varese.\nNel 1859 con la liberazione di Milano I, fu sottotenente colonnello del Comando Superiore della guardia nazionale, organizz\u00f2 la milizia cittadina e nel 1862 ricevette l'ordine mauriziano.\nNel 1865 ottenne la medaglia commemorativa per la campagna d'indipendenza d'Italia e per la guerra del 1848.\nNel 1868 fu nominato Cavaliere da Vittorio Emanuele II e nel 1870 ottenne dal re l'aggiunta al suo cognome quello della famiglia Silva.\nNel 1883 ottiene un'altra medaglia per la sua partecipazione all'unit\u00e0 d'Italia e nel 1884, Umberto I lo nomina Cavaliere di giustizia dell'Ordine gerosolimitano di Malta.\nTra i molti altri riconoscimenti \u00e8 iscritto alla Societ\u00e0 di mutuo Soccorso per i reduci delle patrie battaglie, presieduta da S.M. Umberto I (1887).\nLa sua morte avviene il 29 gennaio 1903 lasciando suo erede il nipote Don Alessandro Trecchi, figlio di Massimiliano e Teresa Ghirlanda.\nLa sua salma fu trasportata al cimitero di Cinisello Balsamo nella tomba di famiglia.\nCon lui si estingue il ramo della famiglia Ghirlanda Silva."}
{"id": "3480892", "revid": "827882", "url": "https://it.wikipedia.org/wiki?curid=3480892", "title": "Locomotiva VE 28-33", "text": "Le locomotive 28\u201333 della Societ\u00e0 Vittorio Emanuele erano un gruppo di 6 locomotive a vapore costruite nel 1860 dalla fabbrica parigina Cail.\nStoria.\nLe 6 locomotive della serie furono ordinate dalla VE alla Cail di Parigi per l'esercizio sulle della rete.\nNel 1863 passarono alla SFSP, che le numerarono 114\u2013116 e 148\u2013150.\nNel 1865 passarono alla SFAI, dove assunsero i numeri 259\u2013264.\nNel 1885, con la creazione delle grandi reti nazionali, la serie venne inglobata nel parco della Rete Mediterranea con i numeri 2780\u20132785.\nNel 1905, alla costituzione delle Ferrovie dello Stato, erano ancora in esercizio 5 esemplari, che furono classificati nel gruppo 116 con i numeri 1161\u20131165. Dopo pochi anni vennero radiate e demolite."}
{"id": "3480899", "revid": "72114959", "url": "https://it.wikipedia.org/wiki?curid=3480899", "title": "Ce qu'on entend sur la montagne", "text": "Ce qu'on entend sur la montagne talvolta citato anche come Bergsymphonie, \u00e8 il primo dei tredici poemi sinfonici del compositore ungherese Franz Liszt. Esso \u00e8 un'opera orchestrale ispirata al poema \"Feuilles d'automne\" (1831) di Victor Hugo.\nIl titolo in lingua francese significa \"Quello che si sente sulla montagna\", ed il titolo alternativo in lingua tedesca \u00e8 \"Sinfonia della montagna\".\nIl pezzo, come molti lavori di Liszt, venne revisionato numerose volte prima di raggiungere la versione finale da noi conosciuta oggi. Venne originariamente composto negli anni 1848-9 e successivamente rielaborato nel 1850; la versione finale fu composta nel 1854."}
{"id": "3480903", "revid": "764555", "url": "https://it.wikipedia.org/wiki?curid=3480903", "title": "Locomotiva FS 116", "text": ""}
{"id": "3480904", "revid": "339392", "url": "https://it.wikipedia.org/wiki?curid=3480904", "title": "Locomotiva RM 2780\u20132785", "text": ""}
{"id": "3480907", "revid": "767487", "url": "https://it.wikipedia.org/wiki?curid=3480907", "title": "Ronde van het Groene Hart", "text": "La Ronde van het Groene Hart (it. \"Giro del Groene Hart\") era una corsa in linea maschile di ciclismo su strada che si svolse nella Groene Hart, regione dei Paesi Bassi, tra il 2007 e il 2010 in marzo. Dal 2007 fece parte dell'UCI Europe Tour, classe 1.1.\nAlbo d'oro.\n\"Aggiornato all'edizione 2010.\""}
{"id": "3480914", "revid": "1543377", "url": "https://it.wikipedia.org/wiki?curid=3480914", "title": "Copag", "text": "Copag \u00e8 un'azienda con sede in San Paolo, in Brasile che produce carte da gioco plastificate per il poker e il bridge dal 1908.\nStoria.\nFondata da Albino Gon\u00e7alves con il nome di \"Companhia Paulista de Pap\u00e9is e Artes Gr\u00e1ficas\", presto abbreviata in \"Copag\", l'azienda \u00e8 diventata fin da subito uno il pi\u00f9 importante fabbricante nazionali di carte da gioco.\nA causa della popolarit\u00e0 acquisita dal poker durante gli Anni 2010, il business della Copag \u00e8 cresciuto velocemente. Dall'edizione del 2005, il commissario generale delle World Series of Poker, Jeffrey Pollack ha designato la Copag come fornitore ufficiale delle carte da gioco per il torneo. Inizialmente il risultato \u00e8 stato pessimo: l'azienda, infatti, ha fornito delle carte che durante l'evento si sono strappate pi\u00f9 volte, a causa dell'inesperienza di alcuni dealer, ma soprattutto dell'enorme fragilit\u00e0 delle carte stesse. proprio per porre rimedio a questa situazione, che impediva all'azienda di guadagnare popolarit\u00e0 sui mercati esteri, nello stesso anno la Copag \u00e8 diventata parte del gruppo belga Cartamundi, tra i leader mondiali del settore.\nIn seguito alla cessione a Cartamundi, la compagnia ha recentemente iniziato ad esportare i suoi prodotti ed alcuni giocatori di poker hanno dichiarato di ritenerle tra le migliori carte in commercio per la loro resistenza e per la facilit\u00e0 nel pulirle."}
{"id": "3480919", "revid": "287204", "url": "https://it.wikipedia.org/wiki?curid=3480919", "title": "Nemzeti Bajnoks\u00e1g I 1924-1925", "text": "Ledizione 1924-25 del Nemzeti Bajnoks\u00e1g I vide la vittoria finale del MTK, che conquist\u00f2 il suo 12\u00ba titolo, il 10\u00ba ufficiale consecutivo.\nCapocannoniere del torneo fu Gy\u00f6rgy Moln\u00e1r dell'MTK con 21 reti.\nIl campionato era costituito da un girone per le squadre di Budapest, pi\u00f9 altri sei campionati regionali. I sei vincitori regionali pi\u00f9 le prime due classificate di Budapest si sarebbero affrontati per il titolo nazionale.\nCampionato ungherese.\nQuarti:\nSemifinali:\nFinale:"}
{"id": "3480926", "revid": "120961776", "url": "https://it.wikipedia.org/wiki?curid=3480926", "title": "Ci sono bambini a zig-zag", "text": "Ci sono bambini a zig-zag \u00e8 un romanzo dello scrittore israeliano David Grossman.\nTradotto da Sarah Kaminski e Elena Loewenthal per Arnoldo Mondadori Editore.\nTrama.\nIn occasione del \"bar-mitzvah\", la maggior et\u00e0 religiosa, invece di un regalo comune, la sua famiglia gli organizza un viaggio in treno fino ad Haifa con sorprese lungo il percorso, da trovare seguendo alcuni indizi. Poco dopo la partenza per\u00f2 Nono sbaglia e si rivolge alla persona sbagliata, che tuttavia lo stava aspettando: ad un criminale. Inizia un viaggio rocambolesco: sfuggono alla polizia a bordo di una macchina, fanno perdere le loro tracce. Durante la fuga si conoscono di pi\u00f9, Felix domanda molte cose al bambino che si sente a suo agio e confessa al nuovo amico cose che non aveva mai raccontato neanche ai genitori. Nono si insospettisce dell'atteggiamento del suo accompagnatore ma lui le aveva promesso di conoscere la verit\u00e0 sulla madre, che non ha mai conosciuto, non si allontana. Si lasci\u00f2 anche coinvolgere in un nuovo inganno: i due si introducono nella casa di una attrice teatrale di nome Lola. Nono \u00e8 sorpreso dall'accoglienza ricevuta, non riesce a comprendere come sia cos\u00ec importante per Lola e Felix. Dopo incredibili avventure notturne e terribili sospetti capisce che in realt\u00e1 felix e lola sono i suoi nonni cio\u00e8 i genitori di sua madre, che il padre non ha mai voluto fargli conoscere. \u00e8 ricercato dalla polizia, tutti pensano che Felix lo abbia rapito. Infine il padre lo trova, lasciando scappare Felix. Per Nono si sta per avverare un desiderio: avere una famiglia normale con una mamma."}
{"id": "3480927", "revid": "889336", "url": "https://it.wikipedia.org/wiki?curid=3480927", "title": "Stefan Skoumal", "text": "Carriera.\nCon il Rapid Vienna vinse quattro campionati austriaci (1935, 1938, 1940, 1941), un campionato tedesco (1941) ed una Coppa di Germania (1938)."}
{"id": "3480928", "revid": "1543377", "url": "https://it.wikipedia.org/wiki?curid=3480928", "title": "Ferrari 312 S", "text": "La 312 S \u00e8 un'autovettura da competizione prodotta dalla Ferrari nel 1958 in un solo esemplare.\nIl contesto e le competizioni.\nIl modello montava un motore con sigla interna \u201cTipo 142\u201d. L'unico esemplare prodotto era dotato di un autotelaio che in Ferrari era conosciuto come \u201cTipo 524\u201d, e possedeva un telaio che aveva la sigla interna \u201c0744\u201d. Quest'ultimo fu poi montato sulla 412 S.\nLa 312 S prese parte ad una sola gara, il Gran Premio di Spa, che si disput\u00f2 il 18 maggio 1958. Alla guida della vettura c'era Olivier Gendebien, che si ritir\u00f2 al quarto giro per problemi al cambio.\nCaratteristiche tecniche.\nIl motore era un V12 a 60\u00b0 anteriore e longitudinale. L'alesaggio e la corsa erano rispettivamente 73 mm e 58,8 mm, che portavano la cilindrata totale a 2953,21 cm\u00b3. Il rapporto di compressione era 9,4:1. La potenza massima erogata dal propulsore era di 320 CV a 8400 giri al minuto.\nLa distribuzione era formata da un doppio albero a camme in testa che comandava due valvole per cilindro. L'alimentazione era assicurata da sei carburatori di marca Weber e modello 42 DCN. L'accensione era singola, ed il relativo impianto comprendeva due magneti. La lubrificazione era a carter secco, mentre la frizione era multidisco.\nLe sospensioni anteriori erano indipendenti ed erano costituite da dei quadrilateri trasversali oltre che da molle elicoidali; le sospensioni posteriori erano formate invece da un ponte De Dion, doppi puntoni, una balestra trasversale ed una barra stabilizzatrice. Entrambe avevano installato ammortizzatori telescopici. I freni erano a tamburo, mentre la trasmissione era formata da un cambio a quattro rapporti pi\u00f9 la retromarcia. Lo sterzo era a vite senza fine e settore dentato.\nIl telaio era tubolare in acciaio, mentre la carrozzeria era spider a due posti.\nLa velocit\u00e0 massima raggiunta dalla \u201c312 S\u201d era di 280 km/h."}
{"id": "3480930", "revid": "104458", "url": "https://it.wikipedia.org/wiki?curid=3480930", "title": "Anfissa Reszova", "text": ""}
{"id": "3480935", "revid": "126257", "url": "https://it.wikipedia.org/wiki?curid=3480935", "title": "Ferrari 312S", "text": ""}
{"id": "3480936", "revid": "466539", "url": "https://it.wikipedia.org/wiki?curid=3480936", "title": "Zweigelt", "text": "Lo Zweigelt \u00e8 un vitigno a bacca nera sviluppato nel 1922 presso l'Istituto federale per la viticoltura e pomologia a Klosterneuburg, in Austria, dal professor Fritz Zweigelt, che lo ottenne incrociando il St. Laurent con il Blaufr\u00e4nkisch. \nDiffusione.\nConosciuto come Rotburger, Zweigeltrebe e Blauer Zweigelt, \u00e8 ormai il vitigno rosso pi\u00f9 ampiamente coltivato in Austria: nel 2008 le piantagioni austriache erano pari a 6.512 ettari (16.090 acri), ed il vitigno ha una certa consistenza anche nella produzione vinicola in Canada. I vitigni Zweigelt si sono fatti strada nelle regioni canadesi dell'Ontario, in Inghilterra, in Svizzera, in Italia nell'Alto Adige e in provincia di Trento, oltre che in alcune regioni della Germania, mentre in Ungheria gli impianti sono ancora limitati. In Polonia e nella Repubblica Ceca \u00e8 conosciuto come Zweigeltrebe ed ha una produzione rispettivamente del 4,7% e del 18,5%; il vitigno \u00e8 inoltre coltivato nella maggior parte delle regioni vinicole della Slovacchia. "}
{"id": "3480937", "revid": "154893", "url": "https://it.wikipedia.org/wiki?curid=3480937", "title": "Chiesa romanica", "text": ""}
{"id": "3480939", "revid": "889336", "url": "https://it.wikipedia.org/wiki?curid=3480939", "title": "Hans Pesser", "text": ""}
{"id": "3480940", "revid": "767487", "url": "https://it.wikipedia.org/wiki?curid=3480940", "title": "Rutilio Baldoni", "text": "Soprannominato \"Tito\", era noto anche come Baldoni II.\nCarriera.\nInizia la carriera nell'Anconitana-Bianchi, con cui vince il girone D della Serie C 1936-1937, ottenendo la promozione in cadetteria. La stagione seguente con i marchigiani ottiene il quinto posto, a cinque punti dai promossi in massima serie e Novara.\nNel 1938 passa al Genova 1893 con cui esordisce il 30 ottobre 1938 nel pareggio esterno per 1-1 contro la Juventus, conquistando il quarto posto della Serie A 1938-1939.\nLa stagione seguente scende in Serie B tra le file del Livorno, ottenendo la promozione in massima serie.\nNel campionato 1942-1943 torna all'Anconitana-Bianchi, in Serie B, disputando 28 gare e mettendo a segno una rete nella stagione che i marchigiani concludono all'undicesimo posto.\nDopo un anno di inattivit\u00e0 a causa della guerra torna all'Anconitana, con cui disputa la Serie mista A-B Centro-Sud della Divisione Nazionale 1945-1946, chiudendo la stagione all'undicesimo posto.\nChiude la carriera sempre in \"biancorosso\", giocando un incontro nella Serie B 1946-1947."}
{"id": "3480941", "revid": "621682", "url": "https://it.wikipedia.org/wiki?curid=3480941", "title": "Johann Pesser", "text": ""}
{"id": "3480942", "revid": "621682", "url": "https://it.wikipedia.org/wiki?curid=3480942", "title": "Johan Pesser", "text": ""}
{"id": "3480943", "revid": "287204", "url": "https://it.wikipedia.org/wiki?curid=3480943", "title": "Nemzeti Bajnoks\u00e1g I 1923-1924", "text": "Ledizione 1923-24 del Nemzeti Bajnoks\u00e1g I vide la vittoria finale dell'MTK, che conquista il suo 11\u00ba titolo, il 9\u00ba ufficiale consecutivo.\nCapocannoniere del torneo fu J\u00f3zsef Jeszm\u00e1s dell'\u00dajpesti TE con 15 reti.\nIl campionato era costituito da un girone per le squadre di Budapest, pi\u00f9 altri sei campionati regionali. I sei vincitori regionali si sarebbero sfidati tra di loro, e la vincente avrebbe sfidato la vincente di Budapest per il titolo nazionale.\nLa finale per il titolo \u00e8 stata MTK - Szombathelyi AK 1-1, 3-0 nella ripetizione."}
{"id": "3480947", "revid": "663330", "url": "https://it.wikipedia.org/wiki?curid=3480947", "title": "Jon Gries", "text": "\u00c8 conosciuto principalmente per aver interpretato il ruolo di Broots nella serie televisiva \"Jarod il camaleonte\" e per il ruolo ricorrente di Roger Linus, padre di Benjamin Linus nella serie televisiva \"Lost\". Per quanto riguarda il cinema \u00e8 ricordato soprattutto per aver interpretato Zio Rico nel film \"Napoleon Dynamite\".\nBiografia.\nJon Gries nacque a Glendale in California, figlio di Tom Gries, scrittore, regista e produttore cinematografico e dell'attrice Mary Munday; suo padre mor\u00ec nel 1977 per un infarto del miocardio. All'et\u00e0 di undici anni debutt\u00f2 sul grande schermo nel ruolo di Horace nel film \"Costretto ad uccidere\" (1968), diretto dal padre e con protagonista Charlton Heston. Apparve in numerosi film cult come \"Scuola di geni\" (1985), \"Get Shorty\" (1995), \"Il tesoro dell'Amazzonia\" (2003) e \"Napoleon Dynamite\" (2004). Interpret\u00f2 per due volte il ruolo di un lupo mannaro nei film \"Scuola di mostri\" (1987) e \"Ammazzavampiri 2\" (1988). Nel 2008 interpret\u00f2 il ruolo Casey nel film \"Io vi trover\u00f2\".\nOltre alle esperienze cinematografiche, \u00e8 anche famoso per i suoi ruoli televisivi. Tra il 1992 e il 1994 interpret\u00f2 Shawn McDermott nella sitcom della Fox \"Martin\", partecipando cos\u00ec alle prime due stagioni della serie. Successivamente, tra il 1996 e il 2000, fu protagonista nel ruolo di Broots, un genio del computer che ha il compito di rintracciare Jarod e farlo tornare al Centro, nella serie televisiva \"Jarod il camaleonte\".\nNel 2007 entr\u00f2 a far parte del cast della serie televisiva \"Lost\", interpretando il ruolo di Roger Linus nel episodio della terza stagione \"L'uomo dietro le quinte\". Successivamente torner\u00e0 ad interpretarlo in alcuni episodi della quinta stagione e anche nel episodio \"Dottor Linus\" della sesta stagione, per un totale di sei episodi tra il 2007 e il 2010.\nApparve anche in numerose altre serie, soprattutto come guest star, tra cui \"In viaggio nel tempo\", \"X-Files\", \"Beverly Hills 90210\", \"Seinfeld\", \"24\", \"Carniv\u00e0le\", \"\", \"Supernatural\", \"Cold Case - Delitti irrisolti\" e \"Psych\".\nDoppiatori italiani.\nNelle versioni in italiano delle opere in cui ha recitato, Jon Gries \u00e8 stato doppiato da:"}
{"id": "3480948", "revid": "59912", "url": "https://it.wikipedia.org/wiki?curid=3480948", "title": "Tranilcipromina", "text": "La tranilcipromina (\"Parnate\") \u00e8 farmaco appartenente alla classe degli inibitori non selettivi delle monoaminossidasi (IMAO) in commercio fin dalla met\u00e0 degli anni 60 e approvato come trattamento antidepressivo e ansiolitico. Gli IMAO, pur presentando spesso un'efficacia superiore rispetto ad altre classi di antidepressivi, sono considerati una scelta di seconda linea nel trattamento delle patologie psichiatriche per via del potenziale di interazione con alcuni farmaci e alimenti che richiedono una dieta con cibi privi di tiramina.\nFarmacologia.\nLa Trianilcipromina ha uno scheletro simil amfetaminico e appartiene perci\u00f2 chimicamente alla classe delle feniletilamine, di cui ritiene alcune propriet\u00e0 leggermente attivanti e psicostimolanti, tanto che in Italia viene venduta con il nome commerciale di \"Parmodalin\" in associazione alla trifluoperazina (un neurolettico) per smussarne l'azione stimolante (\u00e8 tuttavia possibile richiedere la preparazione della forma a singolo principio attivo).\nAgisce come un inibitore irreversibile e non selettivo degli enzimi Monoammino Ossidasi, responsabili della degradazione di importanti neurotrasmettitori (le cosiddette monoamine serotonina, dopamina, noradrenalina ma anche melatonina e feniletilamina) responsabili della regolazione del tono dell'umore. L'inibizione massima di tali enzimi si instaura nel corso dei primi giorni di trattamento e si protrae per anche 2 settimane a seguito della sua sospensione. Inoltre si comporta come un debole releaser della dopamina e noradrenalina (come 1\\3 della potenza dell'amfetamina) e ci\u00f2 pu\u00f2 essere responsabile delle sue propriet\u00e0 attivanti e psicostimolanti. Tale azione prevale a dosaggi fino a 40 mg\\giorno, mentre a dosaggi superiori inibiscce anche il reuptake della noradrenalina e ci\u00f2 pu\u00f2 contribuire alle sue propriet\u00e0 antidepressive. La somministrazione cronica comporta, al pari di altri antidepressivi, una downregulation compensatoria di alcuni recettori (adrenergici, 5-HT2 e dopaminergici) cos\u00ec come l'induzione di fattori neurotrofici.\nIl composto sembra possedere un'azione neuroprotettiva ed \u00e8 inoltre in grado di diminuire la quantit\u00e0 di radicali liberi e lo stress ossidativo.\nRecentemente si \u00e8 dimostrato che inibisce fortemente gli enzimi Istone Demetilasi di tipo 1 (LSD1, IC50 &lt; 2 \u00b5M) con l'effetto di dereprimere l'espressione dei geni target di questo enzima BHC110/LSD1. Questi enzimi giocano dei ruoli fondamentali nel regolare l'espressione genica specie in alcune forme tumorali per cui il composto \u00e8 stato sperimentato in alcuni modelli animali di diverse patologie mostrando risultati promettenti.\nIndicazioni.\nLe indicazioni ministeriali prevedono il suo uso solo in forme depressive gravi o resistenti ad altri trattamenti, in realt\u00e0 \u00e8 efficace anche nelle forme depressive atipiche come la distimia, le forme caratterizzata da astenia, anedonia, mancanza di motivazione e deficit cognitivi e attentivi; nel disturbo da stress post traumatico; nel trattamento dei disturbi d'ansia come la fobia sociale, nei disturbi dello spettro panico-agorafobico spesso con un'efficacia superiore ad altre classi di farmaci specie nel caso delle forme \"atipiche\" e resistenti ad altri trattamenti.\nEffetti collaterali.\n\u00c8 un farmaco ottimamente tollerato, con meno effetti indesiderati rispetto a molti altri antidepressivi (compresi SSRI\\SNRI) non mostrando infatti effetti di tipo sedativo, anticolinergico, cardiaci, di aumento di peso, interazioni di tipo farmacocinetico con la maggior parte dei farmaci, e un basso tasso di disfunzioni sessuali. L'effetto collaterali pi\u00f9 comunemente riportato \u00e8 l'insonnia; pi\u00f9 raramente possono verificarsi ipotensione posturale e ortostatica (specie a dosi superiore a 30\u00a0mg\\die), mal di testa, disturbi gastrointestinali (nausea e diarrea), vertigini e sonnolenza, ansia e irritabilit\u00e0. Sono stati segnalati rari casi di disfunzioni epatiche ma comunque meno comuni rispetto ad altri farmaci della stessa classe.\nHa per\u00f2 la capacit\u00e0 di interagire con alcune sostanze contenute in diversi farmaci e cibi (le cosiddette ammine simpaticomimetiche) che pu\u00f2 dare luogo a crisi ipertensive potenzialmente anche gravi o alla sindrome serotoninergica, rarissimamente letali: deve perci\u00f2 essere evitata l'assunzione concomitante di farmaci adrenergici (efedrina), alcuni farmaci anti obesit\u00e0 (come la fenfluramina) stimolanti (come amfetamine e altre sostanze d'abuso), antidolorifici oppiacei e cibi ricchi di tiramina (contenuta soprattutto in cibi stagionati come insaccati e formaggi, negli estratti di lievito, nel tofu e alcuni legumi); inoltre deve essere prestata particolare attenzione alla somministrazione contemporanea di farmaci ad azione serotoninergica (come alcuni antidepressivi come gli SSRI\\SNRI), levodopa e dopamina.\nIl farmaco, proprio a causa di questi rari ma potenzialmente gravi effetti collaterali, sta conoscendo un periodo di forte declino e viene usato dagli psichiatri, spesso come farmaco da ultima spiaggia.\nSe assunto molto a lungo e a dosi molto alte (la dose terapeutica \u00e8 tra i 10 e i 60\u00a0mg\\die) pu\u00f2 dare luogo a manifestazioni di dipendenza, simili a quelle che si sviluppano con gli amfetamino simili, sindromi paranoidee e sintomi da sospensione."}
{"id": "3480949", "revid": "287204", "url": "https://it.wikipedia.org/wiki?curid=3480949", "title": "Moschea dell'Imam 'Ali", "text": "La moschea dell'Im\u0101m \u02bfAl\u012b (), nota anche come Masjid \u02bfAl\u012b o moschea di \u02bfAl\u012b, sita a Najaf (Iraq) \u00e8 considerata dai circa 200 milioni di sciiti del mondo, il terzo luogo santo dell'islam (dopo i primi due, cio\u00e8, al primo posto, l'al-Masjid al-\u1e24aram della Mecca e al secondo la Moschea del Profeta) di Medina. \u02bfAl\u012b ibn Ab\u012b \u1e6c\u0101lib, cugino e genero di Maometto, quarto califfo ortodosso per i sunniti e primo Imam per gli sciiti vi \u00e8 sepolto. Inumato accanto ad \u02bfAl\u012b vi sarebbero, per gli stessi sciiti, i resti di Adamo ed Eva, nonch\u00e9 di No\u00e8 (per i musulmani N\u016b\u1e25).\nStoria.\nIl santuario fu costruito dal governante sciita buwayide 'Adud al-Dawla nel 977 sopra la tomba di \u02bfAl\u012b. Dopo essere stato distrutto da un incendio, fu riedificato dal sultano selgiuchide Malik Shah I nel 1086. Ricostruito una terza volta dallo sci\u00e0 safavide Ism\u0101\u02bf\u012bl I poco dopo il 1500, nel 1623 \u02bfAbb\u0101s I il Grande commission\u00f2 a 500 uomini la riedificazione, conclusa da suo nipote Safi nel 1632.\nDurante l'insurrezione del marzo 1991, a seguito della guerra del Golfo, la Guardia repubblicana irachena di Saddam Hussein danneggi\u00f2 il santuario, dove s'erano rifugiati i membri dell'opposizione sciita al regime, e massacrando tutti i suoi occupanti. In seguito il santuario rest\u00f2 chiuso per due anni, ufficialmente per le riparazioni. Saddam Husayn deport\u00f2 in Iran un gran numero di residenti dell'area, che erano di discendenza persiana.\n\u00c8 stato nuovamente restaurato dal capo spirituale degli ismailiti Dawudi Bohra, il 52\u00b0 \"d\u0101\u02bf\u012b mu\u1e6dlaq\", Dr. Syedna Mohammad Burhanuddin.\nStatus religioso.\nIn quanto luogo di sepoltura della seconda personalit\u00e0 pi\u00f9 rilevante dell'islam (dopo il profeta Maometto), la Moschea dell'Imam \u02bfAl\u012b \u00e8 considerata da tutti gli sciiti come il terzo luogo pi\u00f9 sacro dell'Islam (a differenza dei sunniti che considerano al terzo posto la citt\u00e0 di Gerusalemme, con la sua Moschea al-Aqs\u0101).\nSi calcola che solo Karbal\u0101 (luogo in cui fu trucidato al-\u1e24usayn b. \u02bfAl\u012b), Mecca e Medina vantino un maggior numero di pellegrini.\nLuogo di sepoltura di profeti.\nAll'interno della moschea, gli sciiti credono che siano stati seppelliti anche Adamo (considerato il primo profeta della storia umana) ed Eva e No\u00e8.\nIl sito \u00e8 visitato annualmente da almeno 8 milioni di pellegrini di media, con punte che per il futuro si calcolano di almeno 20 milioni. Molti sciiti credono che \u02bfAl\u012b non volesse che la sua tomba rischiasse di essere sconsacrata dai suoi nemici e che, di conseguenza, avesse chiesto a amici e familiari di conservare il segreto sul suo luogo d'inumazione. Si suppone che il luogo di sepoltura sia stato rivelato in et\u00e0 abbaside da Ja\u02bffar al-\u1e62\u0101diq, il sesto Imam per lo sciismo. Numerosi sciiti credono che \u02bfAl\u012b sia sepolto nella Moschea di Najaf."}
{"id": "3480951", "revid": "767487", "url": "https://it.wikipedia.org/wiki?curid=3480951", "title": "Rudolf Gellesch", "text": "Carriera.\nCon lo Schalke vinse sei volte il campionato tedesco (1934, 1935, 1937, 1939, 1940, 1942) ed una volta la Coppa di Germania (1937)."}
{"id": "3480952", "revid": "621682", "url": "https://it.wikipedia.org/wiki?curid=3480952", "title": "Rudi Gellesch", "text": ""}
{"id": "3480955", "revid": "307923", "url": "https://it.wikipedia.org/wiki?curid=3480955", "title": "Battaglia di Zela", "text": ""}
{"id": "3480956", "revid": "767487", "url": "https://it.wikipedia.org/wiki?curid=3480956", "title": "Jakob Streitle", "text": ""}
{"id": "3480968", "revid": "287204", "url": "https://it.wikipedia.org/wiki?curid=3480968", "title": "Nemzeti Bajnoks\u00e1g I 1922-1923", "text": "Ledizione 1922-23 del Nemzeti Bajnoks\u00e1g I vide la vittoria finale dell'MTK, che conquist\u00f2 il suo decimo titolo, l'ottavo ufficiale consecutivo.\nCapocannoniere del torneo fu Istv\u00e1n Priboj dell'\u00dajpesti TE con 25 reti.\nIl campionato era costituito da un girone per le squadre di Budapest, pi\u00f9 altri sei campionati regionali. I sei vincitori regionali si sarebbero sfidato tra di loro, e la vincente avrebbe sfidato la vincente di Budapest per il titolo nazionale.\nLa finale per il titolo \u00e8 stata MTK - Szombathelyi AK 2-0"}
{"id": "3480970", "revid": "219110", "url": "https://it.wikipedia.org/wiki?curid=3480970", "title": "Fritzing", "text": "Fritzing \u00e8 un software libero per la progettazione elettronica (EDA) focalizzato sul passaggio da semplici prototipi (basati sulla breadboard) al circuito stampato da inviare alla produzione. \u00c8 stato sviluppato dall'\"Interaction Design Lab\" della \"Fachhochschule Potsdam\" (Universit\u00e0 di scienze applicate di Potsdam).\nObiettivi.\nFritzing \u00e8 stato creato nello stesso spirito di Arduino e Processing, ossia fare in modo che designer, artisti, hobbisti o ricercatori possano documentare i loro prototipi basati su Arduino e creare i circuiti stampati da fabbricare. Il sito web del progetto favorisce il processo di condivisione dei prototipi in modo tale da abbattere i costi di produzione grazie all'apporto della comunit\u00e0 nella progettazione.\nFritzing pu\u00f2 essere visto come uno strumento di Electronic Design Automation rivolto a un'utenza non ingegneristica: la metafora di ingresso \u00e8 quella dell'ambiente del progettista di prototipi basati sulla breadboard, mentre in uscita non ci sono molte opzioni e ci si concentra sui mezzi di produzione accessibili.\nCaratteristiche.\nFritzing possiede la capacit\u00e0 di sbrogliare automaticamente lo schema elettrico e il circuito stampato."}
{"id": "3480971", "revid": "1869172", "url": "https://it.wikipedia.org/wiki?curid=3480971", "title": "Uthumphon", "text": "Fu re in due riprese, la prima dal 29 aprile del 1758 fino al 1\u00ba giugno dello stesso anno, e la seconda dal 1760 al 1762. Entrambe le volte dovette rinunciare al trono in favore del fratello maggiore Ekathat, il quale, debole di salute mentale e fisica, port\u00f2 alla distruzione il glorioso regno nel 1767.\nBiografia.\nIl regno del padre.\nNato con il nome di \"principe Dok Duea\", era il terzo figlio del suo predecessore Boromakot, che fu il monarca di Ayutthaya dal 1733 al 1758. Durante quegli anni il regno conobbe uno dei periodi pi\u00f9 splendenti da quando fu creato nel 1350. Fiorirono le arti e l'economia, i fasti della corte furono decantati dai letterati dell'epoca, vennero promulgate leggi eque e ristrutturati i templi.\nA questa prosperit\u00e0 socio economica non si accompagn\u00f2 l'ammodernamento delle forze armate, i cui comandanti furono decimati nel corso di una guerra civile all'inizio del regno di Boromakot, e mai pi\u00f9 adeguatamente rimpiazzati. Il fatto che il paese non combattesse alcuna guerra dal 1717 ed i successi ottenuti in campo socio-economico portarono all'assopimento del tradizionale spirito guerriero dei siamesi.\nNel 1740 il re nomin\u00f2 erede al trono il figlio maggiore Dharmmadhibet. Questi per\u00f2 ebbe una relazione con le concubine del padre, fu scoperto nel 1756 e messo a morte insieme alle amanti. Boromakot scelse allora Dok Duea come successore, in quanto il secondo figlio Ekathat, a causa dei suoi problemi psicofisici, venne giudicato inadatto come re e gli fu imposto di diventare monaco e di vivere in un monastero.\nAscesa al trono e prima abdicazione.\nIl 29 aprile del 1758 Boromakot mor\u00ec e Duea venne incoronato re con il nome regale Phra Bat Somdet Phra Chao Uthumphon Mahaphon Phinit, chiamato pi\u00f9 semplicemente Uthumphon. Subito dopo l'investitura scopr\u00ec un complotto organizzato ai suoi danni da tre dei suoi fratellastri e li fece imprigionare. Ekathat intanto sciolse i voti, usc\u00ec dal monastero e proclam\u00f2 i suoi diritti al trono in qualit\u00e0 di fratello maggiore. Si cre\u00f2 un seguito di simpatizzanti e prese ad interferire negli affari di stato, in particolar modo si occup\u00f2 dei tre fratellastri prigionieri che furono in breve torturati e uccisi. Vedendosi esautorato, Uthumphon abdic\u00f2 pochi giorni dopo l'ascesa al trono e si fece monaco nel Wat Pradusongtham, che si trovava qualche chilometro a nord della citt\u00e0, alla condizione che sarebbe tornato sul trono una volta uscito dal monastero.\nIl primo regno di Ekathat.\nI problemi di cui Ekathat soffriva avevano fatto di lui una persona debole, insicura e negligente, inadatta a guidare il paese nelle terribili prove a cui stava per essere sottoposto. Inoltre l'inusuale presenza contemporanea di un re ed un ex re aveva creato delle fazioni.\nDurante la sua permanenza al wat Uthumphon fu informato dal fratellastro Thepphiphit che questi, assieme ad alcuni nobili, stava tramando una rivolta contro Ekathat. Riusc\u00ec a dissuaderli e, dopo aver avuto garanzie che non li avrebbe fatti uccidere, mise al corrente del complotto lo stesso Ekathat. I nobili e Thepphiphit furono imprigionati, quest'ultimo riusc\u00ec in seguito a rifugiarsi in Sri Lanka.\nDopo anni di guerre fra i vari regni in cui si era spaccata, la Birmania era stata unificata dal re Alaungpaya di Ava, che aveva ora ai suoi ordini un grande ed agguerrito esercito, con il quale invase nel 1759 la regione meridionale di Tenasserim, che era a quel tempo parte del Siam.\nIntraprese una marcia forzata verso nord e dopo una serie di vittorie giunse ad assediare Ayutthaya agli inizi del 1760. La corte siamese, sorpresa dal repentino attacco e contrariata dall'incapacit\u00e0 di Ekathat nell'affrontarlo, lo costrinse ad abdicare e richiam\u00f2 Uthumphon.\nIl secondo regno.\nIl primo attacco fu respinto, ma ad aprile arrivarono i rinforzi birmani e l'assedio riprese con maggiore intensit\u00e0. Alaungpaya rimase accidentalmente ferito dallo scoppio di un suo cannone mentre stava tentando di bombardare il palazzo reale. Ridotto in fin di vita, l'eroe della riunificazione birmana ordin\u00f2 il ritiro delle truppe e mor\u00ec a soli 45 anni, sulla strada del ritorno, nel maggio del 1760.\nUthumphon pensava di continuare a governare permanentemente e fece piazza pulita nei pubblici uffici dei corrotti funzionari legati a Ekathat sostituendoli con altri di sua fiducia, ma dopo qualche tempo Ekathat riprese a ordire intrighi ai suoi danni e, nel timore di gravi conseguenze, Uthumphon abdic\u00f2 nuovamente in favore del fratello, tornando in monastero nel 1762.\nIl secondo regno di Ekathat.\nAppena Ekathat torn\u00f2 al potere licenzi\u00f2 gli ufficiali fedeli a Uthumphon e fece riprendere servizio a quelli che aveva nominato durante il suo primo regno.\nIl crescente benessere che si era registrato durante il regno di Boromakot, aveva portato i nobili e la classe dirigente a permettersi lussi e privilegi che in passato erano stati appannaggi esclusivi del re. Ma se Boromakot aveva una grande personalit\u00e0 ed era sempre riuscito a mantenere il controllo della situazione con autorevolezza, i suoi due figli non seppero opporsi alla crescente influenza di cortigiani e nobili, che agirono sempre di pi\u00f9 per interesse personale e crearono fazioni spesso in lotta fra di loro. Venne a mancare cos\u00ec quel sentimento unitario che sarebbe stato necessario per affrontare la minaccia birmana.\nNegli anni che seguirono la prima invasione, la corte di Ava fu occupata a sedare alcune ribellioni interne, ma nel 1763 riprese il suo programma espansionistico. Prima occuparono al nord Chiang Mai e tutto il Regno di Lanna dei tai yuan, che come i siamesi fanno parte dei popoli tai. Tale regno per lungo tempo era stato vassallo dei birmani, ma da alcuni anni aveva riacquistato l'indipendenza. Le truppe di Ava si spinsero poi in Laos dove sottomisero il regno di Luang Prabang. A cavallo tra il 1763 ed il 1764, occuparono nuovamente Tenasserim, che i siamesi si erano ripresi dopo la morte di Alaungpaya, e ricominciarono la marcia verso nord.\nFu in questo periodo che si mise in luce il giovane generale Taksin, la cui armata respinse i birmani a Phetchaburi, 250 chilometri a sud di Ayutthaya. Questa vittoria concesse ad Ayutthaya un anno di pace, ma nel 1765 i birmani attaccarono direttamente Ayutthaya, che Taksin difese valorosamente guadagnandosi il titolo di Phraya Vajiraprakarn di Kamphaeng Phet.\nI birmani di re Hsinbyushin ripresero subito l'offensiva. Dispiegarono 4 armate, una che part\u00ec a nord da Lampang, in territorio Lanna, che a quel tempo faceva parte della Birmania, una entr\u00f2 nel Siam dalla frontiera a nord-ovest, una penetr\u00f2 da ovest e l'ultima invase il sud del paese per poi risalire verso nord. Dopo aver superato le disorganizzate forze siamesi su tutti i fronti, le quattro armate birmane, nel gennaio del 1766, si unirono attorno ad Ayutthaya e, forti di 50.000 soldati ben addestrati, la cinsero d'assedio. Taksin fu nuovamente chiamato a difendere la capitale mentre Uthumphon, a cui fu nuovamente offerto il trono, questa volta rifiut\u00f2 e continu\u00f2 la vita monastica spostandosi in un wat all'interno delle mura della citt\u00e0, visto lo scempio che i birmani stavano facendo nei territori conquistati.\nLa caduta di Ayutthaya e la deportazione in Birmania.\nL'assedio dei birmani del nuovo re Hsinbyushin dur\u00f2 14 mesi. Ekathat volle comandare la difesa della citt\u00e0 rivelandosi un incapace e in svariate circostanze ostacol\u00f2 le iniziative dei suoi generali. Taksin con un manipolo di soldati riusc\u00ec a rompere l'assedio e a catturare il campo birmano, dalla citt\u00e0 non giunsero i necessari rinforzi e i birmani riuscirono a respingere il contrattacco. Questo ed altri episodi simili frustrarono gli sforzi di Taksin, che nel gennaio del 1767 con alcune centinaia di uomini della sua guardia lasci\u00f2 Ayutthaya al suo destino e si rifugi\u00f2 nell'est del Paese.\nL'assedio si concluse con la caduta della capitale il 7 aprile del 1767. Ebbe cos\u00ec fine il regno di Ayutthaya, che era stato fondato nel 1350. Quando i birmani entrarono in citt\u00e0 si lasciarono andare ad ogni sorta di barbarie, trucidando donne e bambini e razziando tutto quanto era possibile. Gli annali di Ayutthaya, i manoscritti contenenti le antiche leggi ed i testi sacri furono portati via o dati alle fiamme. Furono incendiati e distrutti tutti gli edifici e deportati ad Ava come schiavi un numero di siamesi che viene stimato tra i 30.000 e i 200.000, di cui circa 2.000 appartenenti alla famiglia reale. Uthumphon fu prelevato dal wat e deportato insieme a molti cortigiani ad Ava, in Birmania, mentre Ekathat trov\u00f2 la morte dopo essere riuscito a fuggire.\nGli ultimi anni.\nAd Ava Uthumphon dovette fare una relazione sul sistema di governo di Ayutthaya. In seguito fu trasferito a Sagaing, nella zona di Mandalay, dove Hsinbyushin fece costruire un villaggio per Uthumphon e il suo seguito, che furono conosciuti in Birmania come gli \"Yodaya\". Secondo le cronache birmane visse in monastero fino alla morte avvenuta nel 1796. Durante gli anni vissuti in Birmania scrisse il libro di memorie \"Khun Luang Ha Wat\" (il re in monastero). I suoi resti furono posti in un \"chedi\" sulla collina di Linzin ad Amarapura, nei pressi di Mandalay.\nEventi successivi.\nRifondazione del regno a Thonburi.\nAyutthaya fu abbandonata ed invasa dalla giungla, solo molti anni dopo sarebbe stata ripulita e al suo posto sarebbe stata fondata una cittadina che nel 2006 ospitava circa 55.000 abitanti. Il paese si spacc\u00f2 in sei parti controllate da locali signori della guerra. Uno di questi era Taksin, che si era rifugiato nella zona costiera ad est dell'odierna Bangkok, assumendone il controllo. Pass\u00f2 alcuni mesi ad organizzarsi poi affront\u00f2 e sconfisse i birmani, spost\u00f2 la capitale alcuni chilometri pi\u00f9 a sud, a Thonburi, dove fond\u00f2 l'omonimo regno. Nel giro di pochi anni sarebbe riuscito a riunificare l'intero Siam.\nRestauro del \"Chedi\" di Uthumphon in Birmania.\nIl 29 giugno 2013, le autorit\u00e0 thai e birmane annunciarono che il sito dove si trova il \"chedi\" di Uthumphon sarebbe stato rinnovato e trasformato in un parco storico. Dal febbraio precedente, un gruppo di archeologi thai e birmani avevano riportato alla luce in quella zona ossa e frammenti di abiti monacali. Verso fine anno fu scoperta una struttura muraria ritenuta un tempio con pietre in cui vi erano state delle inscrizioni. Il progetto di riconversione del sito prevede che il parco storico copra una superficie di 3,95 acri."}
{"id": "3480972", "revid": "122925697", "url": "https://it.wikipedia.org/wiki?curid=3480972", "title": "Puss/Oh, the Guilt", "text": "Puss/Oh, the Guilt \u00e8 uno split singolo contenente due canzoni: \"Oh, the Guilt\" dei Nirvana e \"Puss\" dei The Jesus Lizard, pubblicato nel febbraio 1993 per l'etichetta Touch &amp; Go Records.\nIl singolo.\nHa raggiunto il 12\u00ba posto nella classifica inglese dei singoli pi\u00f9 venduti.\nLa copertina del singolo consiste in un dipinto di Malcolm Bucknall intitolato \"Old Indian and White Poodle\".\n\"Oh, the Guilt\" venne prodotta da Barrett Jones il 7 aprile 1992 a Seattle. La canzone fu ripubblicata nel 2004 all'interno del box set dei Nirvana, \"With the Lights Out\", e ancora nel 2005 nella raccolta \"\". Quest'ultima versione \u00e8 un remix di Adam Kasper, e non include alcuni elementi presenti nel missaggio originale. \"Oh, the Guilt\" venne suonata dal vivo per la prima volta nel novembre 1990, e la band ne registr\u00f2 una versione strumentale il giorno di capodanno del 1991 con il loro tecnico del suono Craig Montgomery ai Music Source Studios.\n\"Puss\" apparve inizialmente nell'album del 1992 \"Liar\" dei Jesus Lizard. Il singolo venne prodotto da Steve Albini, che successivamente si sarebbe occupato della produzione del terzo ed ultimo album in studio dei Nirvana, \"In Utero\". Il videoclip musicale di \"Puss\" mostra un uomo che viene \"saldato\" ad una sedia, per questo venne bandito da alcune emittenti televisive."}
{"id": "3480977", "revid": "1782831", "url": "https://it.wikipedia.org/wiki?curid=3480977", "title": "Vern Schillinger", "text": "Vernon \"Vern\" Schillinger \u00e8 uno dei personaggi principali della serie TV statunitense \"Oz\", interpretato da J. K. Simmons.\nStoria del personaggio.\nVernon \"Vern\" Schillinger \u00e8 il detenuto numero 92S110, condannato il 21 ottobre del 1992 per aggressione aggravata di primo grado ad otto anni di carcere con possibilit\u00e0 di libert\u00e0 vigilata non prima di cinque. Condannato nel 1998 ad altri 10 anni senza possibilit\u00e0 di vigilata per cospirazione di omicidio.\nSchillinger \u00e8 il capo della Fratellanza ariana all'interno di Oz, oltre che, senza alcun dubbio, uno dei detenuti pi\u00f9 crudeli e temuti del carcere. \u00c8 un fervente razzista, arrestato per aver picchiato a sangue uno spacciatore nero. Ha l'abitudine di attuare diverse torture sessuali, specialmente ai danni di Tobias Beecher che viene stuprato per iniziarlo alla vita in prigione. Successivamente gli tatua una svastica sulle natiche e fa di lui la sua \"puttana\". Oltre a Beecher, Schillinger commette diversi stupri sui detenuti bianchi pi\u00f9 deboli, nonostante sia, paradossalmente, un virulento omofobico. Vern \u00e8 inoltre il mandante di diversi omicidi, per dimostrare che la fratellanza \u00e8 sempre forte. Cresciuto con l'idea della supremazia bianca, sviluppa un odio verso i neri, gli ebrei e chi non \u00e8 ariano; si rivolge con nomignoli razzisti verso tutte le etnie all'interno del carcere.\nNonostante commetta spesso atti estremamente crudeli e sadici, Schillinger mostra il suo lato umano nel corso della serie prendendosi cura dei suoi figli, della nuora e della nipotina.\nStagione 1.\nSchillinger \u00e8 il capo della Fratellanza Ariana e il suo scopo \u00e8 quello di incutere timore nei detenuti neri che vogliono approfittarsi dei bianchi. Nella prima stagione condivide l'acquario con Tobias Beecher, che lui stesso salva dalle grinfie di Simon Adebisi, ma solo per torturarlo e stuprarlo ripetutamente, e marchiarlo con una svastica sulla natica. Durante tutta la stagione \u00e8 in lotta con l'imam Kareem Said, preoccupato per il suo carisma e perch\u00e9 ha intenzione di fare la rivolta. Schillinger umilia Beecher vestendolo da drag queen e facendogli indossare una maglia con la bandiera degli Stati Confederati; tuttavia quando l'avvocato reagisce, Vern viene colpito con una sedia che rompe un vetro e resta ferito all'occhio. Dopo essere passato per l'infermeria viene trasferito nel braccio B, ma quando vede Beecher in palestra lo affronta venendo per\u00f2 messo al tappeto e l'ex avvocato gli defeca in faccia, distruggendo cos\u00ec la reputazione degli ariani. Capendo che tra i normali \u00e8 vulnerabile, convince McManus a farsi rimettere in Paradiso assicurando di filare dritto per ottenere la vigilata. In Paradiso scoppia la rivolta e Vern cede la leadership della Fratellanza a Scott Ross; quando interviene la SORT l'ex capo vede l'agente Diane Wittlesey sparare a Ross uccidendolo.\nStagione 2.\nCon la riapertura del Paradiso, Schillinger sta per ottenere la vigilata, ma viene sbeffeggiato da Beecher che gli assicura di negargliela. Vern chiede la morte di Tobias agli altri detenuti, che per\u00f2 si rifiutano e lo prendono in giro perch\u00e9 \u00e8 troppo debole per farlo da solo. Schillinger si rivolge addirittura all'agente Wittlesey, che per\u00f2 lo tradisce e cos\u00ec non solo perde per sempre la possibilit\u00e0 della vigilata, ma viene condannato ad altri 10 anni e spostato permanentemente nel Braccio B. Schillinger viene aggredito da alcuni carcerati di colore poich\u00e9 ora \u00e8 un leader debole, quindi accortosi che la reputazione della Fratellanza \u00e8 ai minimi storici, Vern commissiona l'omicidio di un ebreo (viene appeso a testa in gi\u00f9 con la scritta \"jew\" incisa nel petto) per riguadagnare credibilit\u00e0. Il direttore Glynn sospetta subito degli Ariani, ma Vern afferma che potrebbe essere stato chiunque che avesse intenzione di incastrarli e che non c'erano prove. Cos\u00ec gli Ariani sono nuovamente temuti e rispettati e Schillinger medita vendetta su Beecher. Assolda un suo vecchio conoscente, Chris Keller, per sedurre Tobias; e allo stesso tempo organizza il suicidio della moglie Genevieve per farlo ricadere nell'alcool. Nel frattempo ad Oz arriva Cyril O'Reily, fratello ritardato mentale di Ryan, che subito viene stuprato da Schillinger facendo infuriare il fratello. Intanto Beecher e Keller si innamorano, ma mentre fanno esercizi in palestra quest'ultimo immobilizza Tobias e con l'aiuto di Schillinger e Metzger gli spezza braccia e gambe.\nStagione 3.\nQuando Augustus Hill testimonia contro Coyle, killer della famiglia Ciancimino, Said chiede a Schillinger di proteggere Hill, e Vern accetta poich\u00e9 anch'egli \u00e8 un padre di famiglia e rispetta i familiari di chi ha combattuto in Vietnam come Ciancimino.\nSuccessivamente arriva il figlio di Schillinger, Andrew, ad Oz e Vern dice ai suoi di ignorarlo finch\u00e9 non sia libero dall'eroina, in quanto Vern e gli ariani sono contro la droga. O'Reily, Beecher e Keller (che nel mentre ha confessato a McManus quanto fatto a Beecher in palestra) si alleano per mettere Andrew contro il padre e vi riescono, tant'\u00e8 che il giovane attacca Vern in mensa. Sentendo che Andrew ha tradito il suo credo e i suoi insegnamenti, Schillinger fa s\u00ec che muoia chiedendo all'agente Lopresti di dargli una dose di eroina per farlo andare in overdose. In seguito Schillinger attacca Beecher, che \u00e8 difeso da Keller e dai Musulmani, cos\u00ec sia Beecher che Vern finiscono in ospedale entrambi per aver subito una coltellata. Quando le tensioni razziali diventano insostenibili in Paradiso, Schillinger propone un'alleanza di bianchi - temporanea e opportunistica - che comprende anche Keller, Beecher e gli ebrei.\nStagione 4.\nSchillinger crede che i neri stiano organizzando qualcosa e rimane vigile. Nel frattempo viene a trovarlo suo figlio Hank, ma quando viene a sapere che il ragazzo \u00e8 stato rintracciato dal padre di Beecher, ordina al figlio di rapire i due bambini di Tobias. Inoltre paga un ebreo per dire a Beecher che il rapitore \u00e8 Keller. Ad Hank viene ordinato prima di tagliare la mano al maschietto e poi di ucciderlo. Dopo la morte del piccolo Gary, Mukada dice a Vern che Beecher non aveva cattive intenzioni con Hank e che ha solo tentato di farsi perdonare per ci\u00f2 che \u00e8 successo ad Andrew. Hank rilascia Holly e viene arrestato, e Vern comincia a temere che il figlio possa parlare. Comunque il ragazzo non viene condannato per un cavillo legale e Beecher ne ordina l'esecuzione affidandosi a Chucky Pancamo. A trovare Schillinger viene Carrie, neo moglie di Hank, che dice al suocero di essere incinta. Per alcuni mesi il reverendo Cloutier avvicina Schillinger e lo conforta aiutandolo a superare la sua infelicit\u00e0 e a focalizzare l'attenzione sulla nascita della sua nipotina. Schillinger chiede a sorella Peter Marie di iniziare la sessione di confronto con Beecher, ma durante l'incontro viene chiamato da Glynn il quale gli dice che il figlio \u00e8 stato trovato morto. Convinto che sia stato Beecher ad uccidere Hank, chiede a Robson di ammazzare il suo nemico giurato, ma Keller interviene affermando di essere il responsabile.\nCarrie partorisce e Vern \u00e8 davvero felice, almeno fin quando non gli viene detto che Hank costringeva la moglie a prostituirsi e che quindi la bimba potrebbe non essere sua nipote. Furioso Vern chiede di dire la verit\u00e0 a Carrie e la obbliga a fare un test della paternit\u00e0. Con Robson indagato per omicidio, Schillinger manda una lettera ad un testimone in isolamento per convincerlo a suicidarsi, poi minaccia Cloutier di non immischiarsi negli affari della fratellanza. Nel frattempo Beecher sta per ottenere la vigilata, ma Vern ha intenzione di impedirglielo; tuttavia la condizionale gli viene negata, cos\u00ec lui e Robson vanno in biblioteca e cercano di violentarlo, ma vengono entrambi accoltellati da Said.\nStagione 5.\nCarrie muore in un incidente e la piccola Jewel viene inviata dai nonni nel Montana. Ad Oz sta per scatenarsi una guerra tra ariani e musulmani, cos\u00ec sorella Peter Marie organizza un incontro tra Beecher, Schillinger e Said. In seguito Vern viene a sapere che ad uccidere Hank \u00e8 stata la mafia e cos\u00ec gli ariani attaccano gli italiani in palestra, ferendo quasi mortalmente Pancamo. Cos\u00ec Peter Schibetta tenta di vendicarsi attaccando Schillinger e Robson con un coltello, ma viene immobilizzato e stuprato a turno.\nQuando arriva Winthrop, Schillinger e gli ariani lo proteggono da Seroy, per poi tramutarlo nel loro schiavo sessuale. Questi per\u00f2 vogliono anche l'amico di Winthrop, Adam Guenzel, ma quando tentano di stuprarlo interviene Frank Urbano che li ferma e protegge il ragazzo su richiesta di Beecher. Nel seguente incontro Schillinger condivide l'omofobia di Said, ma quando quest'ultimo gli fa notare che lui commette numerosi stupri, l'ariano nega tali affermazioni e viene attaccato da Beecher. In seguito si scusa con Tobias per averlo violentato, ma non \u00e8 sincero; sta cercando di barattare Guenzel offrendogli in cambio di lavorare nel reparto posta per vedere Keller nel braccio della morte. Inizialmente rifiuta, poi accetta l'offerta e Guenzel viene sottoposto ad uno stupro di gruppo. Nel frattempo Robson viene escluso dalla fratellanza, poich\u00e9 Schillinger riceve l'ordine di non accettare una persona che non sia puramente ariano in quanto (a seguito di un intervento dentistico) gli erano stati messi due denti di un nero. Onde evitare che Guenzel testimoniasse contro di lui, Vern lo fa uccidere, ma grazie a Beecher viene messo in isolamento.\nStagione 6.\nSchillinger viene rilasciato dall'isolamento per 6 voti a uno a condizione che non deve stuprare pi\u00f9 nessun detenuto. Lui violenta immediatamente Winthrop e quest'ultimo gli offre un accordo: lui ammazza il padre di Beecher se diventa un membro effettivo della fratellanza, e Schillinger accetta. Intanto il sindaco Loewen, che \u00e8 stato come un padre per Schillinger, viene messo ad Oz e Beecher gli salva la vita mentre stava soffocando. Come segno di gratitudine, Vern dice a Beecher che non interferir\u00e0 in alcun modo con la sua udienza per la libert\u00e0 vigilata. Schillinger ottiene una tregua con Keller e pianificano l'uccisione di Tobias, che avverr\u00e0 durante la rappresentazione di Macbeth usando un vero coltello anzich\u00e9 uno di scena. Prima della messa in scena viene a trovarlo la sorella per informarlo che il padre sta morendo. Poich\u00e9 lo odia, Vern dice che non gli importa e quando va in scena si accorge di essere stato tradito da Keller, che ha sostituito il coltello di Beecher. La morte di Schillinger viene comunque giudicata accidentale dal nuovo direttore Querns."}
{"id": "3480981", "revid": "834", "url": "https://it.wikipedia.org/wiki?curid=3480981", "title": "T\u00e1lknafjar\u00f0arhreppur", "text": ""}
{"id": "3480985", "revid": "1984938", "url": "https://it.wikipedia.org/wiki?curid=3480985", "title": "Museo di arti decorative dell'Avana", "text": "Il Museo di arti decorative dell'Avana (in spagnolo, \"Museo de Artes Decorativas\") \u00e8 un museo di arte decorativa dell'Avana.\nLa sede \u00e8 l'ex residenza della contessa di Revilla de Camargo Maria Luisa Gomez Mena viuda de Cagiga, sorella di Jos\u00e9 Gomez Mena, proprietario del centro commerciale Manzana de Gomez. Il palazzo, progettato a Parigi dagli architetti P. Virad e M. Destuque, si ispira al rinascimento francese e fu costruito in stile neoclassico fra il 1924 e il 1927."}
{"id": "3480987", "revid": "287204", "url": "https://it.wikipedia.org/wiki?curid=3480987", "title": "F\u00e1skr\u00fa\u00f0sfj\u00f6r\u00f0ur", "text": "F\u00e1skr\u00fa\u00f0sfj\u00f6r\u00f0ur (spesso chiamata anche Bu\u00f0ir) \u00e8 una citt\u00e0 nell'Islanda orientale.\nHa una popolazione di 611 abitanti ed \u00e8 uno dei villaggi che costituisce la municipalit\u00e0 di Fjar\u00f0abygg\u00f0."}
{"id": "3480992", "revid": "287204", "url": "https://it.wikipedia.org/wiki?curid=3480992", "title": "Ardglass", "text": "Ardglass \u00e8 un villaggio dell'Irlanda del Nord, sito nella contea di Down. \nDispone di un discreto porto per la pesca.\nSecondo il censimento del 2001, aveva 1668 abitanti. Di questi, 10,2% sono protestanti e 87,9% cattolici."}
{"id": "3480993", "revid": "106908", "url": "https://it.wikipedia.org/wiki?curid=3480993", "title": "Bubba", "text": ""}
{"id": "3480995", "revid": "50469665", "url": "https://it.wikipedia.org/wiki?curid=3480995", "title": "Locomotiva SFAI 259\u2013264", "text": ""}
{"id": "3480999", "revid": "339392", "url": "https://it.wikipedia.org/wiki?curid=3480999", "title": "Locomotiva SFAI 31\u201380", "text": ""}
{"id": "3481001", "revid": "339392", "url": "https://it.wikipedia.org/wiki?curid=3481001", "title": "Locomotiva SFAI 1201\u20131220", "text": ""}
{"id": "3481002", "revid": "50469650", "url": "https://it.wikipedia.org/wiki?curid=3481002", "title": "Locomotiva SFAI 210\u2013238", "text": ""}
{"id": "3481003", "revid": "50469734", "url": "https://it.wikipedia.org/wiki?curid=3481003", "title": "Locomotiva SFAI 703\u2013708", "text": ""}
{"id": "3481004", "revid": "50469677", "url": "https://it.wikipedia.org/wiki?curid=3481004", "title": "Locomotiva SFAI 91\u2013110", "text": ""}
{"id": "3481019", "revid": "247222", "url": "https://it.wikipedia.org/wiki?curid=3481019", "title": "Ningen", "text": "Il Ningen \u00e8 un criptide gigante comparso recentemente nella cultura giapponese dopo essere stato avvistato da alcuni pescatori nipponici arrivati ai confini dell'oceano antartico. La parola giapponese \u30cb\u30f3\u30b2\u30f3 \"ningen\" tradotta in italiano significa \"umano\".\nMolti degli avvistamenti della creatura sono comuni nella regione antartica. Sebbene siano state eseguite riprese video e fotografiche, l'esistenza di questa creatura non \u00e8 stata ancora verificata.\nIl \"ningen\" \u00e8 descritto come una creatura \"balenoide\", ma che ha delle somiglianze anatomiche agli umani. Nelle descrizioni viene riportato che la creatura possegga una faccia, e in alcuni racconti si dice che presenti arti e/o braccia e mani estremamente grandi, circa 20-30 metri. La pigmentazione della creatura sarebbe di un bianco pallido."}
{"id": "3481020", "revid": "404137", "url": "https://it.wikipedia.org/wiki?curid=3481020", "title": "Sicurezza pubblica", "text": ""}
{"id": "3481021", "revid": "123732725", "url": "https://it.wikipedia.org/wiki?curid=3481021", "title": "Episodi de I Puffi (prima stagione)", "text": "La prima stagione de \"I Puffi\" \u00e8 stata trasmessa dal 12 settembre al 5 dicembre 1981 a cadenza settimanale dal network statunitense NBC con l'aggiunta di un episodio speciale andato in onda l'8 aprile 1982. Molti episodi sono tratti dai fumetti originali del belga Peyo. Gli episodi della prima stagione sono andati in onda in triplette per un totale di 40 minuti per volta con la sola eccezione di sabato 26 settembre in cui la messa in onda dei tre episodi raggiunse i 50 minuti. Questo spiega perch\u00e9 gli episodi di durata doppia (22 min. anzich\u00e9 11) contano come una sola puntata per il pubblico statunitense. In Italia, la messa in onda degli episodi ha avuto cadenza giornaliera, con le prime messe in onda da 22 minuti (puntate da due episodi da 11' o da un episodio pi\u00f9 lungo). Nella trasmissione delle repliche dagli anni '90 in poi si \u00e8 invece optato per la suddivisione in puntate da 11 minuti con la conseguente attribuzione di due distinti titoli che indicavano rispettivamente la prima e la seconda parte delle storie pi\u00f9 lunghe.\nAllo stato attuale delle cose mancano le fonti per poter risalire con esattezza alle date della prima messa in onda degli episodi della prima stagione dei Puffi in Italia, ci\u00f2 che si pu\u00f2 comunque constatare \u00e8 che la messa in onda originale degli episodi non rispetta l'ordine logico della storia a causa della trasmissione in syndication della serie (legata alla vendita dei diritti sulle puntate). La trasmissione italiana invece, cerca il pi\u00f9 possibile di rispettare la cronologia delle storie, correggendo la numerazione originale.\nIn Italia prima di essere acquistata dalle reti Fininvest, la serie \u00e8 andata in onda con alcuni episodi (in cui venivano ancora usati i nomi statunitensi dei personaggi) nel 1981 su alcune reti locali, con doppiaggio diverso e con una sigla cantata da Victorio Pezzolla con testo di Paola Blandi, intitolata \"Il paese dei Puffi\". Tutti gli episodi successivi sono andati in onda, a partire dal 1982 su Canale 5, e poi dal 1983 su Italia 1. A Pasqua 1982 la tv statunitense ha trasmesso un episodio speciale (intitolato in Italia \"La puffesta di Pasqua\"). La storia introduce i personaggi di Madre Natura (\"Mother Nature\") e Baldassare (\"Lord Balthazar\"), diventando l'ultima puntata di stagione. \"Canzone dei Puffi\" \u00e8 la sigla cantata da Cristina D'Avena, un grandissimo successo del 1982 che frutter\u00e0 alla cantante il suo primo disco d'oro per le oltre 50.000 copie vendute.\n\"L'Astropuffo\".\nTrama: Gargamella effettua un incantesimo che gli consente di osservare i Puffi tramite una sfera di cristallo. La visione si apre sul festeggiamento del puffleanno di Astro (rinominato negli episodi successivi \"Puffo Sognatore\") il quale esprime il desiderio di poter visitare un mondo che nessun Puffo abbia mai visto. Astro fa diversi tentativi per poter realizzare il proprio sogno: dapprima cerca di spiccare il volo con un aquilone, ma viene fulminato, poi ruba di nascosto al Grande Puffo una formula per far volare una scopa, ma finisce con lo schiantarsi contro un albero. Il fallimento di entrambi i tentativi e l'ilarit\u00e0 da essi suscitati negli altri Puffi gettano Astro in un \"esaurimento puffoso\" al punto da non accorgersi dell'agguato tesogli dalla gatta Birba e sventato grazie al pronto intervento di Puffetta. Dopo lo scampato pericolo Astro decide di persistere nei suoi scopi e si cimenta nella costruzione di un'astronave la quale si riveler\u00e0 l'ennesimo buco nell'acqua. Gli altri Puffi provando pena per il grande sconforto di Astro escogitano un trucco al fine di realizzare il suo grande sogno: fanno controllare l'astronave a Handy (Inventore) il quale finge di aver trovato un'elica che non era stata fissata bene, poi Grande Puffo fa bere ad Astro un frullato di puffragole contenente un potente sonnifero asserendo che il frullato gli garantir\u00e0 l'energia necessaria per fargli affrontare il viaggio. Appena Astro si addormenta i Puffi smontano la navicella e ne trasportano i pezzi e il passeggero all'interno di un vulcano inattivo, nel frattempo Gargamella ne segue le tracce grazie alla sua sfera incantata. Una volta ricostruita la navicella Grande Puffo, utilizzando un filtro che aveva preparato di nascosto la notte precedente, trasforma s\u00e9 stesso e i Puffi in buffi gnometti verdi chiamati Paffi. Quando Astro riprender\u00e0 conoscenza sar\u00e0 effettivamente convinto di essere atterrato su un pianeta sconosciuto. Dopo un'iniziale incertezza Astro viene accolto dai Paffi con una calorosa festa in suo onore e colpito dal cos\u00ec caldo benvenuto esprime il desiderio di rimanere per sempre con loro, nel frattempo Gargamella giunge sul vulcano ma grazie alla trasformazione dei Puffi in Paffi non li riconosce e Grande Puffo ne approfitta per distruggere la sua sfera di cristallo e per metterlo in fuga grazie a qualche trucchetto magico. Scampato il pericolo i Paffi si trovano nella condizione di far desistere Astro dal suo proposito di stabilirsi l\u00ec permanentemente e a tal scopo lo sottopongono a prove di iniziazione giudicate impossibili ma prontamente superate grazie ad un'improvvisa e sfacciata fortuna. Solo la proibizione di poter esternare i propri sentimenti di gioia e felicit\u00e0 convinceranno Astro a tornare a casa che una volta raggiunta non vorr\u00e0 lasciare mai pi\u00f9.\nInformazioni: La storia \u00e8 tratta dal fumetto del 1967. Le scene con l'aquilone e la scopa volante sono invece tratte dal fumetto del 1963 \"Il Puffo volante\" con cui viene identificato il protagonista. Nelle tavole originali di Peyo, i Paffi (o Ciuffi in alcune traduzioni, Schlips in francese, Swoofs per gli statunitensi) sono marroni e non verdi.\n\"Chi la fa l'aspetti\".\nTrama: Jokey (Burlone) consegna a molti puffi i suoi pacchi regalo che puntualmente esplodono. Grady (Golosone), Puffetta e Lazy (Pigrone) decidono di vendicarsi e lo attirano in una caverna, ma vengono assaliti da Birba e si rifugiano in un tunnel che li porta nel laboratorio di Gargamella. Il mago li cattura e li mette in pentola per preparare una zuppa, ma l'ennesimo scherzo di Jokey li salver\u00e0.\n\"La fiera della vanit\u00e0\".\nTrama: I Puffi stanno giocando a calcio. Vanity (Vanitoso) \u00e8 il portiere, ma per tutto il tempo non fa che guardarsi allo specchio, finendo per romperlo. Dopo aver litigato con gli altri Puffi per l'accaduto, se ne va nella foresta con lo specchio rotto in mano. Intanto, il malvagio Gargamella sta creando uno specchio magico: chiunque vi faccia riflettere la propria immagine, rester\u00e0 suo prigioniero. Dopo averlo posizionato nella foresta, vi si nasconde dentro e aspetta l'arrivo dei Puffi. Vanity, appena visto lo specchio, vi riflette subito la propria immagine rimanendo catturato. Al suo interno viene acciuffato da Gargamella e Birba. Intanto al villaggio, Puffetta avverte Grande Puffo che Vanity \u00e8 andato nella foresta da molto tempo e non \u00e8 ancora tornato. Dopo aver organizzato varie squadre di ricerca, quella composta da Brainy (Quattrocchi), Clumsy (Tontolone) e Puffetta trova lo specchio e capendo che Vanity vi \u00e8 imprigionato dentro, decidono di andare a salvarlo. \u00c8 lo stesso Gargamella a rompere lo specchio nel tentativo di catturare i Puffi creando per loro una via di fuga.\nInformazioni: La voce italiana di Vanitoso non \u00e8 ancora quella definitiva e non \u00e8 caratterizzata dalla erre moscia e dall'accento francese leggermente effeminato che lo contraddistingue nella maggior parte degli episodi.\n\"Il drago e i Puffi\".\nTrama: Il perfido Gargamella si avvicina al villaggio dei Puffi, ma Grande Puffo riesce a renderlo temporaneamente invisibile. Per prolungare l'incantesimo chiede a tutti di cercare nel bosco delle puffbacche che per\u00f2 sembrano misteriosamente sparite da tutti cespugli. Lazy (Pigrone), Hefty (Forzuto) e Puffetta trovano invece un cucciolo di drago sofferente e decidono di portarlo al Grande Puffo per farlo curare. Il piccolo non riesce a controllare le fiamme che escono dalla sua bocca, ma proprio questo respinge un incantesimo di Gargamella che cerca di congelare i Puffi sotto la neve. In seguito il draghetto si ammala nuovamente, dopo aver mangiato tutte le puffbacche appena trovate; il Grande Puffo ordina cos\u00ec di riportarlo nel bosco, dove viene per\u00f2 catturato da Gargamella e usato come arma contro il villaggio. A salvare la situazione sar\u00e0 l'intervento della madre del cucciolo, che si riprender\u00e0 il suo piccolo e sconfigger\u00e0 il mago.\nInformazioni: Le scene iniziali dell'episodio in cui i Puffi rubano le uova da un pollaio sono tratte dalla storia a fumetti del 1960 intitolata \"L'uovo magico\" (o \"L'uovo e i Puffi\").\n\"Il genio maleducato\".\nTrama: Per sfuggire a Birba, Brainy (Quattrocchi) e Clumsy (Tontolone) cadono nella cascata; al loro risveglio sulla battigia trovano una lampada magica da cui fuoriesce un genio che si definisce \"maleducato\" e che li informa di poter esprimere tre desideri entro l'alba a condizione di conoscere la parola d'ordine. Nel frattempo Gargamella inventa un proiettore magico col quale assiste alla scena e decide di sfruttare i tre desideri a suo vantaggio iniziando a cercare nei suoi libri la parola da dire. La lampada viene portata al villaggio dove i Puffi subiscono gli scherzi del genio. Anche Grande Puffo cerca cosa dire tra i suoi libri, ma Gargamella arriva prima di lui e diventa padrone della lampada. Il suo primo desiderio \u00e8 di essere trasportato nel villaggio dei Puffi e il secondo \u00e8 di poterli catturare tutti. Gli unici non presenti sono Brainy e Grande Puffo che, trovata la parola, diventa il nuovo padrone del genio a cui ordina di rendere minuscoli Gargamella e Birba. Dopo la loro fuga gli chiede di annullare tutte le azioni della giornata e infine gli ordina di uscire nuovamente dalla lampada solo dopo aver imparato un po' d'educazione.\n\"Il mago Puffo\".\nTrama: Harmony (Stonato) e Puffetta trovano un ricettario magico abbandonato nella foresta e lo portano al Grande Puffo. Il libro \u00e8 di propriet\u00e0 del Puffo Stregone, mai conosciuto prima, che abita in cima alla montagna delle nebbie. Una spedizione di Puffi parte per andarlo a conoscere, ma in realt\u00e0 si tratta di Gargamella che li mette in gabbia, lasciando fuori solo Grande Puffo per essere libero di torturarlo se gli altri Puffi non avessero accettato di condurlo al villaggio. Sulla via del ritorno, il mago verr\u00e0 ripagato con la stessa moneta incontrando un altro sedicente Puffo Stregone.\n\"I Puffi e il magico medaglione\".\nTrama: Durante una notte di tempesta in un sinistro castello una strega grassa e pelata indossa il suo medaglione magico e una parrucca di boccoli rossi. Si tratta di Agata che poco dopo vola via sul suo avvoltoio, ma viene colpita da un fulmine e precipitando perde il suo ciondolo che pi\u00f9 tardi viene trovato da Puffetta. Agata inizia a cercarlo e arriva a casa di Gargamella che costringe con la magia ad aiutarla. Individuate le impronte di Puffetta sul luogo della caduta, ognuno di loro le segue con uno scopo diverso, ma dopo essersi persi decidono di non servirsi pi\u00f9 l'una dell'altro. Intanto al villaggio Golosone \u00e8 ammalato e Puffetta esprime il desiderio di vederlo di nuovo cantare e suonare, ma l'influsso dell'amuleto a sua insaputa lo trasforma in un violino. Poi, dopo l'ennesimo scherzo di Burlone, Puffetta spera che possa prendere le cose seriamente e diventare grande e Burlone si trasforma in un gigante che parla di filosofia, infine dopo aver incontrato Brontolone desidera di vederlo felice e subito il Puffo inizia a raccontare barzellette e a suonare la trombetta. Quando Puffetta capisce che questi cambiamenti sono iniziati da quando ha portato con s\u00e9 il medaglione, decide di disfarsene e lo getta in un burrone, proprio addosso a Gargamella. Agata, saputo che gli unici amici dei Puffi sono gli animali, si trasforma in una rana e, incontrata Puffetta, le dice di essere una principessa sotto l'incantesimo di una strega e che solo il bacio di un Puffo pu\u00f2 riportarla alla normalit\u00e0. Arrivata al villaggio, mentre Brontolone sta per baciarla tutti i Puffi scompaiono perch\u00e9 Gargamella ha chiesto al medaglione di averli su un piatto d'argento. Alla fine i Puffi riescono a scappare e Agata rientra in possesso del suo medaglione catturando Puffetta per farla sua schiava, ma lei si ribella e le strappa l'amuleto dal collo lanciandolo a Grande Puffo che anzich\u00e9 servirsene lo distrugge.\nInformazioni: Agata la strega (Hogatha in originale) \u00e8 un personaggio creato per la serie animata che qui fa il suo esordio. Non appare mai nelle avventure classiche a fumetti, ma proprio questo episodio viene ridisegnato per la rivista \"Schtroumpf!\" (col titolo \"Le talisman d'Hogatha\", 1991) che negli anni '90 pubblica nuove storie con i personaggi dei cartoni e con alcune varianti negli abiti dei Puffi, introdotte proprio dalla serie tv. Da questa puntata il doppiaggio italiano sostituisce i nomi statunitensi dei Puffi con quelli italiani, utilizzando quelli gi\u00e0 noti dei fumetti o modificandoli completamente. Inoltre molti personaggi, tra cui Grande Puffo, hanno doppiatori diversi.\n\"Re Puffo\".\nTrama: I Puffi sono intenti a riparare la diga che protegge il loro villaggio dalle inondazioni; quando il Grande Puffo deve allontanarsi, affida la supervisione dei lavori a Brainy (Quattrocchi), i cui ordini per\u00f2 vengono continuamente ignorati e derisi dagli altri Puffi. Brainy decide cos\u00ec di instaurare sul villaggio un regime monarchico, di cui lui \u00e8 sovrano col nome di Re Puffo e unico legislatore, e riesce a convincere vari altri Puffi a collaborare con lui. Dopo aver subito il classico regalo-scherzo da Jokey (Burlone), Re Puffo lo fa incarcerare, scatenando la reazione di molti altri Puffi che organizzano l'evasione di Jokey; quando per\u00f2 i ribelli vengono scoperti, si scatena una vera e propria guerra tra i fedeli a Re Puffo e gli altri. Nel frattempo la diga sta per cedere; il Grande Puffo torna appena in tempo per ricondurre i Puffi alla ragione e guidarli nell'evitare l'inondazione del villaggio; il tentativo riesce, e ad essere distrutto \u00e8 solo il palazzo di Re Puffo, con Brainy che capisce i suoi errori.\nInformazioni: Nel fumetto originale del 1964 da cui \u00e8 tratta la storia (intitolato \"Il Re Puffo\" o \"Il Puffissimo\"), il Re Puffo non \u00e8 Quattrocchi.\n\"I Puffi e l'uccello mostro\".\nTrama: Mentre tutti i Puffi sono occupati a costruire un ponte, il Grande Puffo ha preparato un magico fertilizzante per dare una supercrescita al suo fiorellino che per\u00f2, quando viene innaffiato con la pozione, si trasforma in una mostruosa pianta carnivora che cerca di divorarlo. Dopo essere stato salvato da (Hefty) Forzuto e (Lazy) Pigrone, Grande Puffo capisce che il fertilizzante \u00e8 troppo pericoloso, perci\u00f2 ordina ai due Puffi di sotterrare la boccetta in un luogo sicuro e lontano, ma loro invece la gettano in un burrone in cui si trova un nido di uccellini affamati. Una goccia della pozione abbandonata cade nel becco di uno di loro trasformandolo in un mostruoso rapace che attacca il villaggio. I Puffi si rifugiano in una grande torre e con l'aiuto della loro amica cicogna riusciranno a recuperare la boccetta dal burrone per invertire l'effetto sul volatile che torner\u00e0 ad essere un uccellino.\nSoddisfatti e vittoriosi, i Puffi ne approfittano per ricostruire il loro amato villaggio.\nInformazioni: La storia \u00e8 tratta dal fumetto del 1968 intitolato \"I Puffi e l'uccello mostro\" o \"I Puffi e il beccapuffi\" (Cracoucass in francese, Howlibird per gli statunitensi). Nella storia originale Puffetta non appare (in quanto ha abbandonato il villaggio) e Grande Puffo ruba la formula dell'antidoto dal laboratorio di Gargamella, che invece nel cartone animato non \u00e8 presente. Si tratta dell'ultimo episodio in cui il doppiaggio italiano mantiene i nomi statunitensi dei Puffi.\n\"La zuppa di Puffo\".\nTrama: Il gigante Buegrasso arriva affamato a casa di Gargamella e gli saccheggia la dispensa. Al mago viene in mente che potrebbe servirgli nella cattura dei Puffi e per convincerlo ad aiutarlo gli propone di assaggiare un piatto succulento: la zuppa di Puffo. Buegrasso per\u00f2 abbandona Gargamella e va a caccia da solo. Puffetta sta volando con Bianca e lo vede dall'alto. Grande Puffo, informato della vicinanza del gigante, decide di organizzare una festa in suo onore e gli d\u00e0 il benvenuto, dicendogli di aspettare un po' per avere la zuppa prendendo tempo per poter preparare una pozione magica. Interrotto dall'impazienza di Buegrasso, Grande Puffo decide di far finta di accontentarlo e, dopo aver cosparso cinque Puffi con un filtro magico che li rende resistenti al calore, li fa saltare nella pentola; poi chiede al gigante di raccogliere altra legna per il fuoco per poter fare uscire i Puffi dalla zuppa lasciando galleggiare solo i vestiti. Quando Buegrasso torna e beve la zuppa si trasforma in un mostro blu e quando poco dopo arriva Gargamella, ritenendolo responsabile, lo costringe a ritornare nel suo laboratorio per preparare l'antidoto.\nInformazioni: Buegrasso (Bigmouth per gli statunitensi, Grossbouf in francese) fa la sua prima apparizione in questo episodio tratto dal fumetto \"La zuppa di Puffo\" del 1976. Nell'originale Buegrasso parla in terza persona (\"Me Bigmouth\") mentre in italiano parla fluentemente come nei fumetti. Nel corso degli anni, varie pubblicazioni hanno riportato sempre una traduzione diversa del suo nome (Ingordone, Mangiatutto). In questo e in altri episodi viene chiamato gigante, ma in seguito verr\u00e0 identificato come orco (a differenza dei fumetti).\n\"Non \u00e8 puffo tutto ci\u00f2 che luccica\".\nTrama: Puffetta ha un incubo in cui Gargamella vuole vendicarsi per averla persa togliendo i poteri a Grande Puffo e poco dopo assiste ad un'esplosione nel laboratorio a causa di un esperimento fallito. Successivamente anche Pigrone viene coinvolto da un nuovo fallimento e Puffetta gli confida i suoi timori. Nel frattempo Gargamella scopre un incantesimo con cui pu\u00f2 trasformare tutti i metalli in oro, ma tra gli ingredienti ci sono una decina di Puffi da bollire. Pi\u00f9 risoluto del solito va a cercarli e cattura subito Pigrone, poi \u00e8 la volta di Golosone e Burlone, ma dopo averli pesati sente Pigrone dire che Grande Puffo sta perdendo i suoi poteri, quindi lascia un messaggio nella foresta in cui scrive che ogni ora quattro Puffi dovranno recarsi alla Grande Quercia altrimenti Grande Puffo, che nel frattempo \u00e8 partito per raccogliere radici magiche, avrebbe perso tutti i suoi poteri. Andati nella foresta per scoprire la verit\u00e0, altri Puffi vengono catturati da Gargamella, ma Puffetta e Tontolone si nascondono e poco dopo vanno a cercare Grande Puffo che distrae il mago con delle false monete d'oro create con i capelli di Puffetta e libera i Puffi.\nInformazioni: L'episodio utilizza elementi di due storie a fumetti: \"Il ladro di Puffi\" del 1959 (in cui appare per la prima volta Gargamella) e \"Trappola per Puffi\" del 1968.\n\"L'incubo di Sognatore\".\nTrama: Il Puffo Sognatore vuole andare in giro per il mondo e Grande Puffo, preoccupato per lui, gli d\u00e0 un fischietto magico che ha il potere di riportarlo subito al villaggio in caso di pericolo. Durante una tempesta per\u00f2, Sognatore lo perde ed \u00e8 proprio Gargamella a trovarlo. In seguito, dopo aver capito che non \u00e8 cos\u00ec facile come pensava vincere le paure, affrontare i disagi e sopportare la fame, anche il Puffo finisce nelle sue mani e ingenuamente gli dice di non soffiarci dentro. Gargamella ovviamente gli disobbedisce e si ritrova al villaggio. Grande Puffo lo rende innocuo e gentile con una polvere magica e gli chiede come sia entrato in possesso del fischietto. Scoperto che Sognatore \u00e8 rimasto solo con Birba, tutti si precipitano a salvarlo compreso il mago ancora sotto l'effetto dell'incantesimo. \u00c8 proprio lui a fermare in tempo la gatta, ma poco dopo Gargamella rinsavisce e cattura i Puffi chiudendoli nella credenza. Per fortuna Vanitoso ha portato con s\u00e9 il fischietto che li riporta a casa.\nInformazioni: Questo episodio \u00e8 basato sulla storia a fumetti \"Un Puffo diverso dagli altri\" del 1969, in cui il protagonista \u00e8 il Puffo Viaggiatore (Schtroumpf Voyageur), identificato nel cartone animato con Sognatore (gi\u00e0 associato al carattere di Astropuffo e in seguito anche a quello del Puffo Navigatore).\n\"Romeo e Puffetta\".\nTrama: La primavera \u00e8 nell'aria e tutti i Puffi sembrano pensare solo a Puffetta. Alcuni la chiedono in moglie ed anche Grande Puffo aggiunge la sua candidatura, ma quando Puffetta annusa un fiore stregato piantato da Gargamella diventa nuovamente cattiva e sotto l'effetto dell'incantesimo chiede sia a Inventore che a Forzuto di sposarla seminando zizzania. Grande Puffo trova il fiore e capisce tutto. Recatosi da Gargamella pronuncia una formula che gli fa scambiare le sembianze con quelle del mago e lo porta al villaggio, ma i Puffi lo catturano e non credono che sia in realt\u00e0 Grande Puffo. Intanto Gargamella trova nel laboratorio la formula per riacquistare il suo aspetto e nella foga spinge a terra Puffetta che rinsavisce. Dopo aver pronunciato le parole magiche, Gargamella inizia a catturare pi\u00f9 Puffi che pu\u00f2, ma nel bosco viene avvistato da Birba che lo attacca credendolo ancora il Grande Puffo facendogli perdere il bottino. Alla fine Puffetta decide che \u00e8 troppo giovane per sposarsi e che non potrebbe mai scegliere un solo Puffo perch\u00e9 li ama tutti!\nInformazioni: L'episodio si basa sulle gag brevi a fumetti intitolate \"Romeo e Puffetta\" del 1971 in cui Puffetta (che aveva abbandonato il villaggio dopo la sua unica apparizione del 1966) torna dai suoi amici per una visita. Le tavole di una o due pagine furono pubblicate in coda all'albo \"L'apprendipuffo\". Parte della storia \u00e8 tratta anche dal volume \"Puffo verde o verde puffo\" del 1983 in cui Grande Puffo spiega il difficile uso del termine \"puffo\".\n\"L'uovo magico\".\nTrama: Per celebrare il giorno dei Puffi, Grande Puffo decide di preparare una torta, ma mancano le uova. Nel frattempo Gargamella crea un uovo magico che realizza i desideri di chi lo tocca, ma non fa in tempo ad usarlo che arriva Buegrasso e glielo ruba. Il mago cerca di riprenderglielo, ma nella colluttazione l'uovo rotola via e viene trovato dai Puffi. \u00c8 l'inizio di una serie di errori e dispetti: il potere dell'uovo viene presto scoperto ed il primo a farne le spese \u00e8 Forzuto che viene trasformato in una salsiccia, il Grande Puffo diventa una scimmia, tre Puffi diventano lui, altri si trasformano in mostri e Tontolone diventa un gigante. Dopo aver creato un antidoto, Grande Puffo riassume il suo aspetto e riporta tutto alla normalit\u00e0 desiderando che l'uovo scompaia per sempre.\nInformazioni: La trama \u00e8 in parte tratta dal mini-fumetto del 1960 intitolato \"L'uovo e i Puffi\" o \"L'uovo magico\". Gargamella, Buegrasso e Puffetta non sono presenti nel fumetto in cui l'uovo magico viene semplicemente trovato nella foresta e non \u00e8 opera di Gargamella. Inoltre il suo aspetto e le sue dimensioni sono quelle di un uovo normale, mentre nel cartone \u00e8 di colore giallo ed \u00e8 molto pi\u00f9 grande.\n\"Puffonia in do maggiore\".\nTrama: Grande Puffo compone una sinfonia, ma non ha un'orchestra che possa eseguirla. I Puffi costruiscono gli strumenti musicali e finalmente provano a suonare, ma Stonato ovviamente viene scacciato. Gargamella lo sente nella foresta e si traveste da fata buona donandogli un trombettofono (turlusifone nei fumetti), una piccola tromba che non lo avrebbe fatto pi\u00f9 stonare. In realt\u00e0, lo strumento \u00e8 stregato e non appena viene usato addormenta tutti i Puffi. Gargamella, dopo aver seguito Stonato, arriva al villaggio e cerca di catturarlo, ma lui riesce a scappare e a fargli perdere la strada. Tornato indietro, Stonato cerca di svegliare i suoi amici, ma non ci riesce e non gli resta che andare al laboratorio di Gargamella per cercare un antidoto. Purtroppo sui libri di magia non esiste nulla che possa aiutarlo e il trombettofono viene gettato nel fuoco. Quando tutto sembra perduto, al villaggio Stonato decide di render un ultimo omaggio ai Puffi suonando un assolo di tromba e proprio la sua musica riesce a risvegliarli.\nInformazioni: L'episodio \u00e8 tratto dalla storia a fumetti \"Puffosinfonia in Do\" del 1963.\n\"Puffi da baraccone\".\nTrama: Puffetta e Tontolone cadono in una buca e vengono catturati da un uomo che si fa chiamare Bombast il Grande e che vuole utilizzarli come fenomeni da baraccone nel suo spettacolo itinerante assieme al suo cane ammaestrato Bluster. Grande Puffo segue le loro tracce fino ad un villaggio di umani, dove si trova in visita anche Gargamella che cerca di sottrarre i Puffi a Bombast. Non riuscendo a rapirli, li addormenta con una polvere magica poco prima della loro esibizione per poi contrattarne la vendita, ma Bombast capisce il trucco e mentre Puffetta e Tontolone vengono liberati dai loro amici, Gargamella e Birba prendono il loro posto sul carro tra i fischi del pubblico.\nInformazioni: La storia del rapimento da parte di un umano ritorner\u00e0 nell'episodio della seconda stagione \"Il buono, il cattivo, il Puffo\". Entrambe le avventure faranno da spunto per il fumetto del 1994 intitolato \"Il Puffo ladro di gioielli\", il primo ad essere pubblicato dopo la morte di Peyo.\n\"Super Puffo\".\nTrama: Per meritarsi il rispetto degli altri Puffi, Quattrocchi decide di riprendersi le provviste rubate dal gigante Buegrasso, ma per farlo deve diventare forte in poco tempo. Dopo aver trovato tra i libri di magia del Grande Puffo una formula che moltiplica le forze, Quattrocchi indossa un mantello rosso e vola via per affrontare il gigante, ma non si accorge che l'effetto dell'incantesimo ha una durata limitata e fallisce. L'inverno sta per arrivare ed \u00e8 Puffetta a fare un altro tentativo sfoderando il suo fascino con Buegrasso e cercando di commuoverlo, ma anche lei non ha fortuna. Alla fine \u00e8 proprio Quattrocchi a risolvere la situazione sostituendo il cibo con i sassi che il gigante mangia volentieri.\n\"Paradiso puffato\".\nTrama: Quando Grande Puffo si accorge che Pigrone non aiuta gli altri nel raccolto, lo manda nel bosco a fare legna assieme a Quattrocchi e Golosone. Nei pressi di una cascata Pigrone si addormenta di nuovo, ma viene svegliato da un ragazzo di nome Cicerone che lo invita ad attraversare la fonte per visitare il Paradiso, dove nessuno pu\u00f2 dargli degli ordini. Anche gli altri due Puffi lo seguono e scoprono un mondo incantato con un bellissimo giardino pieno di statue, colonne e laghetti con cigni in cui due fauni sventolano un uomo dalla pelle blu vestito da antico romano. L'ospite si presenta come Bacco e li invita a servirsi di ogni delizia, ma presto i Puffi si annoiano e chiedono di poter fare qualcosa. Bacco decide di giocare a nascondino dando la caccia ai Puffi, ma presto il gioco si trasforma in un incubo. Per fortuna si tratta proprio di un sogno e Pigrone viene svegliato in tempo dai suoi amici.\n\"Cavalier Forzuto\".\nTrama: Mentre Poeta narra le gesta dei cavalieri della Tavola Rotonda, Forzuto sogna di essere uno di loro, proprio mentre si avvicina un drago che sputa fuoco e incendia la foresta. I Puffi spengono le fiamme, ma tornati al villaggio trovano il laboratorio di Grande Puffo e alcune case completamente bruciate. Poco dopo scoprono le impronte del drago e Forzuto, dopo aver indossato un'armatura, decide di andare da solo ad uccidere il mostro. Resosi conto di non avere la giusta statura per l'impresa, per sua fortuna incontra un uomo che gli dice di essere Sir Lancillotto e lo incarica di proteggere il villaggio. Presto per\u00f2 Grande Puffo capisce che si tratta solo di un truffatore che ozia tutto il tempo e mangia il loro cibo. Decide allora di smascherarlo costruendo un drago finto per vedere la sua reazione, ma l'uomo purtroppo lo sente parlare del piano e costringe Forzuto a dirgli la verit\u00e0. Nel momento in cui il finto cavaliere si mette in mostra decidendo di affrontare il drago, non si rende conto di avere davanti quello vero, ma Forzuto, fidandosi del suo amico lo avverte del pericolo e l'uomo fugge via vigliaccamente. Al Puffo non resta che difendersi da solo e trascinando il drago nel greto del fiume, chiede a Grande Puffo di aprire la chiusa della diga cosicch\u00e9 l'acqua possa travolgerlo.\n\"Il Puffo bambino\".\nTrama: Gargamella crea una pozione magica con cui si trasforma in un Puffo appena nato e poco dopo Puffetta lo trova nella foresta. Al villaggio tutti cercano di fare qualcosa per lui mentre Grande Puffo ha l'impressione che gli ricordi qualcuno. Quando Gargamella sta per bere di nuovo la sua pozione, Puffetta se ne accorge e la butta via. Al mago non resta che andare nel laboratorio di Grande Puffo dove trova un cactus pietrificante da cui ricava una nuova mistura con cui inizia a rendere delle statue i Puffi, ma quando si rende conto che sarebbe troppo lungo trasformarli tutti, decide di mettere una bomba nel pozzo. Tirando su il secchio vi trova dentro Pigrone che si sveglia e scopre la sua vera identit\u00e0, ma non fa in tempo a scappare che viene pietrificato. Puffetta intanto cerca il Puffo bambino, ma trova solo il suo biberon da cui scaturisce la pozione pietrificante. Grande Puffo capisce che il beb\u00e8 non \u00e8 altri che Gargamella e crea un antidoto con cui riporta alla normalit\u00e0 tutti i Puffi. Intanto il mago aspetta l'esplosione, ma non vedendo accadere nulla torna al pozzo proprio nel momento in cui scatta la bomba che lo catapulta fuori dal villaggio facendolo precipitare direttamente in casa sua dove Birba non lo riconosce e cerca di mangiarlo. Gargamella riesce a bere l'antidoto che lo riporta al suo aspetto originale, ma non si accorge che la gatta ride alle sue spalle quando nota che gli \u00e8 rimasto il codino.\nInformazioni: Alcuni DVD e VHS del mercato europeo hanno inserito in copertina una scena con Puffetta che d\u00e0 il latte al vero Baby Puffo, personaggio che apparir\u00e0 solo nella terza stagione e che non ha nessun collegamento col Puffo bambino.\n\"Il falso Puffo\".\nTrama: La strega Agata vuole vendicarsi dei Puffi e si trasforma in uno di loro con una pozione magica. Purtroppo per\u00f2 le manca il codino, che \u00e8 costretta ad aggiungere incollando un pisello dipinto di blu. Incontrato Vanitoso in un campo di salsapariglia il falso Puffo lo segue fino al villaggio dove subito rischia di essere scoperto quando Grande Puffo si accorge che grugnisce. Poco dopo Agata cerca di avvelenare i Puffi aggiungendo nella zuppa una radice marcia, ma vedendo che il veleno non ha effetto, scopre di aver infettato solo il pentolone in cui stava bollendo la biancheria sporca. In seguito mina il ponte sul fiume con i pacchi esplosivi di Burlone, ma rimane vittima del suo stesso piano e cade nel fiume. L'acqua fa scollare il suo codino che viene trovato da Tontolone e portato al Grande Puffo. Il Puffo senza coda viene presto individuato, ma Agata fa in tempo a rinchiudersi nel laboratorio di Grande Puffo per creare una pozione con cui riacquistare il proprio aspetto; ma non si accorge per\u00f2 di essere rimasta piccola e i Puffi riescono a catturarla ed a riportarla nel bosco.\nInformazioni: L'episodio segna la seconda apparizione di Agata la strega, dopo il suo esordio ne \"I Puffi e il magico medaglione\". La storia si ispira al fumetto originale di Peyo, uno dei primi ad essere pubblicato. La prima versione breve risale al 1961, mentre quella definitiva allungata e ridisegnata \u00e8 del 1968 ed \u00e8 stata inserita in coda all'albo \"L'uovo magico\". Il protagonista su carta \u00e8 Gargamella, mentre nel cartone animato viene sostituito da Agata, che si trasformer\u00e0 in Puffo.\n\"Poeta e Pittore\".\nTrama: Poeta e Pittore, sentendosi geni incompresi, decidono di allontanarsi in barca per poter cerare indisturbati le loro opere. Quando Grande Puffo trova il loro biglietto d'addio, parte con altri Puffi alla loro ricerca. Nel frattempo i due artisti, dopo aver attraversato il grande lago litigando tra loro per tutto il tempo, vengono sorpresi da una tempesta che li scaraventa su un'isola. Anche la spedizione di Grande Puffo approda nello stesso posto e poco dopo arriva anche Gargamella, che stava pescando nel lago. Il mago trova subito la piccola barca dei Puffi e dopo averla distrutta, si incammina alla loro ricerca. Saranno proprio Poeta e Pittore a salvare tutti dalle grinfie del mago, mettendo definitivamente da parte i loro contrasti.\nInformazioni: L'episodio d\u00e0 importanza ai personaggi di Poeta e Pittore, finora apparsi sporadicamente. Il doppiaggio italiano del Puffo Pittore non ha ancora caratterizzato la sua voce con l'accento francese che in seguito e per la quasi totalit\u00e0 delle puntate sar\u00e0 opera di Fabrizio Mazzotta.\n\"Il Puffo degli spiriti\".\nTrama: Durante l'inverno, il magazzino con le provviste prende fuoco e i Puffi rimangono senza viveri. Grande Puffo decide di abbandonare Pufflandia per andare verso sud. Dopo aver camminato a lungo nella neve, i Puffi si rifugiano in un castello apparentemente abbandonato, ma presto scoprono di essere perseguitati da fantasmi. In realt\u00e0 il proprietario del castello ha disseminato le stanze di trucchi per difendersi dall'unico vero fantasma che lo infesta e che gli ruba il cibo e i gioielli. I Puffi scoprono che si tratta invece di un topolino e ritrovano il tesoro perso dall'uomo che per ringraziarli dona loro le provviste sufficienti per poter tornare al villaggio e passarvi l'inverno.\nInformazioni: L'episodio \u00e8 tratto dal fumetto \"La fame dei Puffi\", pubblicato come mini-racconto nel 1961 e ridisegnato come avventura lunga nel 1966. L'episodio si discosta notevolmente dalla storia originale: la barba del castellano appare bianca e non nera; nelle scene finali l'uomo viene chiamato signor Pauperi (Mr. Poppery nella versione statunitense), mentre nel fumetto non ha nome; Puffetta non appare nel fumetto in quanto ha abbandonato il villaggio, inoltre non sono presenti fantasmi.\n\"I Puffi viola\".\nTrama: Pigrone viene morso sul codino da una mosca Nen\u00e8 che lo infetta facendolo diventare viola e rabbioso. Il Puffo, saltellando e dicendo solo \"Gnap\", inizia a mordere i suoi compagni espandendo il contagio. Grande Puffo cerca un rimedio, ma le sue pozioni non hanno successo. Dopo aver catturato la mosca, scopre che un fiore di tuberosa \u00e8 riuscito a farla diventare azzurra e chiede ai suoi Puffi di andare a raccogliere pi\u00f9 fiori possibili. Nel frattempo Forzuto, diventato viola, si dipinge di blu per potersi avvicinare inosservato agli altri e contagiarli e Grande Puffo non fa in tempo a disinfettare il villaggio col polline che si ritrova accerchiato da Puffi viola. Nel tentativo di fuggire viene morso da Forzuto e capisce che la razza dei Puffi sta per estinguersi per sempre, ma una candela rovesciata nella colluttazione d\u00e0 fuoco al laboratorio facendo esplodere anche l'antidoto. La nube benefica si diffonde su tutti i Puffi viola facendoli ritornare normali.\nInformazioni: Questo episodio \u00e8 un adattamento della storia a fumetti intitolata \"I Puffi neri\", pubblicata per la prima volta nel 1959 sotto forma di mini-albo, e poi ridisegnata e ripubblicata in versione lunga nel 1963. La serie si discosta dal colore originale dei Puffi infettati, trasformando il nero in viola per evitare possibili interpretazioni razzistiche.\n\"La sorgente di puffo\".\nTrama: Grande Puffo dona la sua scorta di puffragole agli altri Puffi dopo che Gargamella li ha disturbati durante il raccolto. Per ringraziarlo, leggendo una lista delle sue cose preferite su uno dei suoi libri, alcuni di loro entrano in una caverna per cercare dei funghi, ma al suo interno scoprono un laghetto la cui acqua fa ringiovanire chi la beve. Deciso a regalare una nuova giovinezza a Grande Puffo, Forzuto riempie la sua borraccia, ma un orco lo ferma e gli chiede qualcosa in cambio dichiarandosi il custode della fonte. Dopo aver notato il libro tra le mani di Quattrocchi glielo sottrae e li lascia andare. Tornati al villaggio, Tontolone d\u00e0 l'acqua al Grande Puffo che per\u00f2 ne beve troppa e ritorna bambino. I Puffi cercano allora una formula per invertire l'effetto, ma dall'indice nel laboratorio risulta essere proprio nel libro che ha preso l'orco. Mentre gli altri tornano alla caverna, Quattrocchi e Tontolone rimangono al villaggio a sorvegliare il piccolo Grande Puffo che per\u00f2 riesce a fuggire per seguire la spedizione. Dopo aver constatato che \u00e8 impossibile riprendere il libro senza l'aiuto della magia, i Puffi sono costretti a chiedere aiuto a Gargamella che nel frattempo si \u00e8 scontrato col puffolino. Quando il mago scopre che in realt\u00e0 si tratta proprio di Grande Puffo, accetta di andare dall'orco pur di ringiovanire e prova a trasformarlo con le sue pozioni in un animaletto indifeso, ma i suoi trucchi non hanno successo. I Puffi approfittano della confusione per riprendere il libro mentre Gargamella e Birba, inseguiti dall'orco, cadono nella fonte insieme a lui e diventano piccoli.\n\"La polvere d'ingrandimento\".\nTrama: Per far cessare la siccit\u00e0, Grande Puffo inventa una \"polvere di gigantismo\" per far crescere le nuvole, ma non si accorge di essere spiato da Quattrocchi che poco dopo cerca di ricreare la stessa mistura per far crescere le puffragole e potersi fare una spremuta. Nel tragitto dal laboratorio ai campi per\u00f2, Quattrocchi inciampa e rovescia la polvere su Forzuto che, diventato un gigante, decide di catturare Gargamella. Arrivato a casa del mago gli dice di volerlo fare suo prigioniero e Gargamella decide di sfruttare la situazione facendosi portare in un sacco al villaggio. Nel frattempo Puffetta avvisa Grande Puffo dell'accaduto, ma il mago ha gi\u00e0 ribaltato la situazione uscendo dal sacco e catturando Forzuto e gli altri. Dopo aver ascoltato Gargamella rimproverare Birba per la sua incapacit\u00e0 di catturare i Puffi, Grande Puffo decide di trarne vantaggio ingigantendo la gatta che assale subito il suo padrone inseguendolo fuori dal villaggio. Forzuto viene riportato alle sue dimensioni originali e Quattrocchi viene punito.\n\"Il Puffo guastatempo\".\nTrama: Inventore crea una macchina per controllare il tempo, ma mentre si reca lungo il fiume per fare un pic-nic con i suoi amici, Contadino la regola sulla pioggia per poter irrigare i suoi campi e subito dopo Poeta la riporta sul caldo per poter creare un'ode al sole. Dopo continue manomissioni, i due Puffi litigano tra loro e rompono le leve della macchina facendo impazzire il tempo che passa da solo dal sole alla pioggia e dalla neve alla nebbia. Inventore \u00e8 costretto a distruggerla dopo aver creato un parafulmine con l'ombrello di Quattrocchi che la fa esplodere e Grande Puffo ammonisce tutti ricordando che non \u00e8 saggio \"puffare\" con la natura.\nInformazioni: La storia si basa sul fumetto \"Il puffatore di pioggia\" del 1969.\n\"Il centesimo Puffo\".\nTrama: Sembra che la sfortuna si sia abbattuta sul villaggio dei Puffi e il primo a farne le spese \u00e8 Vanitoso, che rompe due specchi. Grande Puffo scopre sui suoi libri che un'eclissi lunare avrebbe portato cento anni di malasorte a meno che non venisse eseguita la danza dei cento Puffi. Inizia il conteggio mentre Vanitoso decide di realizzare uno specchio infrangibile con l'argento, ma il rumore che ne consegue spinge i Puffi ad allontanarlo dal villaggio. Nella foresta lo specchio viene terminato, ma scoppia un temporale e un fulmine lo colpisce, dando vita al riflesso di Vanitoso, che si distingue dall'originale perch\u00e9 parla al contrario. Proprio quando Grande Puffo comunica agli altri che sono solo 99, l'arrivo del doppio sembra risolvere la situazione. I problemi nascono subito dopo, visto che il clone esegue gli ordini al contrario ed intralcia spesso Vanitoso che, esasperato, lo scaccia. Per fortuna un nuovo fulmine lo colpisce proprio davanti allo specchio e lo rende normale giusto in tempo per il ballo.\nInformazioni: L'episodio \u00e8 tratto dalla storia a fumetti \"Il centesimo Puffo\" del 1962.\n\"L'abominevole uomo delle nevi\".\nTrama: Grande Puffo si ferisce al piede durante i lavori alla diga e chiede ai Puffi di portargli il polline del Fior di neve per alleviare il dolore, ma Tontolone lo fa cadere nel fiume. Non resta che andare in cima alla Montagna Ghiacciata a prenderne dell'altro senza cogliere la pianta che solo cos\u00ec potr\u00e0 rifiorire ogni anno. Raggiunto il fiore Puffetta non riesce ad arrivare abbastanza in alto per prenderne il polline e scivolando cade in un dirupo. I suoi amici piangono la sua scomparsa, ma un'enorme creatura pelosa la salva da morte certa. Il fiore giace strappato nella neve e i Puffi hanno bisogno di aiuto per tornare a casa, quindi provano a fare dei segnali di fumo che vengono notati dal villaggio. Nel frattempo il mostro delle nevi porta Puffetta nella sua caverna e, incoronandola col ghiaccio, le fa capire che \u00e8 sua propriet\u00e0, ma quando lei si ribella, la creatura inizia a piangere e capendo che non pu\u00f2 tenerla con s\u00e9 raggiunge gli altri Puffi che per\u00f2 per paura scappano via attaccandola e facendola ferire ad un piede col fuoco. Nel frattempo Grande Puffo arriva in cima alla montagna e trova gli altri mentre stanno per essere aggrediti dal bestione, ma le urla di Puffetta lo fanno allontanare giusto in tempo per salvarla da un enorme ragno. I Puffi capiscono che \u00e8 ancora viva e vanno a liberarla, ma Puffetta spiega a tutti che il mostro non \u00e8 cattivo ed ha solo paura di loro. Grande Puffo gli cura la ferita col polline e gli spiega che come il Fior di neve pu\u00f2 crescere solo se circondato dalla neve, anche Puffetta pu\u00f2 sopravvivere solo nel clima mite del villaggio. Entrambi sono unici al mondo, ma purtroppo il fiore \u00e8 ormai distrutto. A quelle parole l'uomo delle nevi mostra ai Puffi un'intera piantagione di fiori nascosta nella caverna e Puffetta gli promette di tornare ogni anno per prendere il polline e per salutarlo.\n\"Gargamella il generoso\".\nTrama: Per evitare che combini altri guai, Grande Puffo manda Tontolone a raccogliere sassi, ma lui riporta invece dei diamanti trovati in una caverna, senza capirne l'importanza. Per strada ne perde qualcuno che finisce sotto gli occhi di Gargamella. Poco dopo gli altri Puffi lo costringono a disfarsi di tutto il suo carico dicendogli di prendere dei veri sassi e Tontolone inavvertitamente li rovescia proprio sulla testa di Gargamella che lo cattura. Al suo grido di aiuto accorrono Grande Puffo e gli altri e lo salvano. Il mago allora, credendo che il villaggio sia pieno di diamanti, escogita un piano. Poco dopo Quattrocchi e Brontolone finiscono in una sua trappola, ma Gargamella li libera fingendosi improvvisamente buono. Lo stesso succede a Puffetta e Vanitoso ai quali Gargamella confessa di essere diventato gentile e loro amico per poi chiedere di essere portato al villaggio per informare anche Grande Puffo che per\u00f2, meno ingenuo degli altri, non si fida e lo lascia nel bosco. Pi\u00f9 tardi il mago chiede a Tontolone il favore di portargli un carro pieno di sassi dal villaggio, ma alla vista di pietre vere la reazione del mago fa capire a Grande Puffo il suo vero scopo. Dopo aver spiegato agli altri Puffi il valore dei diamanti nel mondo degli umani, Grande Puffo non riesce a convincerli della malafede di Gargamella che propone un baratto con degli oggetti di loro interesse. L'indomani i Puffi si presentano nel luogo dell'appuntamento per lo scambio con un sacco pieno di diamanti, ma vengono rinchiusi in un altro sacco e lanciati nel fiume. Per fortuna Grande Puffo aveva previsto il peggio e con una formula magica scambia il contenuto dei due sacchi, poi taglia il tessuto e scappa via con gli altri dal sacco che Gargamella teneva in mano credendo di essere diventato ricco.\n\"La Puffetta\".\nTrama: Il mago Gargamella decide di rompere l'armonia che regna nel villaggio dei Puffi inviando tra di loro una femmina. Con una complicata formula magica riesce a creare da un blocco d'argilla una Puffetta, in verit\u00e0 piuttosto bruttina e dai capelli corti e neri.\nHefty (Forzuto) la trova nella foresta e la porta al villaggio dove Grande Puffo le offre ospitalit\u00e0. Tramite uno specchio magico, Puffetta comunica con Gargamella che le ricorda qual \u00e8 la sua missione. In cambio di un pasticcino convince Grady (Golosone) a farle vedere come si apre la chiusa della diga che argina il fiume Puffo deviandone il corso naturale, ma la leva si spezza mettendo a rischio il villaggio. Mentre Grady si cala con una corda e un martello per riparare al danno fatto, Puffetta cade in acqua ma viene salvata dagli altri Puffi. Messa sotto accusa rivela di essere una creatura di Gargamella e si pente delle sue azioni. Grande Puffo ha piet\u00e0 di lei e con le sue arti magiche la fa diventare una vera Puffa, cambiandola anche nell'aspetto. La nuova Puffetta ha i capelli lunghi e biondi e indossa un vestito elegante e delle scarpette col tacco. Quando Gargamella si rimette in contatto con lei, capisce che non pu\u00f2 pi\u00f9 fidarsi e la inganna dicendole di aver preparato una sorpresa per tutti i Puffi, sotto la grande quercia. Puffetta invita tutti nella foresta, ma si attarda per scegliere il vestito da mettere. Sar\u00e0 testimone della cattura dei suoi amici che la crederanno di nuovo una traditrice, ma non si perder\u00e0 d'animo ed escogiter\u00e0 un modo per salvarli.\nInformazioni: La storia si compone di un doppio episodio che in Italia \u00e8 andato in onda per la prima volta suddiviso in due puntate differenti. La prima parte completava la puntata pilota di seguito all'episodio del \"Puffo apprendista\", mentre la seconda parte apriva la seconda puntata. Ci\u00f2 ha portato a delle discordanze nel doppiaggio. La voce di Grande Puffo nella prima puntata (\"Puffo apprendista\"/\"La Puffetta\") \u00e8 di Elio Pandolfi, ma dalla seconda puntata, quindi a met\u00e0 della storia di Puffetta diventa di Gino Pagnani. Lo stesso succede alla voce di Tontolone, prima di Giuppy Izzo, poi di Fabrizio Mazzotta che continuer\u00e0 a doppiare il personaggio per il resto della serie. La storia di Puffetta \u00e8 tratta dal fumetto di Peyo del 1966. La storia si conclude in maniera completamente diversa: mentre nel cartone animato Puffetta salva i Puffi e si fa accettare da loro rimanendo per sempre al villaggio, nel fumetto viene difesa dagli altri durante il processo, ma si rende conto che il suo fascino porta tutti a litigare continuamente anche solo per contendersi un ballo con lei, quindi decide di allontanarsi lasciando una lettera in cui scrive: \"Forse un giorno torner\u00f2\". Nelle storie successive apparir\u00e0 sporadicamente per tornare in pianta stabile solo nel 1980 nella storia intitolata \"Le Puffolimpiadi\".\n\"Adesso puffi e dopo non puffi\".\nTrama: Golosone, Inventore e Puffetta giocano a palla puffa, ma un orco scambia la palla con una sfera di cristallo che viene portata al villaggio. Poco dopo nel profondo di una caverna l'orco rivela al suo popolo che i loro problemi stanno per finire, infatti non sopportando la luce del sole, sono stati da sempre costretti a forgiare da soli degli scudi protettivi, ma i lavori potranno finalmente essere conclusi grazie all'aiuto di piccoli schiavi che presto sarebbero arrivati da loro. Specchiandosi nella sfera magica i Puffi vedono realizzati i propri sogni e toccandola vengono catapultati magicamente nella caverna. I primi a farne le spese sono Golosone e Vanitoso, mentre gli altri rompono la sfera lottando tra loro per poterla toccare. Gli orchi non si perdono d'animo e ne mettono un'altra nel bosco. Inventore la trova vicino all'ingresso della caverna e spiando dentro scopre la verit\u00e0. Per fortuna gli orchi non riescono a catturarlo e devono fermarsi alla vista del sole, ma cambiano piano e scavando delle gallerie sotto il villaggio afferrano quasi tutti i Puffi rendendoli loro prigionieri. Grande Puffo fa resistenza e si accorge che gli orchi non sopportano la luce. Intuendo che, come la sfera ha mandato i Puffi sotto terra, allo stesso modo dovrebbe riflettere i raggi del sole, la posiziona sotto una lente d'ingrandimento che trasmette la luce nella caverna accecando gli orchi. Grande Puffo e Inventore liberano gli altri mentre gli orchi dopo un ultimo disperato tentativo rompono il grande globo che catturava le immagini dalle sfere e decidono di ritirarsi pi\u00f9 in profondit\u00e0 rinunciando ad emergere all'aria aperta.\n\"Puffi speleologi\".\nTrama: Durante un periodo di siccit\u00e0 i Puffi sono affamati e vanno alla ricerca di cibo. Uno scoiattolo si impietosisce e regala a Vanitoso e Tontolone una ghianda che per\u00f2 cade in un buco. Per andare a riprenderla, i due Puffi scoprono l'ingresso ad una galleria sotterranea piena di leccornie ricoperte di ghiaccio e illuminate da uno strano diamante blu. Grande Puffo, informato dell'accaduto, pian piano ricorda la legenda di un orco che molto tempo prima rub\u00f2 tutte le provviste dei Puffi, ma come punizione per il suo egoismo non riusc\u00ec a mangiare nulla perch\u00e9 il cibo divent\u00f2 congelato e sarebbe rimasto tale fino a che il sole non avesse illuminato il diamante. Inventore pensa allora di convogliare la luce esterna nella caverna con l'aiuto dello specchio di Vanitoso che viene posizionato tra le radici di un albero accanto all'ingresso. Gargamella nota il minuscolo oggetto e penetra nella galleria restando di stucco alla vista del diamante e delle provviste. Nel tentativo di derubare i Puffi viene messo in fuga dall'orco che rivendica il possesso del cibo, ma quando Grande Puffo gli ricorda la maledizione che ha dovuto subire per il suo gesto, l'orco decide di dividere il cibo in parti uguali donando il diamante ai Puffi. All'uscita della caverna Gargamella li cattura ma il potere della pietra magica lo congela all'istante e il sole non fa in tempo a scaldarlo che viene oscurato da una nuvola e dall'arrivo della pioggia che fa terminare la siccit\u00e0.\n\"Puffo apprendista\".\nTrama: Clumsy (Tontolone) combina sempre guai e, per farsi apprezzare dagli altri puffi, decide di diventare un mago come Grande Puffo. Non riuscendo a copiare le formule magiche dal suo laboratorio, si reca a casa di Gargamella dove strappa una pagina dal libro degli incantesimi per poi preparare una pozione che per\u00f2 lo fa diventare un mostro squamoso. Per cercare un antidoto torna nella stamberga del mago dove viene catturato. Grande Puffo sar\u00e0 costretto a intervenire.\nInformazioni: A differenza della messa in onda originale, in Italia viene rispettata la cronologia delle storie e l'episodio viene trasmesso come pilot della serie. I doppiatori sono differenti da quelli delle puntate successive: \u00e8 l'unica volta in cui Grande Puffo viene doppiato da Elio Pandolfi e Tontolone non \u00e8 doppiato da Fabrizio Mazzotta. I nomi dei personaggi non sono ancora stati tradotti in italiano. Gargamella viene erroneamente chiamato Garganella. La storia \u00e8 tratta dal fumetto originale di Peyo del 1971 intitolato \"L'apprendipuffo\", in cui il protagonista non \u00e8 Tontolone ma un Puffo senza nome che nelle avventure successive verr\u00e0 identificato come Puffo Apprendista o Puffo Alchimista.\n\"Gli occhiali fatati\".\nTrama: \u00c8 passato un anno da quando Puffetta \u00e8 arrivata al villaggio e Grande Puffo organizza una grande festa in suo onore. Tutti i Puffi le regalano qualcosa e Inventore crea per lei degli occhiali magici che rendono pi\u00f9 bello tutto ci\u00f2 che si guarda, con la speranza che possa innamorarsi di lui, ma Puffetta non fa in tempo a provarli che viene trascinata dal vento nella rete di Gargamella che ha scatenato una tempesta con la magia. Attraverso gli occhiali il mago appare affascinante e non si capacita delle reazioni inconsuete di Puffetta che lo riempie di complimenti. Gargamella decide allora di renderla sua schiava facendola tornare cattiva come quando l'aveva creata, ma le toglie gli occhiali e lei si ribella mentre gli altri arrivano a salvarla. Poco dopo irrompe il gigante Buegrasso e per riuscire a scappare Grande Puffo gli chiede di indossare gli occhiali che gli fanno vedere Gargamella e Birba come pietanze da mangiare.\n\"Il Puffo Meccanico\".\nTrama: Inventore fabbrica un automa per aiutare i Puffi nelle faccende del villaggio, ma Quattrocchi apre lo sportello sulla sua schiena per capirne il funzionamento e lo danneggia. Il Puffo Meccanico sembra impazzito e inizia a distruggere il villaggio. Ai Puffi non resta altro che bloccarlo e disattivarlo. Il piccolo robot riesce per\u00f2 a risvegliarsi anche senza tutti gli ingranaggi e versando una lacrima si allontana durante la notte. Giunto nei pressi di un castello, riesce ad entrare prima che il ponte levatoio sia completamente sollevato e si nasconde nelle cucine dove ascolta un dialogo tra due donne: si tratta della governante signora Sourberry e di Lady Imperia, zia del principe Gerardo, un ragazzino di salute cagionevole che l'indomani avrebbe compiuto dodici anni diventando re. Puffo Meccanico scopre che in realt\u00e0 Lady Imperia lo tiene imprigionato da tre anni e che ha intenzione di dire ai sudditi che il principino \u00e8 morto in modo tragico a causa della sua malattia, per diventare cos\u00ec regina prendendo il suo posto. Il perfido servo Thorick e il suo malefico cane portano come sempre a Gerardo una zuppa disgustosa in sostituzione del pranzo preparatogli dall'amorevole governante senza sapere che nella pentola si \u00e8 nascosto Puffo Meccanico che poco dopo salta fuori e riesce a sollevare la porta della cella grazie alla sua incredibile forza. Il principe fugge via e cerca una persona di cui potersi fidare per rivelare i piani di Lady Imperia. Incontra la signora Sourberry che per\u00f2 dopo tanti anni stenta a riconoscerlo, anche a causa dei miseri vestiti che indossa, e lo mette alla porta credendolo uno straccione. Scoperta la sua fuga, Lady Imperia dice alla governante che il ragazzo \u00e8 uscito in preda al delirio causatogli dalla febbre e la donna capisce di aver visto proprio lui. Thorick e Imperia si mettono sulle sue tracce, ma Puffo Meccanico riesce a seminarli indicando a Gerardo la strada per il villaggio dei Puffi. Grande Puffo ascolta la sua storia e decide di aiutarlo offrendogli anche un bagno caldo, del cibo e dei vestiti degni di lui, mentre Inventore abbraccia la sua creatura dicendogli di sentirsi come un padre orgoglioso e soddisfatto. Nel frattempo Thorick d\u00e0 fuoco al bosco per scovare il principe fuggiasco mentre Imperia torna al castello. Il mattino seguente Gerardo appare ristorato e vestito come un nobile e Puffetta lo presenta non pi\u00f9 come un principe, ma come un re, poi Grande Puffo rivela il suo piano per riprendere possesso del regno e soffia su tutti una polvere che rende invisibili per due ore. Solo Puffo Meccanico \u00e8 immune dall'incantesimo e il suo compito sar\u00e0 quello di fare da esca. I soldati di Thorick per\u00f2 non si fanno incantare e notano le impronte di Gerardo e dei Puffi che si dirigono verso il castello, lanciandosi al loro inseguimento. Intanto Imperia comunica al popolo che il principe \u00e8 spirato tra le sue braccia esprimendo come ultimo desiderio che lei prenda la corona, ma Gerardo, tornato visibile, arriva in tempo per smascherarla. Dopo l'incoronazione, il nuovo re premia Grande Puffo con una medaglia, ma questi la consegna a Puffo Meccanico, unico vero eroe della storia. Al momento di tornare a Pufflandia, il piccolo pupazzo rimane col suo amico Gerardo e saluta gli altri.\nInformazioni: I personaggi del principe Gerardo e di Puffo Meccanico, che qui fanno la loro prima apparizione, sono stati appositamente creati per la serie animata. L'idea del Puffo Meccanico viene ripresa successivamente da Peyo nella storia a fumetti \"Il Puffo robot\" pubblicata nel 1988, ma su carta l'automa ha caratteristiche completamente diverse, ad esempio pu\u00f2 parlare e pu\u00f2 versare zuppa calda da un foro sul cappello. Inoltre nella storia si scontrer\u00e0 con Gargamella e non incontrer\u00e0 il principe che non appare mai nei fumetti.\n\"Gli Zuffi pasticcioni\".\nTrama: Gargamella crea un filtro magico che rende visibili le impronte e spera finalmente di catturare i Puffi. Nel frattempo Tontolone trova un animaletto a forma di batuffolo rosa e lo porta a Grande Puffo che lo identifica come Zuffo dicendogli di riportarlo subito nella foresta perch\u00e9 avrebbe provocato solo guai. Tontolone non ha il cuore di abbandonarlo e lo nasconde sotto il suo cappello, ma quando gli d\u00e0 da mangiare l'esserino si sdoppia e lo stesso accade alla sua copia e cos\u00ec all'infinito. Il branco di Zuffi inizia a divorare il villaggio e Grande Puffo non riesce ad allontanarli neanche con un filtro soporifero. Gli Zuffi attaccano la diga, ma quando tutto sembra perso la musica della tromba di Stonato li attrae. Grande Puffo gli dice di portarli oltre la collina, ma lungo la strada finiscono in una trappola di Gargamella che, credendoli Puffi, li porta a casa sua. Gargamella gongolando dalla gioia di aver catturato i Puffi e ansioso di cucinarli apre la cassa in cui li aveva rinchiusi e si ritrova sommerso insieme a Birba dagli Zuffi che gli invadono la casa cominciando a divorare qualunque cosa trovino e a moltiplicarsi nuovamente mentre Gargamella tenta di liberarsene capendo che \u00e8 stata opera dei Puffi e si ripromette di riuscire a prenderli a qualunque costo il tutto mentre i Puffi assistono da fuori alla scena ridendo a crepapelle. \n\"Le scarpette da ballo di Puffetta\".\nTrama: Un brutto folletto trova il tesoro perduto degli antichi gnomi, ma lo spirito che lo protegge gli chiede di dimostrare di meritarselo affrontando tre difficili prove nella Valle Spaventosa o in alternativa sposando una fanciulla dal cuore sincero. Entrambe le cose gli sembrano impossibili, visto il suo aspetto. Intanto i Puffi stanno organizzando una festa per il compleanno di Grande Puffo, ma Puffetta non riesce a ballare senza commettere errori. Il folletto la vede e le dona due scarpette magiche dicendole che un giorno lo contraccambier\u00e0. Puffetta riesce a ballare perfettamente senza fare prove e dice a tutti che \u00e8 merito del suo talento, presto per\u00f2 il folletto torna da lei chiedendole di ricambiargli il favore sposandolo! Puffetta fugge via e chiede aiuto ai suoi amici confessando la verit\u00e0, ma il folletto la raggiunge e poco dopo scompare con lei. Non appena il Grande Puffo viene informato dell'accaduto, una spedizione parte verso il castello del folletto che per\u00f2 li cattura e per rinunciare alla mano di Puffetta chiede loro di portargli le tre cose che inizialmente gli aveva chiesto lo spirito del tesoro degli gnomi, ovvero una penna dell'avvoltoio gigante, il fuoco del vulcano e il diamante azzurro. Dopo aver superato le difficili imprese, i Puffi tornano dal folletto che per\u00f2 prende i suoi doni senza liberare Puffetta, ed assieme a lei si precipita verso il tesoro. Grande Puffo nel frattempo trova in un libro la formula per far cessare l'incantesimo delle scarpette, che trasferisce ai piedi del folletto. Puffetta ha imparato la lezione: non serve cercare scorciatoie per ottenere ci\u00f2 che si vuole, ma bisogna conquistarlo col sudore e con l'esercizio.\n\"I Puffi e l'albero dei soldi\".\nTrama: La mamma di Gargamella va ad aiutare il figlio nella cattura dei Puffi e dopo aver scoperto che non hanno bisogno di denaro e che dividono tutto equamente, decide di far emergere la loro avidit\u00e0 con un incantesimo. Un soffione stregato viene portato dal vento nel villaggio e dai suoi semi cresce una pianta davanti alla finestra di Golosone. Dai suoi rami pendono grappoli di monete di cioccolate, rivestite da una lamina d'oro con la sua effigie. Il primo impulso del Puffo \u00e8 di dividerle con gli altri, ma sulla sua spalla sinistra appare un piccolo Puffo Diavolo, completamente rosso, che gli rivela di rappresentare i suoi pensieri pi\u00f9 segreti e gli consiglia di tenere tutto per s\u00e9 come scorta in caso di carestia. Il profumo delle \"chicche\" d'oro attira gli altri Puffi, ma Golosone, consigliato dal diavoletto, \u00e8 disposto a cederle solo in cambio di qualcosa. Stonato gli porta delle puffragole, ma Golosone gli chiede quello che per lui \u00e8 pi\u00f9 prezioso: la sua tromba. Allo stesso modo Inventore cede i suoi attrezzi, Quattrocchi i suoi occhiali, Forzuto i suoi pesi, Vanitoso il suo specchio. Solo Grande Puffo non cede. Dopo aver mangiato le chicche, i Puffi si sentono amareggiati per aver perso i propri beni e tornano da Golosone supplicandolo di restituirglieli, ma senza successo. Golosone rimane da solo, ma il diavoletto lo incita a divertirsi con i regali accumulati. Ci\u00f2 non basta a scacciare la solitudine e dopo aver visto che gli altri, nonostante tutto, riescono a divertirsi con poco, decide di restituire ogni cosa capendo che il vero patrimonio sono gli amici. Quando Grande Puffo vede Golosone parlare da solo, si fa spiegare tutta la storia e intuisce che dietro c'\u00e8 lo zampino di Gargamella. L'incantesimo viene spezzato con il ritorno della generosit\u00e0 e la vendetta contro il mago non si fa attendere.\nInformazioni: In questo episodio vediamo per la prima volta la mamma di Gargamella, che nei fumetti appare in alcune strisce con un aspetto completamente diverso (\u00e8 la classica strega col cappello a punta e la scopa).\n\"La puffesta di Pasqua\".\nTrama: Mentre i Puffi spalano la neve felici per l'approssimarsi della primavera, Gargamella odia il risveglio della natura e non sopporta la gioia che si respira nell'aria. Decide quindi di vendicarsi dei suoi piccoli nemici blu chiedendo aiuto al suo padrino Balthazar, un potente mago che vive in un castello circondato da un fossato in cui si trova un enorme drago. Balthazar ritiene che i Puffi siano solo un mito ma legge al suo figlioccio un libro di leggende che cita una formula secondo la quale con sei Puffi si pu\u00f2 trasformare il piombo in oro. Nel volume c'\u00e8 scritto anche che per catturarli bisogna convincere Madre Natura a far tornare l'inverno in modo che i Puffi abbandonino il villaggio in cerca di cibo, ma il grande mago non crede ad una parola di ci\u00f2 che ha letto e Gargamella lo asseconda nelle sue convinzioni per poi sottrarre il libro di nascosto. Nel frattempo i Puffi decorano le uova per la Pasqua, ma quello trovato da Quattrocchi e Tontolone si schiude e ne viene fuori un piccolo papero che vede subito Puffetta e la scambia per sua madre. Nella foresta Gargamella si presenta a casa di Madre Natura, l'anziana signora che controlla la flora, la fauna e le stagioni, e le offre un mazzo di rose stregato con cui la fa addormentare prima che possa far arrivare la primavera. La neve torna all'improvviso e la cosa fa insospettire Grande Puffo che ordina subito ai suoi Puffi di mettere al sicuro le loro provviste trasferendole nella grande quercia. Intanto Balthazar si accorge che il suo libro \u00e8 scomparso e collega la cosa col repentino cambio di clima. Quando la nevicata copre completamente il villaggio, Grande Puffo decide di allontanarsi con pochi altri per andare a parlare con Madre Natura, dove Gargamella li cattura. Solo Grande Puffo riesce a scappare inseguito da Birba e riesce a salvarsi solo grazie all'aiuto dell'amico alce. Mentre il mago porta a casa sua un sacco pieno di Puffi ed un'incosciente Madre Natura, Grande Puffo va a chiedere aiuto al villaggio. Il piccolo papero cerca di seguire Puffetta, ma gli viene ordinato di aspettare il suo ritorno. Liberati gli altri Puffi mentre Gargamella dorme, Grande Puffo intima a tutti di allontanarsi e di lasciarlo solo con Madre Natura per fargli preparare un antidoto all'incantesimo. Sulla collina vicina i Puffi lo attendono fiduciosi e mentre il papero li raggiunge, vedono arrivare la slitta di Balthazar che si ferma davanti alla porta di Gargamella. Grande Puffo fugge via per miracolo, ma lo stregone lo avvista e si convince che i Puffi esistono per davvero. Imbracciato l'archibugio, definito la bacchetta magica del futuro che ha il potere di cambiare il mondo, e specificando che per fare l'oro non importa che i sei Puffi siano vivi o morti, spara verso di loro. Proprio in quel momento Grande Puffo scivola sulla neve, Puffetta corre in suo aiuto e il papero la segue rimando colpito a morte. Balthazar intima ai Puffi di arrendersi, ma loro invece corrono verso di lui per vendicare il loro amico e dietro di loro accorrono in aiuto tutti gli animali della foresta che lo mettono in fuga e bloccano Gargamella. Madre Natura viene risvegliata e il suo tocco magico fa tornare in vita il papero che sul finale danza sereno con Puffetta e Brontolone vestiti da coniglietti rosa per celebrare la puffesta di Pasqua.\nInformazioni: Puntata speciale andata in onda negli Stati Uniti in occasione della Pasqua, dopo la conclusione della prima stagione avvenuta nel mese di dicembre 1981. La storia introduce i personaggi originali di Madre Natura e di Balthazar (poi chiamato Baldassarre nell'adattamento italiano), creati appositamente per la serie animata in cui ricorreranno spesso. Madre Natura apparir\u00e0 solo nel 1995 anche nei fumetti con la storia \"Les Schtroumpfs et Dame Nature\"."}
{"id": "3481022", "revid": "729019", "url": "https://it.wikipedia.org/wiki?curid=3481022", "title": "Distretto di Adi Teclesan", "text": "Il distretto di Adi Teclesan (o Ad Teclesan) \u00e8 un distretto dell'Eritrea nella regione dell'Anseba, con capoluogo Adi Teclesan."}
