{"id": "3495389", "revid": "36426", "url": "https://it.wikipedia.org/wiki?curid=3495389", "title": "Cattedrale di Piazza Armerina", "text": "La basilica cattedrale di Maria Santissima delle Vittorie di Piazza Armerina \u00e8 la cattedrale della diocesi di Piazza Armerina, in Sicilia ed \u00e8 dedicata a Maria Santissima delle Vittorie. Nel febbraio del 1962 papa Giovanni XXIII la elev\u00f2 alla dignit\u00e0 di basilica minore.\nStoria.\nPr\u00f2dromi normanni.\nDurante la campagna di conquista e latinizzazione dell'isola, il Gran Conte Ruggero ricevette da Papa Niccol\u00f2 II il vessillo decorato con l'immagine della \"Vergine Maria\". Nella tradizione bizantina l'icona della Vergine con il Bambino era associata ai trionfi dell'imperatore. L'insegna campeggiava tra le truppe e le milizie della coalizione cristiana, sotto i suoi auspici erano riposte e serbate le speranze di un felice esito della campagna e di una totale, definitiva, prospera liberazione dell'isola dal dominio saraceno.\nDopo il buon esito dell'impresa locale, la restaurazione della Contea di Sicilia affidata agli Altavilla, fu richiesta e imposta dai cittadini a titolo onorifico la gelosa custodia del sacro vessillo. All'immagine sullo stendardo sono ispirate le diverse riproduzioni mariane d'epoca bizantina, fino alle raffigurazioni pi\u00f9 moderne e contemporanee, che la tradizione vuole suggerite o comunque legate a San Luca, patrono degli artisti, protoiconografo delle raffigurazioni cristiane.\nDopo la rivolta dei Baroni, con le sanguinose repressioni da parte del sovrano nei confronti di chi aveva trovato temporaneo rifugio altrove, prevedendo le bizzarre azioni del re che minacciava di mettere a ferro e fuoco l'abitato e il conseguente trasferimento della reliquia a Palermo, nel 1161 i notabili la rinchiusero segretamente in una cassa di legno e la seppellirono all'interno dell'eremo di Santa Maria in contrada Piazza Vecchia.\nL'azione repressiva per la rivolta locale capeggiata da Ruggero Sclavo fu feroce, nel 1163 sono documentate le vicende che descrivono la primitiva borgata normanna \"\" ... in poche ore incenerita, e nelle sue rovine sepolta dalla militar licenza delle Regie Truppe di Guglielmo I, detto per soprannome il \"Malo\"; ma poi rinata, secondo la pi\u00f9 comune oppinione, per ordine dell'altro Re di simil nome, appellato il \"Buono\", dalle sue ceneri in luogo tre miglia distante dal primo sito, fu nominata Piazza la Nuova\".\nEpoca aragonese.\nRinvenimento dell'immagine della \"Madonna delle Vittorie\" avvenuto in occasione dell'epidemia di peste del 1348. L'episodio \u00e8 ammantato di mistero, sogni e rivelazioni segnalano il luogo ove \u00e8 celato il vessillo. L'icona ritrovata fu trasferita nella chiesa di San Martino, chiesa madre dell'epoca, durante il corteo processionale sono segnalati l'attenuarsi e la scomparsa dei focolai di infezione.\nLa costruzione in stile gotico - catalano sotto il titolo di \u00abSanta Maria Maggiore\u00bb, \u00e8 un edificio arricchito tra il '400 e il '500 da una poderosa torre campanaria e da un arco marmoreo gaginesco nel battistero, espressione del rinascimento siciliano.\nEpoca spagnola.\nNel 1516 Panfilia Spinelli, vedova di Giovanni Andrea Calascibetta - Landolina, senza eredi, baronessa dei feudi Scalisa e Malocristianello, dona questi feudi e 60.000 scudi alla chiesa madre per restaurarla e ingrandirla. La nobildonna concluse la vita terrena come religiosa nel monastero dell'Ordine benedettino sotto il titolo di \u00abSan Giovanni Evangelista\u00bb.\nIl tempio fu seriamente danneggiato da un terremoto, verosimilmente il \"Magnus Terremotus in terra Xiclis\" del 1542. Il barone Marco Trigona nel 1598, tra le sue volont\u00e0 testamentarie dispose che la maggiore chiesa di Piazza, sua erede universale, con le rendite appositamente destinate, dovesse essere ampliata ed allargata nella fabbrica. In sequenza, alcuni blocchi della struttura furono demoliti e riedificati: nel 1627 l'abside, nel 1705 il corpo della navata.\nPer maramma, alla stregua di quelle storicamente documentate per le cattedrali di Palermo, Messina e Catania, si intende la \u00abFabbrica del Duomo\u00bb. L'istituzione e il luogo avevano le funzioni di cantiere ospitante i controllori preposti a dirigere la complessa \u00abFabbrica del Duomo\u00bb. La voce indica il luogo e l'attivit\u00e0 di conduzione di attivit\u00e0 per la realizzazione e gestione della grande opera pubblica, nella fattispecie il termine sottintende la confusione con conseguenti contaminazioni, tipica di un edificio medievale dai cantieri perenni, costruito da maestranze miste secondo canoni ibridi e sovrapposizioni di stili.\nNel 1626 - 1627 fu chiamato a guidare l'arcidiocesi di Catania, il romano Innocenzo Massimo, che volle mettere fine alla \"querelle\" interminabile circa la ricostruzione del nuovo duomo di Piazza Armerina, opera che si protraeva da quasi trent'anni, e che aveva gi\u00e0 visto fallire almeno tre validi progetti. La proposta vescovile fu accettata da Orazio Torriani architetto che pot\u00e9 innalzare il nuovo e imponente edificio sulle rovine dell'antica chiesa madre, inglobandovi quanto restava del precedente campanile e dell'arco gaginesco, coadiuvato dai maestri Maria Capelletti milanese e Domenico Costa messinese. L'opera ebbe inizio il 24 ottobre 1627.\nPer il rifacimento fu favorito l'utilizzo del laterizio alternativo alla pietra, sia come materiale da costruzione, sia come elemento decorativo.\nLe tremende scosse del terremoto dell'11 gennaio 1693 lasciarono miracolosamente illesa la citt\u00e0 che celebra ogni anno l'anniversario dell'evento. A ricordo imperituro fu edificata una chiesa con titolo appellativo del \"tremuoto\". Dopo un'ulteriore interruzione di circa quarant'anni a cavallo fra il 1666 e il 1705, il duomo fu completato nelle strutture e inaugurato solo nel 1742, periodo dopo il quale si avvicendarono nuove maestranze.\nEpoca contemporanea.\nIl tempio \u00e8 elevato a basilica minore da Papa Giovanni XXIII nel febbraio 1962.\nCupola.\nLa cattedrale attuale, dominata dalla sua alta cupola di 76.5 m ed ha un diametro di 13.88 metri, la pi\u00f9 alta della Sicilia, visibile da tutta la citt\u00e0, fu iniziata nel 1604, continuata dall'architetto Orazio Torriani, completata nel 1719.\nCampanile.\nIl campanile, alto 40 metri, in stile tardo gotico catalano, risale al XV secolo ed \u00e8 quello di una precedente chiesa, al posto della quale venne eretta l'attuale cattedrale.\nFacciata.\nIl portale, del XVIII secolo, presenta elementi di stile barocco siciliano.\nInterno.\nL'interno della cattedrale \u00e8 dominato dall'alta cupola centrale. Dall'arco trionfale pende una grande croce dipinta su entrambi i lati, recante la raffigurazione della crocifissione e la resurrezione di Cristo, opera del 1485 convenzionalmente riferita al \u00abMaestro della croce di Piazza Armerina\u00bb, e un battistero realizzato da Antonuzzo Gagini nel 1594.\nAltare maggiore.\nL'altare maggiore in lapislazzuli, pietre dure e marmi siciliani, col pavimento e la balaustra dell'abside, sono realizzati dal maestro palermitano Filippo Pinistri su disegno dell'architetto Giuseppe Venanzio Marvuglia. La sopraelevazione comprende la custodia in argento sbalzato del 1625, che contiene l'immagine di \"Maria Santissima delle Vittorie\", patrona della citt\u00e0 e della diocesi, cesellata dall'argentiere caltagironese Giuseppe Capra nel 1627, la \"manta\" in oro, argento e smalti per proteggerla, ideata e realizzata dall'orafo palermitano don Camillo Barbavara. Dietro l'altare sono collocati i monumenti funebri di Marco Trigona \u2020 1598 e di Melchiorre Trigona \u2020 1637. Sulla parete di fondo due grandi vetrate con \"San Pietro\" e \"San Paolo\" apostoli, al centro, nella finestra in alto, l'immagine del \"Redentore\".\nLungo le pareti laterali del presbiterio \u00e8 disposto il coro dei canonici, manufatto intagliato nel 1795 dai maestri locali Domenico Parlagreco, Luigi Montalto e Liborio Parlagreco su disegno fornito dagli architetti Francesco e Pietro Lagan\u00e0 da Modica. Sulla sinistra, posizionato su una pedana aggettante, \u00e8 collocato il seggio vescovile. Abbelliscono le pareti sul lato destro al di sopra del coro le tele raffiguranti l\"Epifania\" o \"Adorazione dei Magi\" proveniente dalla chiesa di Sant'Agata, e \"San Benedetto e il servo di Re Totila\" di Giuseppe Salerno, sul lato sinistro lo \"Sposalizio mistico di Santa Caterina\" di Giuseppe Salerno e il \"Martirio dei Santi Quaranta\"."}
{"id": "3495398", "revid": "36426", "url": "https://it.wikipedia.org/wiki?curid=3495398", "title": "Ercole II", "text": ""}
{"id": "3495404", "revid": "28592", "url": "https://it.wikipedia.org/wiki?curid=3495404", "title": "Anatolij Luna\u010darski", "text": ""}
{"id": "3495406", "revid": "552841", "url": "https://it.wikipedia.org/wiki?curid=3495406", "title": "Nazionale di pallanuoto maschile della Squadra Unificata", "text": ""}
{"id": "3495407", "revid": "599013", "url": "https://it.wikipedia.org/wiki?curid=3495407", "title": "Fernand Nisot", "text": "Carriera.\nEsord\u00ec in nazionale all'et\u00e0 di 16 anni e 19 giorni, il che lo rende il pi\u00f9 giovane esordiente nella nazionale belga.\nRimasto invalido durante la Prima guerra mondiale, nonostante ci\u00f2 partecip\u00f2 ai Giochi olimpici di Anversa 1920 e vinse con la sua Nazionale la medaglia d'oro olimpica."}
{"id": "3495411", "revid": "22475", "url": "https://it.wikipedia.org/wiki?curid=3495411", "title": "Pteropus ocularis", "text": "La volpe volante dagli occhiali di Seram (Pteropus ocularis ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 118 e , la lunghezza delle orecchie tra 18,41 e , la lunghezza del piede tra 37 e e un peso fino a .\nAspetto.\nIl colore del dorso e della testa \u00e8 bruno-nerastro, le spalle sono giallo-brunastre mentre le parti ventrali sono nerastre. Il muso \u00e8 lungo ed affusolato, degli anelli bruno-rossastri circondano gli occhi ed una banda marrone scura si estende lateralmente su ogni lato dalla fronte fino alla gola. Le orecchie sono relativamente lunghe e con l'estremit\u00e0 arrotondata. La tibia \u00e8 priva di peli. Le membrane alari sono attaccate sul dorso. \u00c8 privo di coda mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia probabilmente solitariamente o in piccoli gruppi nelle mangrovie.\nAlimentazione.\nSi nutre di frutta.\nDistribuzione e habitat.\nL'areale di questa specie \u00e8 ristretto alle Isole Molucche di Buru e Seram. Ha presumibilmente vissuto in epoca storica anche sull'isola di Ambon.\nVive probabilmente soltanto in Foreste mature.\nTassonomia.\nIn accordo alla suddivisione del genere \"Pteropus\" effettuata da Andersen, \"P. ocularis\" \u00e8 stato inserito nello \"P. conspicillatus species Group\", insieme a \"P. conspicillatus\" stesso. Tale appartenenza si basa sulle caratteristiche di non avere un ripiano basale nei premolari e sulla presenza di aree circumoculari pi\u00f9 brillanti.\nAltre specie simpatriche dello stesso genere: \"P. chrysoproctus\", \"P. melanopogon\" e \"P. temmincki\".\nStato di conservazione.\nLa IUCN Red List, considerata la ristrettezza del suo areale, la deforestazione e la caccia, classifica \"P. ocularis\" come specie vulnerabile (VU)."}
{"id": "3495412", "revid": "69794", "url": "https://it.wikipedia.org/wiki?curid=3495412", "title": "Ecuador ai Giochi della XXIX Olimpiade", "text": "L'Ecuador ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 25 atleti."}
{"id": "3495416", "revid": "1305772", "url": "https://it.wikipedia.org/wiki?curid=3495416", "title": "Storia della letteratura italiana (disambigua)", "text": "Storia della letteratura italiana"}
{"id": "3495419", "revid": "322880", "url": "https://it.wikipedia.org/wiki?curid=3495419", "title": "Battista Dossi", "text": "Biografia.\nFratello minore e meno dotato di Dosso Dossi, fu attivo pure alla corte estense di Ferrara, sotto Alfonso I e poi sotto Ercole II. Come artista di corte collabor\u00f2 col fratello in varie imprese, tra cui la decorazione ad affresco di palazzi e ville, la pittura di tele, spesso a tema mitologico e poetico, il disegno di cartoni per arazzi, di scenografie teatrali, di apparati per feste, bandiere, monete e vasellame, nonch\u00e9 l'attivit\u00e0 di ritrattista e di creatore di opere devozionali di piccolo e medio formato. Nei registri ducali egli \u00e8 inoltre ricordato per vari lavori di doratura, decorazione di mobili, carrozze e barche, ma nessuna di queste opere ci \u00e8 pervenuta.\nNel 1517 si trasfer\u00ec a Roma, entrando nella bottega di Raffaello. Dopo la morte del maestro (1520) se ne torn\u00f2 a Ferrara, rientrando al servizio della corte. Tra i suoi allievi ci fu Camillo Filippi.\nA Battista viene attribuito il ritratto di Alfonso I d'Este nelle vesti di condottiero con raffigurato sullo sfondo la battaglia di Battaglia di Polesella. Il dipinto ora conservato presso la Galleria Estense di Modena fu realizzato tra il 1534 e il 1536 e attualizza un evento molto caro ad Alfonso avvenuto nel 1509.\nTra le sue opere a soggetto sacro la \"Nativit\u00e0 con santi e i donatori\" (1536) della Galleria Estense di Modena.\nNel 1544 fu tra i pittori impegnati da Ercole II d'Este per la realizzazione di due dei nove dipinti che decoravano le \u201cstancie nove de corte\u201c, che possono essere individuate con le sale adiacenti alla via Coperta che collegava il Castello Estense con il Palazzo Ducale. Nelle tavole a lui attribuite Battista raffigur\u00f2 le allegorie della \"Giustizia\" e della \"Pace\". Entrambe sono ora conservate presso la Gem\u00e4ldegalerie di Dresda. Tra il 1544 e il 1548 esegu\u00ec sempre per i nuovi appartamenti di Ercole II d'Este l\"'Aurora\", la \"Notte\" ora alla Gem\u00e4ldegalerie di Dresda e il \"Giorno\" andato disperso."}
{"id": "3495421", "revid": "490388", "url": "https://it.wikipedia.org/wiki?curid=3495421", "title": "Vena profonda", "text": "Vena profonda \u00e8 un termine usato per descrivere una vena che si trova in profondit\u00e0 nel corpo, esso viene usato per differenziare le vene profonde dalle vene che si trovano vicino alla superficie, conosciute anche come vene superficiali.\nLe vene profonde sono quasi tutte affiancate da un'arteria con lo stesso nome (per esempio: la vena femorale \u00e8 accoppiata all'arteria femorale). Complessivamente trasportano la maggior quantit\u00e0 di sangue. L'occlusione di una vena profonda pu\u00f2 essere una minaccia per la vita e nella maggior parte dei casi \u00e8 causata da una trombosi. L'occlusione di una vena profonda da una trombosi \u00e8 detta trombosi venosa profonda.\nLe vene profonde sono quindi i vasi sanguigni radicati in profondit\u00e0 nella carne e nel caso sia necessaria un'operazione, pu\u00f2 essere difficile eseguirla."}
{"id": "3495423", "revid": "1305772", "url": "https://it.wikipedia.org/wiki?curid=3495423", "title": "Ministero della difesa (disambigua)", "text": ""}
{"id": "3495430", "revid": "767487", "url": "https://it.wikipedia.org/wiki?curid=3495430", "title": "Pot\u00f4nske L\u00faky", "text": "Pot\u00f4nske L\u00faky (in ungherese \"Patonyr\u00e9t\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "3495432", "revid": "287204", "url": "https://it.wikipedia.org/wiki?curid=3495432", "title": "Potonske Luky", "text": ""}
{"id": "3495434", "revid": "1318658", "url": "https://it.wikipedia.org/wiki?curid=3495434", "title": "Episodi de I misteri di Murdoch (terza stagione)", "text": "La terza stagione della serie televisiva I misteri di Murdoch \u00e8 stata trasmessa in Canada su Citytv dal 14 marzo al 13 giugno 2010.\nIn Italia la stagione \u00e8 andata in onda su Rai 3 con un episodio alla settimana dal 2 luglio al 10 settembre 2011.\n\"La scomparsa di Murdoch\".\nTrama.\nMurdoch si ritrova a Bristol in Inghilterra, inseguito da due poliziotti; rimane ferito e si rifugia in un pub dove la proprietaria, Anna Fulford, accetta di nasconderlo e aiutarlo. Murdoch infatti ha perduto la memoria, non sa pi\u00f9 chi \u00e8, ma vuole assolutamente scoprire cosa stia succedendo. Nel frattempo a Toronto tutto il Distretto \u00e8 mobilitato per cercare di capire dove sia finito il detective, avvistato per l'ultima volta sette giorni prima, mentre si apprestava ad andare in chiesa. Alle ricerche partecipa anche Hamish Slorach, un bizzarro poliziotto del V Distretto, temporaneamente distaccato al IV. Quando, proprio nei pressi della chiesa, viene ritrovato un cadavere, si teme il peggio: il morto per\u00f2 viene identificato come John Dawson, un ex appartenente ai Servizi Segreti a cui hanno sparato in testa con un'arma di enorme potenza. Alcune tracce (sangue e impronte) dimostrano che anche Murdoch \u00e8 stato sulla scena del delitto. Gli investigatori arrivano ad arrestare il progettista dell'arma, ma da lui ottengono poche informazioni. Contemporaneamente per\u00f2 scoprono che Murdoch \u00e8 vivo e che s\u00ec \u00e8 imbarcato per l'Inghilterra sotto falso nome. Sulle due sponde dell'Atlantico, pur non essendo in contatto tra loro, gli investigatori di Toronto e Murdoch, sempre braccato, mettono faticosamente insieme tutti gli indizi disponibili e riescono a ricostruire una storia pericolosa che vede la partecipazione di alcuni ex agenti dei Servizi Segreti. Murdoch, coinvolto come testimone nell'omicidio di John Dawson, si \u00e8 scontrato con l'assassino che per eliminarlo lo ha gettato da un ponte. Caduto su di un treno di passaggio e rimasto quasi illeso, Murdoch si \u00e8 ritrovato a Montr\u00e9al privo di memoria ma in possesso di un biglietto navale per Bristol, a nome di John Dawson. Non potendo fare altro si \u00e8 imbarcato; poi a Bristol, cercando altre tracce, ha attirato l'attenzione dei suoi antagonisti. Estraendo dalla propria memoria tutto il possibile, Murdoch si convince che sia in atto il progetto di un attentato. Rivoltosi alla polizia locale e recuperata finalmente la memoria, il detective vede confermata la propria ipotesi: il passaggio della carrozza reale sul Clifton Bridge sar\u00e0 l'occasione per assassinare il ministro della guerra, destabilizzando la situazione politica della Gran Bretagna. Durante un cruento scontro Murdoch riesce a prevalere sull'attentatore, sventandone il piano. Dopo aver ricevuto un ringraziamento ufficiale, Murdoch \u00e8 costretto a congedarsi da Anna, con la quale ha ormai stabilito uno stretto rapporto umano: rapporto che avrebbe potuto trasformarsi in qualcosa di pi\u00f9, senza gli obblighi che lo richiamano a casa.A Toronto gli amici, e Julia, salutano il suo ritorno con gioia e grande sollievo.\n\"Chinatown\".\nTrama.\nNella Chinatown di Toronto viene ritrovato il cadavere dell'agente Cooper, poliziotto del V Distretto. Il giovane \u00e8 morto dissanguato a causa della rescissione dell'arteria femorale, avvenuta probabilmente nel corso di una colluttazione.&lt;br&gt; Tutti gli indizi di colpevolezza portano ad un anziano commerciante del luogo, nel cui negozio Cooper era solito acquistare oppio per alleviare i suoi dolori di schiena. Murdoch, al quale l'indagine viene affidata a causa di una momentanea carenza di personale, dubita che l'uomo sia realmente colpevole anche se \u00e8 certo che, per paura o diffidenza, nasconda qualcosa.&lt;br&gt; Sfidando le troppo facili apparenze, i pregiudizi razziali e la pericolosa ostilit\u00e0 dell'intero V Distretto il detective riesce infine a dimostrare che Cooper non \u00e8 stato ucciso a Chinatown, e che il responsabile della sua morte \u00e8 un insospettabile poliziotto corrotto, macchiatosi anche del reato di stupro.\n\"Pregiudizi\".\nTrama.\nNella Loggia massonica di Toronto, alla quale appartengono anche l'agente Crabtree e l'ispettore Brackenreid, si sta svolgendo la cerimonia di iniziazione di Victor Bernard. Seguendo il rito del giuramento di sangue il giovane beve vino rosso da una coppa ricavata da un teschio: quasi immediatamente stramazza al suolo, morto per soffocamento. Con ogni evidenza, si tratta di omicidio. L'indagine \u00e8 complicata, tanto per il luogo in cui \u00e8 avvenuto il decesso quanto per le circostanze. Victor era stato infatti presentato da fratello Leonard Winters il quale gli aveva anche occultamente affidato il compito - in quanto esperto contabile - di verificare il bilancio della Loggia. Se saranno riscontrate irregolarit\u00e0, il tesoriere della Loggia, Elias Boswell, potrebbe diventare il maggiore indiziato per l'omicidio. La contabilit\u00e0 in effetti non \u00e8 del tutto regolare; quando per\u00f2, durante l'autopsia, la dottoressa Ogden scopre che Victor era in realt\u00e0 una donna travestita da uomo, l'indagine imbocca una direzione totalmente diversa. Sino ad approdare ad un movente per l'omicidio in cui si mescolano gelosia e tragici fraintendimenti.\n- Sullo sfondo di una storia che mette in discussione i ruoli antitetici cui erano tenuti uomini e donne nella societ\u00e0 dell'epoca, pare rafforzarsi il legame umano e sentimentale tra il detective Murdoch e la dottoressa Ogden.\n\"Rapimento e riscatto\".\nTrama.\nMentre sta giocando nel parco con un amichetto, Bobby, uno dei figli dell'ispettore Brackenreid, viene rapito. L'intero Distretto si mobilita immediatamente e vengono vagliate varie ipotesi: un rapimento per vendetta nei confronti dell'ispettore, l'opera di un pedofilo, un'estorsione. Ma quando in effetti arriva una richiesta di riscatto si scopre che la situazione \u00e8 pi\u00f9 complessa: i rapitori hanno preso il bambino sbagliato, il loro vero obbiettivo avrebbe dovuto essere Robert Stanton, figlio di un ricco imprenditore. Ci\u00f2 aumenta l'ansia di tutti: la vita di Bobby \u00e8 a rischio, nel caso in cui i criminali scoprano l'errore. Con il generoso aiuto di Stanton, che fornisce il denaro e accetta di consegnarlo, il riscatto viene comunque pagato; purtroppo per\u00f2 nel luogo ove il bambino era stato recluso vengono rinvenute numerose tracce di sangue.Tuttavia Murdoch, dopo aver accuratamente analizzato la scena, conclude che la presunta morte di Bobby \u00e8 un inganno: solo uno dei rapitori mirava al denaro, per l'altro le motivazioni del crimine sono state ben diverse.E alla fine Bobby pu\u00f2 essere restituito all'affetto degli angosciati genitori.\n\"Tripla personalit\u00e0\".\nTrama.\nLa moglie, il figlio ed un paio dei suoi braccianti si apprestano a festeggiare il sessantesimo compleanno di Alexander Taylor, ma lo trovano morto nel suo studio, ucciso a colpi d'ascia. Colpevole dell'omicidio sembra essere la figlia Charlotte, strana ed introversa ragazza che, sorpresa in possesso dell'arma del delitto, resiste violentemente all'arresto. Interrogata da Murdoch, Charlotte ammette di aver forse ucciso il padre in quanto \"posseduta dal diavolo\"; questa affermazione, insieme a discorsi pieni di dubbi ed esitazioni, fa per\u00f2 sospettate al detective che la ragazza possa soffrire di amnesia isterica. Forse non \u00e8 lei la vera assassina. Di l\u00ec a poco infatti lo stress dell'arresto e degli interrogatori fa emergere una sorprendente verit\u00e0: Charlotte \u00e8 afflitta da personalit\u00e0 multipla. In lei convivono anche Maddie, protettiva e disinibita, e Girly, una bambina di soli tre anni.\n Con l'aiuto del dottor Roberts e dell'ipnosi Murdoch riesce faticosamente ad individuare il trauma infantile da cui hanno avuto origine i problemi mentali di Charlotte e a ricostruire la storia della famiglia, sino a scoprire il vero assassino e lo straziante movente del delitto.\n\"Crimini ad arte\".\nTrama.\nIn citt\u00e0 si tiene un grande ricevimento per l'inaugurazione del Pendrick Building, il moderno palazzo in vetro e acciaio alto undici piani, costruito dal milionario James Pendrick. Durante la soir\u00e9e viene esposto un prezioso dipinto di Rembrandt acquistato a Vienna dalla signora Pendrick, appassionata d'arte. Murdoch ed altri agenti sono presenti per sorvegliarlo. Il dipinto viene molto apprezzato dal signor Carducci, rappresentante di varie gallerie, e da quasi tutti i presenti; ma non dall'astioso pittore Burt Lightman, favorevole ad un'arte pi\u00f9 libera e meno figurativa. A fine serata il quadro viene prelevato per essere riposto: una guardia di sicurezza lo porta in ascensore dall'undicesimo al primo piano, ma quando le porte si spalancano di fronte agli agenti Higgins e Crabtree, nella cabina c'\u00e8 solo il cadavere del guardiano, accoltellato al cuore. Malgrado l'ascensore non si sia mai fermato, il quadro \u00e8 sparito. I motivi del furto potrebbero essere diversi: la richiesta di un riscatto, la vendita ad un collezionista senza scrupoli, la vendetta di qualcuno che all'asta di Vienna \u00e8 stato battuto dalla signora Pendrick. Oppure lo stesso Pendrick pu\u00f2 aver inscenato il furto per frodare l'assicurazione: \u00e8 gi\u00e0 ricco, ma la sua passione per le invenzioni e per la modernit\u00e0 richiede indubbiamente ingenti capitali. Dopo aver capito il trucco nell'ascensore che ha consentito il furto, Murdoch inizia a trovare cadaveri: i due ladri e, qualche tempo dopo, il pittore Burt Lightman. Quest'ultimo \u00e8 il falsario che aveva realizzato varie copie del dipinto, destinate ad altrettanti collezionisti che se anche si fossero poi accorti della truffa, non avrebbero mai potuto denunciarla senza rivelare il proprio coinvolgimento. Le copie sono recuperate assieme all'originale, che viene restituito ai Pendrick. Tutti i recenti omicidi sono evidentemente riconducibili al committente del furto, che sta eliminando i suoi complici. Anche Carducci si rivela implicato nell'imbroglio: incastrato da Murdoch con l'ennesimo trucco, sta per ucciderlo quando viene invece ucciso da Pendrick. Il dipinto \u00e8 stato recuperato, pertanto il caso viene chiuso. Ma, senza poterlo dimostrare, al detective rimane il forte sospetto che la \"mente\" dietro la tentata truffa sia proprio l'eclettico milionario.\n\"Un delitto quasi perfetto\".\nTrama.\nIl Quarto Distretto viene invaso dagli artisti del Royal Travelling Circus del signor Pierre Barnett: sono stati tutti fermati in seguito all'orribile morte della domatrice Kitty Walker, il cui corpo sbranato \u00e8 stato ritrovato nella gabbia della tigre. Mentre l'ispettore Brackenreid si affeziona gradualmente alla simpatica scimmietta Athena, quello che all'inizio poteva sembrare un tragico incidente si rivela invece un vero e proprio omicidio: la tigre \u00e8 stata tenuta intenzionalmente e nascostamente a digiuno per parecchi giorni, quindi l'aggressione a Kitty \u00e8 stata pianificata. La successiva autopsia rivela inoltre che la ragazza \u00e8 morta a causa di una pugnalata alla gola, per cui l'operato dell'animale \u00e8 servito solamente ad occultare le tracce del delitto. Dall'interrogatorio di Ivy, la migliore amica di Kitty, emerge che tra i possibili sospettati per l'omicidio ci sono l'illusionista Jack, che con Kitty aveva avuto una seria relazione, e il Conte Leoline, l'attuale fidanzato con cui la ragazza aveva frequenti ed animate discussioni. Nel circo esiste una divisione tra gli artisti \"normali\" e i cosiddetti \"mostri\": mentre Kitty era semplicemente una bella e giovane donna, alla seconda categoria appartengono tanto Ivy quanto il Conte. Ivy \u00e8 interamente coperta da un intrico di rami e foglie di edera velenosa (a suo dire una punizione divina per i peccati della madre, in realt\u00e0 il risultato di un lungo e probabilmente doloroso lavoro di intaglio e cicatrizzazione della pelle); il Conte \u00e8 invece affetto da ipertricosi, cosa che comunque non gli impedisce di essere affascinante e molto apprezzato dalle donne. In Leoline per\u00f2 ci\u00f2 che non va \u00e8 soprattutto il carattere: altezzoso ed irritante, risulta facilmente antipatico; in almeno un'occasione infatti \u00e8 stato licenziato da un circo in cui non era pi\u00f9 sopportato. Desiderava fondare con Kitty un nuovo circo tutto suo, ed era questo il motivo delle discussioni: Leoline ha davvero nobili origini ma \u00e8 del tutto spiantato, mentre Kitty aveva di recente ricevuto una grossa eredit\u00e0. Quando si scopre che Kitty e il Conte erano in realt\u00e0 sposati da qualche settimana, Leoline - che gi\u00e0 aveva presentato un paio di alibi contraddittori - diventa il principale indiziato. La situazione si complica per\u00f2 quando durante la notte anche Leoline viene ucciso con una pugnalata alla gola. L'arma del delitto \u00e8 scomparsa e l'evento \u00e8 apparentemente inspiegabile, dato che il Conte era rinchiuso da solo nella propria cella. Minerva, l'indovina, aveva presagito la morte imminente di qualcuno e Murdoch, che certo non crede ai suoi poteri divinatori, sospetta che la donna sappia qualcosa e si serva delle carte per rivelarlo indirettamente. L'unico modo per spiegare il delitto \u00e8 che un coltello sia stato lanciato con abilit\u00e0 e precisione da una delle celle adiacenti, ma la scomparsa dell'arma lascia agli investigatori solo molte domande sul possibile movente: Leoline \u00e8 stato ucciso per vendicare Kitty, o per gelosia? Oppure l'assassino \u00e8 uno solo per entrambi i delitti? Dopo una nuova funesta predizione di Donna Minerva, la situazione inizia a chiarirsi quando una rissa tra Bob Selby, che si prendeva cura degli animali, e l'illusionista Jack si conclude con la morte accidentale di quest'ultimo. L'autopsia rivela che Jack aveva ingoiato il coltello responsabile della morte di Leoline: un pugno di Bob ha causato la perforazione dello stomaco. Jack era dunque complice del delitto: aveva nascosto il coltello, portato avanti e indietro tra le celle dall'inconsapevole Athena: ma ad effettuare il lancio \u00e8 stato qualcun altro. Ulteriori ricerche portano Murdoch al vero assassino: Ivy. \u00c8 lei che in passato, respinta da Leoline, ha addirittura tentato il suicidio; all'epoca la ragazza era ancora \"normale\" e sotto il nome di Regina di Spade si esibiva come lanciatrice. La sua idea iniziale era quella di uccidere Kitty ma poi, nuovamente respinta e umiliata da Leoline (per amore del quale si era trasformata in \"mostro\"), aveva deciso di uccidere anche lui. Jack, innamorato di Ivy e abituato ad ingoiare e rigurgitare ogni sorta di oggetti, si era rivelato il complice ideale. Ora Ivy, dopo aver perduto la bellezza e la speranza, \u00e8 destinata a perdere anche la vita. Il triste caso viene chiuso e il Distretto pu\u00f2 finalmente liberarsi di tutti gli artisti; Brackenreid si separa da Athena con un pizzico di malinconia. Prima di congedarsi, Minerva sfida ancora una volta lo scetticismo di Murdoch e gli predice che riuscir\u00e0 a stare con la donna che ama, ma anche che dovr\u00e0 compiere un grande sacrificio.\n\"Futuro imperfetto\".\nTrama.\nMurdoch viene invitato ad una conferenza della Societ\u00e0 Eugenetica, che si propone il miglioramento della razza umana. L\u00e0 ritrova l'imprenditore James Pendrick, che della Societ\u00e0 \u00e8 presidente e finanziatore, e sua moglie Sally, ancora appassionata d'arte.. C'\u00e8 anche Ruby, la sorella della dottoressa Ogden, al seguito del famoso scrittore H. G. Wells, che della conferenza sar\u00e0 l'oratore principale. L'evento subisce una drammatica interruzione quando, con orrore dei presenti, irrompe un cane che ha tra le fauci un braccio umano mozzato. Di l\u00ec a poco vengono recuperate altre parti anatomiche e dietro la denuncia di scomparsa fatta da Estelle Malling e dal di lei fidanzato Tobias Allan, il corpo viene identificato come quello dell'avvocato Linus Malling, padre di Estelle ed eminente membro della Societ\u00e0, che egli per\u00f2 si apprestava ad abbandonare a causa di gravi divergenze d'opinione con il presidente. Per qualche tempo Murdoch, considerando anche gli inquietanti precedenti che lo riguardano, sospetta fortemente del cinico Pendrick. Alla fine per\u00f2 deve riconoscere che la vera soluzione del caso va ricercata non in ambito pubblico, bens\u00ec privato.\n\"La verit\u00e0 sepolta\".\nTrama.\nDurante i lavori di demolizione di un vecchio complesso edilizio vengono ritrovati due corpi: un uomo e una donna di circa quarant'anni, mummificati forse grazie alla forte acidit\u00e0 del terreno. Inizialmente le eccellenti condizioni dei corpi portano la dottoressa Ogden ad ipotizzare che i corpi siano stati sepolti un paio d'anni prima. Successivamente per\u00f2 alcune scoperte relative ai corpi e al terreno in cui hanno riposato portano ad ampliare l'intervallo temporale: cinque anni, venticinque e infine sessanta. In base alle prove fisiche e alle informazioni disponibili i corpi sono stati sepolti intorno al 1836; si tratta comunque di aprire un'indagine per omicidio, dato che la causa della morte rivelata dall'autopsia \u00e8 avvelenamento da cianuro. Murdoch vuole assolutamente ricostruire l'accaduto, bench\u00e9 sia possibile che le persone coinvolte, compreso l'assassino, siano gi\u00e0 tutte morte. Una ricerca catastale rivela che negli anni Trenta il terreno e la casa che vi sorgeva appartenevano a Samuel e Mary Blake. La loro figlia Rebecca, all'epoca quindicenne ed ora sposata con un certo Charlie Hastings, \u00e8 ancora viva: da lei e dal marito Murdoch si fa ricostruire la vecchia storia. I Blake avevano in affidamento tre bambini, che impiegavano per i lavori agricoli nella loro tenuta; anche Charlie lavorava l\u00ec come bracciante. Un giorno i Blake erano semplicemente scomparsi; poich\u00e9 erano cattivi e non particolarmente amati, in loro assenza le cose avevano iniziato a migliorare. Rebecca e Charlie si erano sposati e si erano fatti carico della fattoria e dei bambini. Avevano falsificato alcune firme, per ovviare all'assenza dei Blake, ed avevano continuato la loro vita. Quando poco lontano dalla prima sepoltura ne viene trovata un'altra che contiene le spoglie di un neonato, sembra che gli anziani coniugi Hastings possano essere incolpati di ben altro che innocue falsificazioni. Murdoch scopre che in effetti gli Hastings hanno mentito su parecchie cose, ma quando si rintracciano anche coloro che erano stati i bambini in affido - uno dei quali, Horace Mooney, ha posseduto il terreno tra gli anni Cinquanta e gli anni Settanta - viene ricostruita una strana storia che li scagiona. Il caso e l'ingenuit\u00e0 infantile sono i veri responsabili della morte dei Blake e gli investigatori sono ben lieti di chiudere l'indagine senza incriminare nessuno.\n\"La maledizione di Beaton Manor\".\nTrama.\nDurante un blackout che ha lasciato al buio l'intera citt\u00e0, il ricco Chauncey Beaton precipita dalla finestra della sua stanza a Beaton Manor. La morte viene giudicata sospetta perch\u00e9 il maggiordomo, Wiliam Godfrey, dichiara di aver visto qualcuno affacciato alla finestra dopo la caduta; inoltre alcuni abitanti della casa hanno udito Chauncey gridare il nome del fratellastro Timothy, suicidatosi qualche mese prima. Tutti i fratelli Beaton - Chauncey, Ronald e Byron, il maggiore - nutrono sensi di colpa nei confronti del defunto fratellastro: sono consapevoli di averlo emarginato e offeso perch\u00e9 Timothy era il figlio bastardo nato dall'unione del loro padre con una cameriera di colore. Non approvavano che fosse comunque uno dei beneficiari del testamento, inoltre Byron ha sposato Rowena, la donna di cui Timothy era innamorato. Tutto ci\u00f2 ne giustifica ampiamente il suicidio: Timothy si \u00e8 annegato in una piscina ghiacciata, l'inverno precedente. Sulla famiglia e sulla casa aleggia comunque l'ombra di una maledizione: pochi fra i Beaton hanno raggiunto la vecchiaia: incidenti, suicidi, molti sono morti per un attacco di cuore. Ed \u00e8 cos\u00ec anche per Chauncey: l'autopsia chiarisce che prima di cadere dalla finestra l'uomo, bench\u00e9 solo trentenne, aveva subito un fortissimo attacco, forse dovuto alla paura. Per ragioni analoghe di l\u00ec a poco muore anche il fratello Ronald. E intanto la servit\u00f9 inizia a parlare sempre pi\u00f9 insistentemente di voodoo e delle apparizioni di Timothy, che forse infesta la casa come fantasma. Quando, durante una ronda notturna, anche Crabtree e Higgins sono testimoni dell'apparizione di Timothy, Murdoch cerca di trovare una spiegazione al fenomeno: o Timothy \u00e8 ancora vivo, o qualcuno lo sta impersonando. Il ritrovamento di una maschera modellata sulle fattezze di Timothy sembra avallare la seconda ipotesi e Murdoch sospetta fortemente che il \"fantasma\" possa essere Byron, interessato ad eliminare i fratelli per motivi ereditari. Tuttavia un'analisi pi\u00f9 approfondita porta a scagionare Byron e apre la via all'unica vera soluzione possibile: Timothy ha finto la propria morte e con l'aiuto di un paio di complici ha creato le condizioni per entrare in possesso dell'intera eredit\u00e0. Rintracciati nella casa dove si erano rifugiati, i colpevoli vengono tutti arrestati. La maledizione per\u00f2 non si \u00e8 ancora esaurita e nemmeno Byron - l'ultimo dei Beaton - riuscir\u00e0 a sottrarvisi.\n\"Giustizia \u00e8 fatta\".\nTrama.\nIl condannato a morte Cecil Fox si risveglia all'obitorio davanti alla dottoressa Ogden, che stava per iniziare la sua autopsia, e riesce a fuggire. Ritenuto colpevole di aver ucciso il giudice Mead, che lo aveva condannato ai lavori forzati per un precedente reato, Fox \u00e8 stato impiccato; una cannula inserita in gola gli ha per\u00f2 consentito di sopravvivere. \u00c8 evidente che qualcuno lo ha aiutato, e il sospettato pi\u00f9 probabile \u00e8 il boia Theodore Pleasant, buon amico dell'ispettore Brackenreid. Inizialmente Pleasant nega ogni responsabilit\u00e0, poi per\u00f2 finisce per confessare: ha aiutato Fox a scampare all'impiccagione, usando tra l'altro una corda di lunghezza inadeguata, perch\u00e9 convinto della sua innocenza. Non ha prove, solo una sensazione derivante dalla propria esperienza, rafforzata da un inquietante episodio. Qualche tempo prima Pleasant si era occupato dell'impiccagione di Michael Workentin; il giovane, accusato di aver strangolato la fidanzata, sino all'ultimo si era proclamato innocente. Quando in seguito un altro condannato, Freddy Duckworth, aveva rivelato di essere colpevole di quel delitto, poco prima di essere a sua volta impiccato per un altro crimine, Pleasant si era ritrovato in preda ai sensi di colpa per aver giustiziato un innocente. Aveva iniziato a bere e si era allontanato dalla famiglia. Con Cecil Fox non aveva voluto ripetere l'errore. Malgrado la forte opposizione del procuratore Dillard, che aveva ottenuto la condanna di Fox, Brackenreid decide di riaprire il caso Mead e lo affida a Murdoch. Con difficolt\u00e0 il detective individua alcune falle testimoniali nel processo contro Fox, non sufficienti per\u00f2 ad ottenere un ribaltamento del verdetto. Ad un certo punto gli investigatori sono anche costretti a domandarsi se Pleasant non sia cos\u00ec sicuro dell'innocenza di Fox perch\u00e9 \u00e8 lui stesso ad aver commesso l'omicidio. Nel frattempo Fox, ancora in fuga, ruba l'uniforme di Crabtree e accede all'obitorio, minacciando la dottoressa Ogden per farsi medicare la ferita alla gola. Per qualche momento si crea una situazione difficile, ma la tensione si scioglie quando i risultati della nuova autopsia sul corpo del giudice Mead, condotta dalla stessa Julia, dimostrano che l'uomo non pu\u00f2 aver materialmente commesso l'omicidio: le sue condizioni fisiche contrastano decisamente con l'angolazione della coltellata al cuore che ha ucciso il giudice. In sostanza il caso \u00e8 stato condotto male sin dall'inizio e Cecil Fox \u00e8 davvero innocente. Allora chi ha ucciso il giudice Mead? Murdoch riesce finalmente a rispondere a questa domanda quando le nuove prove raccolte e correttamente interpretate rivelano una connessione tra il caso Workentin e il caso Mead. Il colpevole \u00e8 convinto di aver agito nell'interesse di un bene superiore, ma in realt\u00e0 ha solo voluto proteggere il proprio operato, costellato di errori e palesi violazioni delle norme di giustizia. Sar\u00e0 a sua volta condannato all'impiccagione e per ironia della sorte una corda di nuovo inadeguata, approntata da Catchpole, l'inesperto aiutante del boia, gli staccher\u00e0 di netto la testa. Theodore Pleasant invece riprender\u00e0 felicemente le redini della propria vita.\n\"Erotismo e ricatti\".\nTrama.\nLa bella Abigail Tunstall viene strangolata; il suo corpo senza vita viene ritrovato da una coppietta che si era appartata nel parco. Ufficialmente la ragazza lavorava come aiuto cuoca, ma in realt\u00e0 la sua attivit\u00e0 pi\u00f9 redditizia era quella di modella per foto os\u00e9, in collaborazione con il fotografo Marcus Evans. Per\u00f2 Moira Mahoney, un'altra delle modelle, racconta agli investigatori che di recente Abigail aveva lasciato Evans per passare ad un'attivit\u00e0 di adescamento e ricatto di facoltosi gentiluomini, alle dipendenze di un altro fotografo. La cosa viene confermata quando nelle stanze usate da Abigail si scoprono una camera oscura e uno specchio semiargentato, che consente di vedere senza essere visti. C'\u00e8 anche una modernissima fotocamera, grazie alla quale si pu\u00f2 risalire all'identit\u00e0 del fotografo: Colin McTavish. La cassaforte contiene numerose fotografie compromettenti e tra esse, con sorpresa, Murdoch ne trova una che ritrae Sally Pendrick, evidentemente impegnata nella stessa attivit\u00e0 di Abigail. Interrogata in assenza del marito, la signora Pendrick ammette di essersi prestata ad aiutare McTavish quando era ancora giovane e povera: senza arrivare alla vera e propria prostituzione, aveva comunque collaborato a ricattare numerosi gentiluomini. Ora che ha cambiato radicalmente vita, lei stessa \u00e8 vittima di ricatto ad opera di McTavish, che ogni due mesi le richiede grosse somme di denaro. Avendo escluso come responsabili dell'omicidio di Abigail tutti gli uomini da lei ricattati, Murdoch decide di servirsi di Sally per tendere una trappola allo sfuggente McTavish, aprendo cos\u00ec nuove piste per l'indagine. Purtroppo per\u00f2 l'edificio abbandonato scelto per l'appuntamento con il ricattatore salta in aria poco prima che Sally vi entri; tra le macerie viene poi ritrovato il cadavere di McTavish. Le cose si complicano quando si scopre che l'esplosione non \u00e8 stata accidentale ma provocata da una bomba a tempo e che prima della deflagrazione McTavish era gi\u00e0 morto. Murdoch sospetta fortemente che James Pendrick abbia tentato di uccidere la moglie e ne trova conferma quando l'acquisto di uno degli ingranaggi usati per costruire la bomba viene fatto risalire alle Industrie Pendrick. Cos\u00ec, mentre per l'omicidio di Abigail viene incriminato Evans, innamorato della ragazza ma disgustato dalla strada da lei intrapresa, Pendrick finisce dietro le sbarre per la morte di McTavish e il tentato omicidio di Sally. Nel frattempo la dottoressa Ogden ha iniziato ad avvertire una certa insofferenza per le condizioni della sua vita professionale e affettiva, e prende in considerazione un'interessante offerta di lavoro a Buffalo.\n\"L'effetto Tesla\".\nTrama.\nMorris Garbutt muore in modo orribile e misterioso nella sua stanza d'albergo, chiusa dall'interno. Il geniale inventore Nikola Tesla, di cui Garbutt era assistente, ipotizza che causa della morte possano essere le microonde, oggetto delle sue pi\u00f9 recenti sperimentazioni; in effetti l'autopsia condotta dalla dottoressa Ogden riscontra una \"cottura\" degli organi interni del cadavere del tutto compatibile con questa possibilit\u00e0. Ad ulteriore conferma, nella persona di Terrence Meyers, i servizi segreti si intromettono discretamente nell'indagine: pare che le microonde siano state usate per mettere a punto una formidabile e nuovissima arma, che molti Paesi sarebbero lieti di acquisire. Destreggiandosi tra le esigenze della giustizia, che impongono di trovare il colpevole dell'omicidio, e le richieste di Meyers, che vuole assicurarsi l'arma, Murdoch deve fare i conti anche con la ricomparsa dei coniugi Pendrick: non \u00e8 escluso che James Pendrick, ricchissimo magnate, creativo e privo di scrupoli, sia coinvolto nella spinosa faccenda.\n Alla fine Murdoch riuscir\u00e0 a concludere l'indagine e a neutralizzare l'arma; ma i suoi giudizi su James e Sally Pendrick dovranno essere radicalmente rivisti.\nA margine della vicenda principale la dottoressa Ogden si appresta a lasciare Toronto: a Buffalo la aspetta il prestigioso incarico di direttore di chirurgia pediatrica in un grande ospedale. Pressato dalle circostanze Murdoch decide finalmente di dichiararsi: ma ormai \u00e8 troppo tardi."}
{"id": "3495436", "revid": "287204", "url": "https://it.wikipedia.org/wiki?curid=3495436", "title": "Luis Minuto", "text": "Biografia.\nMinuto fu presidente per alcuni mesi nel 1932; durante il suo periodo a capo della societ\u00e0, si rese protagonista di acquisti economicamente onerosi, soprattutto quello di Bernab\u00e9 Ferreyra, che provoc\u00f2 l'esborso di 35.000 pesos. Per tale ragione, la squadra del River Plate ricevette il soprannome di \"Millonarios\"."}
{"id": "3495442", "revid": "436907", "url": "https://it.wikipedia.org/wiki?curid=3495442", "title": "You Have No Idea What You're Getting Yourself Into", "text": "You Have No Idea What You're Getting Yourself Into \u00e8 il primo album in studio del gruppo musicale britannico Does It Offend You, Yeah?, pubblicato il 24 marzo 2008 dalla Virgin Records.\nDescrizione.\nAnticipato a febbraio dal singolo \"We Are Rockstars\", \"You Have No Idea What You're Getting Yourself Into\" \u00e8 costituito da dieci brani, tra cui i due singoli autoprodotti dal gruppo nel 2007 \"Weird Science\" e \"Let's Make Out\", quest'ultimo realizzato con la partecipazione vocale di Sebastien Grainger, cantante e batterista dei Death from Above.\nSi tratta inoltre dell'unico album registrato dal gruppo insieme al chitarrista Morgan Quaintance, il quale ha lasciato i Does It Offend You, Yeah? nell'aprile 2009."}
{"id": "3495444", "revid": "339392", "url": "https://it.wikipedia.org/wiki?curid=3495444", "title": "Armata popolare di liberazione della Iugoslavia", "text": ""}
{"id": "3495450", "revid": "297031", "url": "https://it.wikipedia.org/wiki?curid=3495450", "title": "Cavalieri Reali", "text": "I sono un gruppo di tredici Digimon del media franchise giapponese \"Digimon\", che comprende anime, manga, giocattoli, videogiochi, carte collezionabili e altri media. Il gruppo, composto quasi esclusivamente di Digimon di livello mega, \u00e8 formato da Alphamon, Craniummon, Crusadermon, Duftmon, Dynasmon, Examon, Gallantmon, Gankoomon, Jesmon, Magnamon, Omnimon, Sleipmon e UlforceVeedramon. Essi sono i guardiani sacri di Digiworld, il mondo digitale in cui vivono tutti i Digimon, e sono considerati come delle della rete. Il gruppo fu fondato da Imperialdramon Paladin Mode, che tuttavia non \u00e8 un membro effettivo del gruppo, e il suo compito consiste nel servire Yggdrasil. Poich\u00e9 i Cavalieri Reali hanno accesso ai gradi pi\u00f9 alti della Sicurezza della Rete, \u00e8 assolutamente impossibile violare la sicurezza in loro presenza. Secondo un'antica profezia tramandata fin dagli albori di Digiworld, i Cavalieri Reali appariranno nel momento della pi\u00f9 grande crisi di Digiworld.\nLa maggior parte dei Cavalieri Reali sono dei Digimon umanoidi, anche se ne esistono alcuni dai tratti pi\u00f9 specificatamente animali. In quanto cavalieri leggendari, alcuni dei Cavalieri Reali sono i signori di altri tipi di Digimon, anche se tutti loro servono fedelmente Yggdrasil. Per di pi\u00f9, ognuno dei Cavalieri Reali possiede un dogma in cui crede fermamente. Alcuni Cavalieri Reali hanno inoltre delle modalit\u00e0 alternative o delle forme contaminate dall'Anticorpo X, le quali sono tutte comunque considerate appartenenti all'ordine dei Cavalieri Reali.\nApparizioni.\nIl gruppo dei Cavalieri Reali appare per la prima volta nella serie anime \"Digimon Frontier\". Appare poi nuovamente nella serie manga \"Digimon Chronicle\", nel film basato su quest'ultima \"Digital Monster X-Evolution\" e nella serie manhua \"D-Cyber\". L'ultima apparizione nota del gruppo avviene infine nella serie anime \"Digimon Savers\", nella quale appare il pi\u00f9 alto numero di Cavalieri Reali. Alcune delle specie membri dei Cavalieri Reali sono gi\u00e0 apparsi in serie anime precedenti a \"Frontier\", ma in quei casi non appartenevano all'ordine dei Cavalieri Reali.\n\"Digimon Frontier\".\nI Cavalieri Reali che appaiono nella serie anime \"Digimon Frontier\", Dynasmon e Crusadermon, sono tirapiedi dell'antico essere malvagio Lucemon. I due servono Lucemon affinch\u00e9 lui garantisca loro l'accesso al mondo umano, sul quale i due desiderano governare. Anche se questi due Cavalieri sono dei nemici, Baronmon spiega che una volta \"i Cavalieri Reali combattevano per la giustizia\".\nI due Cavalieri Reali vengono presentati dopo la sconfitta di Kerpymon per mano dei Leggendari Guerrieri. I due sconfiggono facilmente i Digiprescelti e poi iniziano a impadronirsi del Digicodice di ogni area di Digiworld, cos\u00ec da riuscire a liberare Lucemon dall'Area Oscura. Anche se Takuya e gli altri provano a fermare i Cavalieri Reali a ogni occasione, questi riescono a prelevare il Digicodice da ogni area.\nI Cavalieri Reali infine riescono a liberare Lucemon, che si unisce a loro per un breve periodo. Lucemon invia i due a finire i Leggendari Guerrieri, ma essi vengono sconfitti da KaiserGreymon e MagnaGarurumon. Invece di aiutarli, Lucemon approfitta della loro sconfitta per assorbire i loro dati e digievolvere allo stadio successivo, Lucemon Chaos Mode.\n\"Digimon Chronicle\" e \"Digital Monster X-Evolution\".\nNella serie manga \"Digimon Chronicle\" e nel film a essa ispirato \"Digital Monster X-Evolution\", il ruolo dei Cavalieri Reali \u00e8 molto simile: essi sono i protettori di Digiworld e inizialmente servono il supercomputer Yggdrasil. In \"X-Evolution\", quando comunicano tra di loro, i Cavalieri sono rappresentati da dodici schermi; quando Gallantmon muore, il suo schermo scompare ma viene rimpiazzato da quello di Alphamon quando questi si risveglia.\nLe forze di Yggdrasil sono sul punto di avviare il \"Progetto Arca\", elaborato per ridurre il sovraccarico di dati trapiantando un piccolo numero di Digimon in un \"nuovo Digiworld\" e lasciando che il resto della specie perisca con la distruzione del vecchio mondo. Tuttavia, questo piano va in pezzi quando alcuni dei Digimon abbandonati al loro destino acquisiscono l'Anticorpo X, che permette loro di sopravvivere nel nuovo Digiworld. Per riparare a quest'anomalia, Yggdrasil invia i Cavalieri Reali a eliminare gli intrusi.\nIn \"Chronicle\", tre esseri umani, Kouta, Yuuji e Shinji riescono ad arrivare a Digiworld e i primi due incontrano i loro Digimon partner, rispettivamente Dorumon e Ryuudamon. Kouta e Yuuji e i loro Digimon affrontano quindi apertamente Yggdrasil e i Cavalieri Reali, opponendosi al loro progetto. Shinji, invece, si allea con Yggdrasil. Alla fine, Dorumon si riveler\u00e0 essere il leggendario Cavaliere Reale Alphamon.\nIn \"X-Evolution\", Gallantmon si oppone al genocidio di massa progettato da Yggdrasil e viene ucciso per questo, ma quest'accadimento instilla il dubbio in Omnimon, tanto che il Cavaliere, fino ad allora ligio e diligente al suo dovere, alla fine decider\u00e0 di aiutare il misterioso Dorumon, che si riveler\u00e0 essere Alphamon, il leggendario leader perduto dei Cavalieri Reali. Alphamon e Omnimon si confrontano quindi con Yggdrasil e, alla fine, Omnimon sar\u00e0 chiamato a salvare il mondo digitale distruggendo quello che pensava essere il suo signore.\n\"D-Cyber\".\nDiecimila anni prima degli eventi che occorrono nella storia, i \"Cavalieri Sacri\" sconfissero Dexmon e lo sigillarono sotto forma di Digicore. Molti anni dopo, un virus infetta il mondo digitale e solo coloro che sono in possesso dell'Anticorpo X possono sopravvivere. I tre Cavalieri Reali sopravvissuti appaiono nella trama come alleati dei Digiprescelti della storia - Omega del Potere (Omnimon X), Duke del Coraggio (Gallantmon X) e Magna dei Miracoli (Magnamon X). Alla fine della storia, Dorumon si rivela essere il leader perduto dei Cavalieri Reali, Alphamon.\n\"Digimon Savers\".\nNella serie anime \"Digimon Savers\", i Cavalieri Reali sono ancora una volta dei subordinati di Yggdrasil. \"Savers\" presenta il pi\u00f9 grande numero di Cavalieri Reali rispetto alle altre serie: ben nove Cavalieri sugli undici noti fanno la loro apparizione.\nPrima degli eventi della serie, Yggdrasil decide che, a causa dei crimini dell'umanit\u00e0 (la maggior parte dei quali sono di responsabilit\u00e0 diretta di Akihiro Kurata), questa \u00e8 troppo pericolosa per essere lasciata vivere. Anche se viene convinto ad aspettare dal dottor Suguru Daimon, la collisione imminente tra il mondo umano e quello digitale lo sollecita a portare avanti il suo piano: invia quindi i Cavalieri Reali a eliminare l'umanit\u00e0. Prima che essi possano cominciare, i Cavalieri incontrano e sconfiggono la DATS, ma non riescono a finirli a causa dell'intervento del Cavaliere solitario Sleipmon (che si riveler\u00e0 essere il Kudamon del Capitano Satsuma).\nLa distruzione del mondo umano comincia immediatamente dopo, a cominciare da una battaglia tra Gallantmon e Sleipmon, i quali finiscono entrambi intrappolati nel ghiaccio nelle profondit\u00e0 della baia di Tokyo. Crusadermon e Duftmon cadono in battaglia, mentre Craniummon viene sconfitto dalla DATS nonostante stesse usando il potere dello stesso Yggdrasil, dimostrando allo stesso Cavaliere Reale che il potere del suo sovrano non \u00e8 assoluto.\nCraniummon, quindi, si reca nel mondo umano per sostituire BanchoLeomon, il quale era impegnato a sostenere Digiworld per mantenere i due mondi separati. Alla fine, anche gli altri Cavalieri decidono di sfidare l'autorit\u00e0 di Yggdrasil e si uniscono a Craniummon nel suo arduo compito. Dopo la sconfitta di Yggdrasil per mano della DATS, i Cavalieri Reali ringraziano gli esseri umani per quanto fatto e tornano a Digiworld.\nMembri.\nAlphamon.\n \u00e8 un Digimon guerriero di livello mega. Il nome \"Alphamon\" deriva dalla frase greca \"Io sono l'Alfa e l'Omega\" (\u1f10\u03b3\u1f7c \u03c4\u1f78 \u0391 \u03ba\u03b1\u1f76 \u03c4\u1f78 \u03a9 \"Eg\u014d to Alpha kai to Omega\"), un appello rivolto a Ges\u00f9 nel Libro della Rivelazione, e dal suffisso \"-mon\" (abbreviazione di \"monster\"), che tutti i Digimon hanno alla fine del loro nome. Il suo nome, quindi, \u00e8 traducibile come \"mostro dell'inizio\" o \"mostro della creazione\".\nIl suo aspetto fisico \u00e8 imponente, fasciato interamente da un'armatura nera con inserti dorati. Ha degli occhi giallo ambra, mentre sul suo dorso sono presenti due lunghe estensioni che si dipartono dalle sue spalle. Indossa un mantello bianco dall'interno blu scuro; infine, sulle sue spalle \u00e8 presente il simbolo della Zero Unit invertito. Alphamon custodisce al suo interno il misterioso Anticorpo X, presente in lui sotto forma della gemma rossa che ha sulla fronte. \u00c8 inoltre l'unico dei Cavalieri Reali a disporre dell'Anticorpo X nella sua forma normale: non esiste infatti una forma di Alphamon priva dell'Anticorpo X.\nNonostante sia uno dei Cavalieri Reali, si dice che questo Cavaliere Sacro sia una sorta di forza deterrente che non appare in tempi normali. \u00c8 infatti chiamato \"l'Eremita Lontano\" (\"the Aloof Hermit\") ed \u00e8 il Cavaliere Reale a cui \u00e8 assegnato il posto comunemente chiamato \"Seggio periglioso\". In battaglia Alphamon possiede l'abilit\u00e0 della forza definitiva, la leggendaria \"\"Alpha inForce\" (da \"Alpha Gain Force\"\"), che ripete istantaneamente gli accadimenti della battaglia, cos\u00ec che, anche se gli attacchi di Alphamon terminano in un istante, risulta impossibile cercare di comprendere quanti attacchi abbia inferto il Digimon e, in teoria, si riesce a scorgere solamente il colpo risolutivo che atterra il nemico. Alphamon pu\u00f2 espandere un quadrato magico di Digicodice dalle sue mani, che pu\u00f2 fungere sia da arma d'attacco sia da mezzo di difesa. Brandisce la spada , arma basata sulle di Grademon.\n\u00c8 doppiato in giapponese da Minami Takayama.\n\"Digital Monster X-Evolution\".\nAlphamon \u00e8 il protagonista del film: il suo livello intermedio \u00e8 infatti quello di Dorumon, un piccolo Digimon di colore viola che non sa quale sia il suo posto e il suo ruolo a Digiworld. Cercando di opporsi al volere di Yggdrasil e al suo Progetto Arca, Dorumon digievolve prima in Dorugamon e poi in DoruGreymon. Grazie a Gallantmon X, DoruGreymon riesce a guadagnare l'accesso ai domini di Yggdrasil. \u00c8 fermamente deciso a parlare con il supercomputer per interrompere il genocidio che sta perpetrando, ma la strada gli viene sbarrata da Omnimon, che lo ferisce gravemente tagliandogli le ali e la coda. Prima che possa essergli inflitto il colpo finale, per\u00f2, DoruGreymon digievolve in Alphamon, riacquistando la memoria. Alphamon dice a Omnimon che non potr\u00e0 mai perdonare Yggdrasil per ci\u00f2 che ha fatto; cos\u00ec, Omnimon si schiera immediatamente dalla sua parte e lo conduce a vedere Yggdrasil. Nel periodo di tempo da quando lasciano Magnamon a quando incontrano DexDorugoramon, Alphamon si potenzia passando alla sua forma Ouryuken, indicata dalle sue ali.\n\"D-Cyber\".\nAlphamon \u00e8 ancora una volta la forma finale di Dorumon, che \u00e8 il Digimon partner di Hikaru Ryuuji. Nella battaglia finale del manhua contro l'antico Dexmon, viene rivelato che in verit\u00e0 \u00e8 Alphamon, leader del gruppo noto con il nome \"Cavalieri Sacri\", vissuto molti anni prima. In seguito, Alphamon e Owryumon DNAdigievolvono insieme per formare Alphamon (Ouryuken). L'aspetto fisico di Alphamon cambia, con ali piumate sulla schiena, mentre Owryumon diventa la sua spada, la \"War Blade\" (\"Lama da Guerra\").\nAlphamon (Ouryuken).\n \u00e8 un Digimon guerriero di livello mega ed \u00e8 la versione potenziata di Alphamon. Si tratta di una forma particolare in cui Owryumon accede a una digievoluzione miracolosa e diventa la spada tramite l'operato del cerchio magico di Digicodice liberato da Alphamon.\nL'aspetto fisico del Digimon non cambia molto. Infatti, in questa forma Alphamon acquisisce un paio di ali dorate, che si sviluppano dalle estensioni presenti sul suo dorso, e la sua spada leggendaria, la \"Kyuukyokusenjin Ouryuken\" (\"Lama da Guerra Definitiva della Spada del Re Drago\").\nOwryumon \u00e8 la forma di livello mega del \"Prototipo Digimon\" sperimentale che \u00e8 stato perseguito tramite la forza ottenuta in combattimento e, diventando una spada, tutta quella forza combattiva \u00e8 devota esclusivamente ai suoi attacchi. Brandire l\"'Ouryuken\" significa disporre di tutto il potere contenuto in un Digimon di livello mega, per cos\u00ec dire, e infatti questa non \u00e8 una spada maneggiabile da un comune Digimon; inoltre, non esistono Digimon comuni in grado di assorbire un suo colpo.\n\"Digital Monster X-Evolution\".\nQuando Alphamon si potenzia e raggiunge questa forma, lui e Omnimon affrontano DexDorugoramon, che Alphamon riesce a distruggere con il suo attacco \"Digitalize of Soul\". I due penetrano all'interno del santuario di Yggdrasil per distruggere il supercomputer ma in quel momento appare Dexmon, riformatosi da DexDorugoramon, e inizia una violenta battaglia. Alphamon attacca Dexmon, tuttavia si accorge che il suo corpo soffre anch'esso di tutti i danni inflitti al corpo di Dexmon. Ci\u00f2 permette al leader dei Cavalieri Reali di comprendere che Dexmon \u00e8 la sua \"altra met\u00e0\", creata dai dati che Yggdrasil aveva fatto precedentemente rimuovere da Dorugamon. Conscio di ci\u00f2, Alphamon scaglia la sua spada come un boomerang e afferra Dexmon prima che la spada ritorni da lui, facendo in modo che essa trafigga entrambi. Alphamon spiega quindi a Omnimon come stiano le cose e gli dona il suo Anticorpo X, per poi riunirsi a Dexmon e regredire in Dorumon.\n\"D-Cyber\".\nAlphamon (Ouryuken) appare quando il potere di Magna, uno dei Cavalieri Sacri, permette a Owryumon di diventare la spada di Alphamon.\nCraniummon.\n \u00e8 un Digimon guerriero di livello mega. Il suo nome deriva dalla parola latina \"cranium\", che significa \"cranio\". Il nome \"Craniummon\" significa quindi \"mostro simile a un cranio\", probabilmente in riferimento alla forma e all'estetica dell'elmo del Cavaliere Reale.\nCraniummon \u00e8 un cavaliere ricoperto interamente da un'armatura viola con inserti e spallacci neri. Ha occhi rossi e sull'elmo della sua armatura sono presenti due pennacchi poco pi\u00f9 chiari rispetto al resto dell'armatura. La cintura ha una fibbia che rappresenta un cranio e a essa \u00e8 attaccata della stoffa nera, con bordo inferiore rosso e inserti blu, che probabilmente rappresenta il vessillo di Craniummon. Il Digicodice dell'armatura di Craniummon \u00e8 stato modificato da Yggdrasil in modo da renderla composta di Digiclonoide nero. Accedendo ai dati dell'armatura, Craniummon \u00e8 in grado di generare da questa la sua lancia a due punte Claiomh Solais e il suo scudo Avalon.\nMembro dei Cavalieri Reali, Craniummon conosce bene il significato della parola \"decoro\". \u00c8 un perfezionista e compete continuamente con gli altri Cavalieri Reali per raggiungere le prime due posizioni nelle statistiche di completamento delle missioni ordinate da Yggdrasil. Quando combatte contro un avversario, il suo codice d'onore gli impone di sconfiggere l'avversario solo nell'uno contro uno e se l'avversario si rivela un nemico formidabile la gioia di Craniummon \u00e8 suprema.\n\u00c8 doppiato in giapponese da Hiroshi Kamiya.\n\"Digimon Savers\".\nCraniummon \u00e8 il Cavaliere Reale pi\u00f9 vicino a Yggdrasil ed esegue i suoi ordini senza discuterli. Viene rivelato che, molto prima degli eventi della serie, Craniummon era stato sconfitto da Suguru Daimon e BanchoLeomon prima del loro incontro con Yggdrasil.\nPoco prima della sconfitta di Belphemon, Craniummon ascolta le argomentazioni di Yggdrasil sulla distruzione dell'umanit\u00e0 e si dice d'accordo con la decisione del suo maestro. \u00c8 il primo Cavaliere Reale ad affrontare i membri della DATS in battaglia, sopraffacendoli tutti fino all'attivazione della Digievoluzione Burst da parte di Masaru Daimon, facendo cos\u00ec digievolvere ShineGreymon in ShineGreymon Burst Mode. Le sorti della battaglia sembrano essere sul punto di cambiare, ma questo processo viene interrotto dall'arrivo di Gallantmon e degli altri Cavalieri Reali, che sconfiggono la DATS con un solo attacco. A quel punto, Yggdrasil raggiunge i suoi Cavalieri e ordina loro di distruggere la DATS, ma ci\u00f2 viene ostacolato da Sleipmon, che fugge nel mondo umano con i membri della DATS.\nCraniummon affronta nuovamente i membri della DATS, questa volta con il suo impenetrabile scudo Avalon affidatogli da Yggdrasil. Tuttavia, il potere di tutti i Digimon in Burst Mode della DATS riesce a distruggere lo scudo, convincendo Craniummon che il potere di Yggdrasil non \u00e8 assoluto. Craniummon rinuncia quindi alla battaglia e permette alla DATS di affrontare Yggdrasil. Successivamente, raggiunge il Fuji e prende il posto di BanchoLeomon nell'arduo compito di tenere separati i mondi umano e digitale.\nCraniummon si impegna duramente in questo compito fino all'arrivo di Yggdrasil al Fuji, quando viene raggiunto dagli altri Cavalieri e tutti loro apprendono del vero piano di Yggdrasil. Gli altri Cavalieri si uniscono quindi a Craniummon nel tenere separati i due mondi, poich\u00e9 il Cavaliere si \u00e8 indebolito per gli attacchi subiti da Yggdrasil stesso, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nCrusadermon.\n, il \"Guerriero Indifferente\", \u00e8 un Digimon guerriero di livello mega. Il suo nome giapponese deriva da \"Lord\" e \"Knightmon\", anche se esso costituisce anche un gioco di parole con il termine \"rhodonite\". Il suo nome inglese e italiano, invece, deriva dalla parola inglese \"crusader\", che significa \"crociato\". Il nome \"Crusadermon\" significa quindi \"mostro simile a un guerriero crociato\".\nL'aspetto fisico di Crusadermon \u00e8 costituito da un'armatura rosa/fucsia con inserti dorati su ventre, polsi, gomiti e ginocchia che fascia interamente il suo esile e agile corpo. Sul suo elmo, molto simile a quello indossato una volta dai cavalieri crociati, sono presenti due piccole ali dorate, mentre sulle sue spalle sono presenti delle estensioni dorate che all'occorrenza possono assumere forma solida e trasformarsi in lame estremamente taglienti. Sul suo braccio destro \u00e8 presente lo scudo \"Pile Bunker\" (\"Rifugio del Mucchio\"), anch'esso dorato e con una croce rosa su di esso, al cui centro c'\u00e8 una gemma blu, che pu\u00f2 agire sia da arma d'attacco sia di difesa.\nMembro dei Cavalieri Reali, Crusadermon \u00e8 un monarca che regna su tutti i Knightmon. Ancor pi\u00f9 che alla moralit\u00e0, Crusadermon \u00e8 fedele al suo concetto personale di \"Giustizia\", convinto che i fini giustifichino i mezzi. Se ci\u00f2 che fa porter\u00e0 la pace o la far\u00e0 perdurare, Crusadermon considera le sue azioni degne di essere eseguite, anche se queste portassero a governare con l'uso della forza. Pur nella sua integrit\u00e0, il Cavaliere Reale \u00e8 esclusivamente spietato nell'esecuzione dei suoi doveri e non mostra alcuna compassione per i pi\u00f9 deboli.\n\u00c8 doppiato in giapponese da Ry\u014dtar\u014d Okiayu in \"Frontier\" e \"X-Evolution\" e da Susumu Chiba in \"Savers\" e in italiano da Massimiliano Plinio.\n\"Digimon Frontier\".\nCrusadermon, insieme a Dynasmon \u00e8 uno dei nemici principali in \"Frontier\". In seguito alla sconfitta di Kerpymon, Crusadermon e Dynasmon iniziano ad accumulare i Digicodici di Digiworld per Lucemon in cambio del codice d'accesso al mondo umano.\nNel loro primo scontro con i Leggendari Guerrieri, Crusadermon sconfigge facilmente MagnaGarurumon. I due si affronteranno numerose volte durante il tentativo dei Digiprescelti di impedire ai Cavalieri Reali di rubare i dati di Digiworld. In alcune occasioni, Crusadermon si serve anche di alcuni Knightmon.\nQuando Lucemon riesce infine a rinascere e i Leggendari Guerrieri sono costretti a ritirarsi sulla Luna di Ophanimon (una delle tre lune di Digiworld), Crusadermon implora Lucemon di consegnare loro il codice segreto per raggiungere il mondo umano, ma Lucemon rifiuta, dicendo che consegner\u00e0 il codice solo quando i Leggendari Guerrieri saranno sconfitti una volta per sempre. Dalle parole di Lucemon Crusadermon intuisce qualcosa, iniziando a dubitare della sua promessa. Lucemon invia infine i due sulla Luna di Ophanimon per sconfiggere i Digiprescelti, ma i due Cavalieri Reali perdono il confronto e i loro Digicodici vengono esposti. Alla fine della battaglia, Lucemon tradisce i Cavalieri Reali e assorbe i loro dati per poter digievolvere in Lucemon Chaos Mode. Il brutto presentimento che provava Crusadermon sulle reali intenzioni di Lucemon si \u00e8 infine rilevato esatto. \u00c8 probabile che dopo la sconfitta di Lucemon, e il ripristino di Digiword, Crusadermon rinascer\u00e0.\n\"D-Spirit Version 1\".\nCrusadermon \u00e8 uno dei boss dell'area finale.\n\"Digital Monster X-Evolution\".\nCrusadermon effettua un cammeo in \"X-Evolution\" in quanto \u00e8 uno dei Cavalieri Reali che servono Yggdrasil - la sua voce pu\u00f2 essere udita in una scena con Magnamon, Omnimon e Gallantmon.\n\"Digimon Savers\".\nCrusadermon viene introdotto quando la DATS incontra per la prima volta i Cavalieri Reali e Yggdrasil. Yggdrasil ordina ai Cavalieri Reali di distruggere la DATS, ma questi vengono interrotti dall'apparizione improvvisa di Sleipmon, che porta via i membri della DATS.\nCrusadermon partecipa inoltre a un attacco diretto al mondo umano, comandando un'armata di Knightmon. Quando Touma H. Norstein e Gaomon respingono l'attacco a un aeroporto, Crusadermon appare personalmente e sconfigge sia loro sia il Direttore Yushima e il suo partner, Shawujinmon. E solo quando Touma riesce ad attivare la Digievoluzione di Gaomon in MirageGaogamon Burst Mode che Crusadermon viene sconfitto. Il Cavaliere Reale regredisce quindi a Digiuovo, il quale viene rispedito a Digiworld.\n\"Digimon World 4\".\nUn Digimon traditore che un tempo era uno dei Cavalieri Reali. Crusadermon \u00e8 il secondo boss da affrontare nella \"Machine Pit\".\nDuftmon.\n \u00e8 un Digimon guerriero di livello mega. Il nome \"Duftmon\" deriva dalla parola tedesca \"duft\", che significa \"aroma, profumo o fragranza\". Nel caso di Duftmon, la parola \"duft\" pu\u00f2 essere interpretata come \"abilit\u00e0 istintiva di ricerca e percezione\". Il nome \"Duftmon\", quindi, ha un significato interpretabile come \"mostro dall'avanzata abilit\u00e0 di percezione\".\nCome detto, l'aspetto fisico di Duftmon ricorda molto quello dei leopardi. La sua armatura \u00e8 infatti di colore marrone scuro con protezioni grigie su gomiti e ginocchia e inserti bianchi su petto e cosce. Il suo volto, scoperto dall'armatura, \u00e8 invece di colore blu, mentre i suoi occhi sono di colore giallo. Ha inoltre una lunga e folta chioma bionda e due ali bianche sul dorso. Infine, dispone di una coda, anch'essa marrone, con una terminazione sferica di colore giallo. In vita indossa una lunga cintura rossa. L'arma di Duftmon \u00e8 un lungo bastone con l'abilit\u00e0 di potersi trasformare in due potenti spade: la e la .\nDuftmon \u00e8 riconosciuto anche dagli altri Cavalieri Reali come il loro principale stratega. Dispone dell'impareggiabile abilit\u00e0 di guidare i Cavalieri Reali, i quali posseggono ognuno un dogma in cui credono. Il suo motto \u00e8 \"La giustizia corrisponde al potere\". Quando affronta un combattimento uno contro uno, Duftmon effettua un Cambio di Assetto in Duftmon Leopard Mode, che corre ad altissime velocit\u00e0 per il campo di battaglia.\n\u00c8 doppiato in giapponese da Takehiro Murozono.\n\"Digimon Savers\".\nDurante la campagna di Yggdrasil per distruggere il mondo umano, Duftmon si presenta spontaneamente da Yggdrasil e gli viene permesso di unirsi alla battaglia. Duftmon quindi appare in Giappone, attaccando Yoshino Fujieda, Ikuto Noguchi e i loro Digimon partner, Rosemon e Ravemon.\nDurante la battaglia, Duftmon concede ai suoi avversari uno sguardo al senso di giustizia dei Cavalieri Reali, sentenziando che salvare Digiworld \u00e8 un compito che vale la pena del sacrificio persino dei suoi stessi abitanti. Determinati nel proteggere la famiglia di Masaru Daimon, Yoshino e Ikuto potenziano i loro partner con il potere del Burst Mode, facendoli digievolvere rispettivamente in Rosemon Burst Mode e Ravemon Burst Mode. I due Digimon, unendo le loro forze, riescono a sconfiggere Duftmon. Il Cavaliere Strategico viene quindi riportato al livello di Digiuovo e rispedito a Digiworld.\nDuftmon X.\n \u00e8 un Digimon guerriero di livello mega. Questo Digimon \u00e8 un Duftmon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da Duftmon e dalla \"X\", segnale dell'evidente presenza dell'Anticorpo X.\nIl suo aspetto fisico non differisce molto dalla sua versione priva di Anticorpo X. La sua armatura, leggermente pi\u00f9 imponente di prima, \u00e8 di colore grigio con l'eccezione delle braccia, che sono di colore nero. Duftmon X indossa ora un mantello bianco dall'interno rosso.\nDuftmon Leopard Mode.\n \u00e8 un Digimon guerriero di livello mega. Duftmon Leopard Mode \u00e8 un Cambio di Assetto di Duftmon, infatti il suo nome deriva da Duftmon e da \"Leopard Mode\", che si riferisce al nuovo aspetto fisico del Digimon, che ora assomiglia a un leopardo.\nL'aspetto di Duftmon Leopard Mode, infatti, ora \u00e8 passato da quello umanoide di Duftmon a quello di un quadrupede alato di colore marrone. Il volto blu di Duftmon \u00e8 stato sostituito da uno animale anch'esso di colore marrone, mentre degli spuntoni blu spuntano dal collo e dagli avambracci del Digimon. Questa forma viene spesso utilizzata da Duftmon quando si ritrova in combattimento uno contro uno, trasformandosi nella sua modalit\u00e0 \"Leopard Mode\" e iniziando a correre ad altissime velocit\u00e0 per il campo di battaglia.\nDynasmon.\n, il \"Guerriero Passionale\", \u00e8 un Digimon guerriero di livello mega. Il nome \"Dynasmon\" deriva dalla parola greca \"dynast\u0113s\", che significa \"signore, sovrano\". \"Dynasmon\" significa quindi \"mostro sovrano\".\nNel suo aspetto fisico, oltre ai tratti da cavaliere incarnati in ognuno dei membri dei Cavalieri Reali, Dynasmon presenta anche alcune caratteristiche tipiche dei draghi. Presenta infatti un'armatura bianca con inserti blu e dorati dai chiari tratti draconici. Anche il suo volto, dagli occhi rossi e lasciato in parte scoperto dall'armatura come le braccia e le cosce, assomiglia molto a quello di un drago. Dynasmon ha inoltre due ali di drago dal colore blu notte, mentre sui palmi delle mani ha due gemme rosse, fonte dei suoi potenti attacchi.\nMembro dei Cavalieri Reali, Dynasmon possiede il potere della viverna, un dragone alato a due zampe. \u00c8 un essere unico tra le file dei Cavalieri Reali, all'interno dei quali Dynasmon serve il signore che personifica il suo stesso senso di giustizia con profonda e incondizionata lealt\u00e0. Ad esempio, per il bene della sua stessa giustizia, non avr\u00e0 motivi di risentimento verso il suo signore nemmeno se a causa delle loro azioni essi vengano definiti \"malvagi\". Per questa ragione, possiede un forte spirito di cavalleria e del Bushid\u014d, contraddistinto da un carattere che onora la devozione, la fedelt\u00e0 e la cortesia. Con il suo tenace potere, simile a quello dei draghi, e la sua armatura draconica fatta di purissimo Digiclonoide, Dynasmon pu\u00f2 vantare una forza impareggiabile.\n\u00c8 doppiato in giapponese da Kenta Miyake in \"Frontier\" e da Kazunari Kojima in \"Savers\" e in italiano da Gaetano Varcasia.\n\"Digimon Frontier\".\nDynasmon, insieme a Crusadermon, \u00e8 uno dei nemici principali di \"Frontier\". In seguito alla sconfitta di Kerpymon, Dynasmon e Crusadermon iniziano ad accumulare Digicodici allo scopo di riportare in vita Lucemon, loro signore, in cambio della promessa di consegnare loro il codice segreto per accedere al mondo reale. Durante il primo scontro dei due contro i Leggendari Guerrieri, Dynasmon sconfigge piuttosto nettamente KaiserGreymon, che nelle battaglie seguenti si sarebbe distinto come il suo principale avversario.\nQuando Lucemon viene finalmente riportato in vita, i due Cavalieri Reali chiedono il codice per accedere al mondo umano, ma Lucemon gli ordina come ultima cosa di sconfiggere definitivamente i Digiprescelti e solo allora glielo consegner\u00e0. Crusadermon a differenza di Dynasmon inizia a dubitare della parola di Lucemon al che egli replica che deve concentrarsi esclusivamente sulla missione, per raggiungere il loro obiettivo. I Cavalieri Reali combattono cos\u00ec ancora una volta contro i Digiprescelti, venendo per\u00f2 sconfitti per la prima volta. Il loro signore quindi li tradisce, assorbendo i loro Digicodici e usando i loro dati per digievolvere in Lucemon Chaos Mode. Non \u00e8 spiegato il destino di Dynasmon e Crusadermon. Anche se si intuisce con il ripristino di Digiword dopo la sconfitta di Lucemon che essi rinasceranno.\n\"Digimon Savers\".\nDynasmon viene presentato nella serie quando la DATS incontra per la prima volta Yggdrasil e i Cavalieri Reali. Yggdrasil ordina ai Cavalieri Reali di distruggere la DATS, ma questi vengono interrotti dall'improvvisa apparizione di Sleipmon, che porta via i membri della DATS salvandoli da morte certa.\nSuccessivamente, Dynasmon viene visto attaccare New York insieme all'armata di Knightmon dei Cavalieri Reali. Sostiene quindi una breve conversazione con Magnamon riguardo alla battaglia di Craniummon contro la DATS, ma rimane fiducioso della vittoria finale dopo le rassicurazioni di Magnamon.\nQuando Yggdrasil si reca al Monte Fuji per distruggere il mondo umano, i Cavalieri Reali lo seguono e si uniscono alla DATS nel mettere in dubbio la sovranit\u00e0 del loro signore, finendo per svelare l'imperfezione di Yggdrasil. Gli altri Cavalieri Reali si uniscono quindi a Craniummon nel tenere il mondo digitale separato da quello reale, poich\u00e9 il loro compagno \u00e8 piuttosto indebolito a causa dei colpi ricevuti da Yggdrasil, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nDynasmon X.\n \u00e8 un Digimon guerriero di livello mega. Questo Digimon \u00e8 un Dynasmon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da Dynasmon e dalla \"X\", segnale dell'evidente presenza dell'Anticorpo X.\nIl suo aspetto fisico non differisce molto dalla sua versione priva di Anticorpo X. I tratti della sua armatura sono infatti pi\u00f9 duri e marcati, rendendo il Digimon pi\u00f9 longilineo, mentre le sue corna sono pi\u00f9 pronunciate. In questa versione anche le caratteristiche draconiche di Dynasmon vengono accentuate molto. Inoltre, in questa versione dispone di quattro ali invece che di due. La prima apparizione di Dynasmon X avviene nel Digimon Pendulum X versione 3.\nDynasmon X detiene in s\u00e9 un temperamento votato a una lealt\u00e0 estrema ma, da quando il potere mistico del dragone volante viene sprigionato dall'Anticorpo X, il Digimon assomiglia pi\u00f9 a un drago minaccioso che a un eminente cavaliere.\nExamon.\n \u00e8 un Digimon guerriero di livello mega. Il nome \"Examon\" deriva dall'exabyte, la quantit\u00e0 di dati che forma questo potentissimo Digimon. Il suo nome pu\u00f2 quindi essere tradotto con \"mostro dalla grandezza di un exabyte\".\nExamon \u00e8 un gigantesco drago rosso dal petto e dal ventre bianco e dalla lunghissima e sottilissima coda. Le sue enormi ali senzienti, di diverse volte pi\u00f9 grandi rispetto al suo corpo, sono note come Caledfwylch e sono composte di Digiclonoide. Examon pu\u00f2 usare le ali per volare o anche come un resistentissimo scudo. Anche il bordo superiore delle ali \u00e8 di colore bianco, mentre le estremit\u00e0 inferiori delle ali e quella della coda terminano con una punta dorata. Il Cavaliere Reale \u00e8 inoltre armato della lunghissima lancia Ambrosius, caricata con speciali proiettili contenenti dei virus che possiedono diversi effetti, cos\u00ec che Examon dispone di svariati attacchi.\nMembro dei Cavalieri Reali, la straordinaria quantit\u00e0 di dati posseduta dal Digimon rendeva impossibile che gli strumenti digitali lo riproducessero, cos\u00ec che il Digimon non \u00e8 stato scoperto finch\u00e9 alla fine \u00e8 stato possibile riprodurlo con l'uso di strumenti digitali di ultima generazione. Anche se appartiene al gruppo dei Cavalieri Reali, Examon \u00e8 allo stesso tempo un essere che si staglia a un livello superiore rispetto a tutti gli altri Digidraghi, possedendo inoltre il titolo di \"Imperatore dei Draghi\".\n\"Digimon Battle Terminal 02\".\nExamon \u00e8 la DNAdigievoluzione di Slayerdramon e Breakdramon.\n\"Digimon Story: Lost Evolution\".\nExamon digievolve da MasterTyrannomon.\n\"Digimon All-Star Rumble\".\nExamon \u00e8 il boss di Gatomon e Biyomon, e la loro digievoluzione alternativa.\nGallantmon.\n \u00e8 un Digimon guerriero di livello mega. Il suo nome proviene dalla parola inglese \"gallant\", che significa \"eroico, valoroso\". \"Gallantmon\" vuole quindi dire \"mostro valoroso\". Il suo nome originale giapponese, invece, \"\"Dukemon\", deriva dalla parola inglese \"duke\", che indica il titolo nobiliare di duca ma che in questo caso sta a indicare semplicemente l'alto rango del Digimon. \"Dukemon\"\" vuole quindi significare \"mostro di alto rango\".\n\u00c8 un cavaliere dall'armatura sacra (costituita per il 99,9% di Digiclonoide) completamente bianca, eccetto per gli spallacci, le cubitiere e i ginocchielli che sono di colore rosso con un bordo giallo. Dispone di un mantello rosso dello stesso colore della cintura e dell'attacco dei calzari, la cui punta \u00e8 invece di colore giallo. Infine, la visiera del suo elmo \u00e8 una riproduzione del volto di Guilmon, corredato anche dalle sue orecchie simili ad ali. Sul suo petto \u00e8 presente il simbolo del \"Digital Hazard\" e anche sui ginocchielli. Gallantmon \u00e8 armato con la lancia sacra \"Gram\" e con lo scudo sacro \"Aegis\", sul quale \u00e8 presente la Zero Unit ed il cui Digicodice impresso su di esso significa .\nMembro dei Cavalieri Reali, Gallantmon \u00e8 un essere che cela delle contraddizioni, poich\u00e9 \u00e8 un Digimon di tipo Virus che allo stesso tempo \u00e8 una divinit\u00e0 guardiana della Rete. Se il suo equilibrio collassa, anche a causa di una bizzarra casualit\u00e0, \u00e8 possibile che il Digimon diventi un'esistenza pericolosa. Gallantmon onora la cavalleria ed \u00e8 un vassallo estremamente leale nei confronti del suo signore.\n\u00c8 doppiato in giapponese da Masako Nozawa.\n\"Digital Monster X-Evolution\".\nIn \"Digital Monster X-Evolution\", Gallantmon \u00e8 un membro dei Cavalieri Reali che mette in dubbio le intenzioni del supercomputer Yggdrasil. A causa di questo, Gallantmon agisce individualmente e prova a convincere il suo caro amico Omnimon che essi sono semplicemente stati usati e che il Progetto Arca del loro maestro Yggdrasil \u00e8 pi\u00f9 di ci\u00f2 che sembra. Tuttavia, Omnimon si rifiuta di ascoltare e uccide Gallantmon in duello; tuttavia, viene rivelato che Gallantmon voleva essere cancellato per poter meglio investigare sulle intenzioni di Yggdrasil. Gallantmon rinasce successivamente come Gallantmon X, con al suo interno l'Anticorpo X.\n\"Digimon Savers\".\nGallantmon viene presentato nella serie quando la DATS incontra per la prima volta Yggdrasil e i Cavalieri Reali. Yggdrasil ordina ai Cavalieri Reali di distruggere la DATS, ma questi vengono interrotti dall'improvvisa apparizione di Sleipmon, che porta via i membri della DATS salvandoli da morte certa.\nGallantmon rincorre e sconfigge facilmente la squadra della DATS e sta per finirli, ma Sleipmon interviene nuovamente. Una breve battaglia infuria tra i due e termina quando Sleipmon usa il suo attacco \"Icy Breath\", che congela entrambi in un gigantesco blocco di ghiaccio. Gallantmon prova a prevenire che questo accada ma non vi riesce e i due precipitano nelle profondit\u00e0 della Baia di Tokyo, vivi ma impossibilitati a muoversi.\nNegli ultimi episodi, Gallantmon e Kudamon si uniscono agli altri Cavalieri Reali nei pressi del Monte Fuji, dove Gallantmon spiega che lui ha capito perch\u00e9 Sleipmon li ha abbandonati e che quest'ultimo aveva usato la sua Digisoul per liberare entrambi. I Cavalieri mettono in dubbio la sovranit\u00e0 del loro signore, finendo per svelare l'imperfezione di Yggdrasil. Gallantmon prova ad attaccare Yggdrasil, ma viene respinto. I Cavalieri Reali si uniscono quindi a Craniummon nel tenere il mondo digitale separato da quello reale, poich\u00e9 il loro compagno \u00e8 piuttosto indebolito a causa dei colpi ricevuti da Yggdrasil, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nGallantmon X.\n \u00e8 un Digimon guerriero di livello mega. Questo Digimon \u00e8 un Gallantmon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da Gallantmon e dalla \"X\", segnale dell'evidente presenza dell'Anticorpo X.\nIl suo aspetto fisico non differisce molto dalla sua versione priva di Anticorpo X. I tratti della sua armatura sono infatti pi\u00f9 duri e marcati, alterando solo in parte i lineamenti del Digimon. Poich\u00e9 la sua forma \u00e8 stata rimodellata per evidenziare i suoi poteri sacri, la lancia di luce emessa dalla lancia sacra Gram \u00e8 stata amplificata. \u00c8 invece il suo scudo Aegis a subire i mutamenti pi\u00f9 profondi, fondendo insieme diversi tipi di Digiclonoide e cambiando forma. Inoltre, si dice che il mantello rosso che Gallantmon possedeva prima di acquisire l'Anticorpo X sia stato dato all'eroe Leomon X.\nMettendo dinanzi a tutto la sua devozione in quanto cavaliere, Gallantmon X si \u00e8 lanciato nella battaglia sacra e, grazie alla presenza dell'Anticorpo X, \u00e8 stato benedetto con la suprema armatura sacra, la lancia sacra e lo scudo sacro. Il Digiclonoide Rosso, il Digiclonoide Blu e il Digiclonoide Dorato sono metalli rari e il suo sacro equipaggiamento ibrido combina il Digiclonoide che cos\u00ec raggiunge la pi\u00f9 alta percentuale di purezza nota.\n\"Digital Monster X-Evolution\".\nGallantmon X appare per aiutare DoruGreymon, WarGreymon X, MetalGarurumon X e gli altri a combattere la grandissima quantit\u00e0 di DexDoruGreymon che li ha attaccati, ordinando agli altri di mettere in salvo i sopravvissuti sfruttando la strada segreta, mentre DoruGreymon rester\u00e0 con lui e lo aiuter\u00e0 a eliminare i nemici rimanenti. DoruGreymon gli chiede come mai lui esista e afferma che se lui fosse morto nessuna catastrofe sarebbe mai avvenuta. Gallantmon X gli chiede se davvero vuole conoscere la ragione della sua esistenza e apre la strada verso i domini di Yggdrasil. Dopo che Omnimon X distrugge Yggdrasil, cosa che causa un riavvio di Digiworld, Gallantmon X \u00e8 intento a osservare il paesaggio insieme a Omnimon X. Quindi, Gallantmon X dice a Omnimon X che lui stava cominciando a capire la ragione principale dell'avvio del Progetto Arca. Gallantmon X gli dice che Yggdrasil generalmente interveniva sul mondo digitale, ma che il mondo \u00e8 un luogo complesso e che, a causa di questo, il supercomputer pens\u00f2 di \"aggiustarlo\". Omnimon X gli chiede se davvero il Progetto Arca fosse questo e Gallantmon X dice a Omnimon X che \u00e8 probabilmente la ragione principale che si nascondeva dietro di esso. Gallantmon X dice che Yggdrasil aveva inoltre ideato l'essere sperimentale Dorumon per lo stesso motivo e che tutti loro erano solamente pedine del piano di Yggdrasil. Yggdrasil voleva solamente vivere: tuttavia, tutti i Digimon dal momento della sua scomparsa potranno vivere felici.\n\"D-Cyber\".\nDuke, membro dei Cavalieri Reali, digievolve in questa forma da MedievalGallantmon per inviare il gruppo dei Digiprescelti in aiuto di Omega.\nMedievalGallantmon.\n \u00e8 un Digimon guerriero di livello mega ed \u00e8 un Digimon portatore dell'Anticorpo X. Il nome \"MedievalGallantmon\" deriva dalla parola \"medieval\", parola inglese che significa \"medievale\", e da \"Gallantmon\". Il significato di questo nome \u00e8 quindi \"mostro valoroso medievale\".\nL'aspetto fisico di MedievalGallantmon \u00e8 abbastanza diverso da quello della sua forma originale: nel complesso il suo aspetto \u00e8 molto pi\u00f9 solenne. La stazza e la corporatura del Digimon rimangono prevalentemente le stesse, ma il volto di Gallantmon ora \u00e8 pi\u00f9 grosso e minaccioso, mentre la visiera del suo elmo e la corazza che ricopre il petto del Digimon sono di colore verde. La parte di armatura che ricopre il ventre, invece, ha una trama intarstiata d'oro, mentre il mantello rosso del Digimon presenta anch'esso una trama verde e un bordo dorato. MedievalGallantmon \u00e8 armato con la pi\u00f9 potente e leggendaria lancia magica \"Dynas\", in cui \u00e8 sigillato il potere della viverna.\nA \"Witchelny\", il Digiworld di un'altra dimensione, MedievalGallantmon \u00e8 chiamato \"l'Eroe Leggendario\". Nell'antica Witchelny, quando Sorcery (programmazione di alta classe) era ancora immaturo e non c'era modo che esso si difendesse dalle invasioni esterne, Witchelny era sulla strada della rovina, ma MedievalGallantmon apparve improvvisamente e respinse tutti gli invasori. Si dice che l'esistenza di MedievalGallantmon trascende il tempo e il Digimon ancora esiste, anche se ci\u00f2 non \u00e8 certo. MedievalGallantmon combatte usando l'armatura fatta da Sorcery e ha il soprannome di \"Generale del Turbine\" a causa del suo potere di governare i Digimon noti come \"Guerrieri del Vortice\", che, tra tutti i sistemi magici di Fuoco, Terra, Acqua e Vento, combattono usando armi create da Wind Sorcery. Nonostante il suo aspetto fisico non sia niente rispetto a quelli che appaiono a Digiworld, nel mondo digitale \u00e8 un Digimon chiamato \"il Guerriero della Fantasia\", poich\u00e9 degli ornamenti vistosi sono applicati all'armatura sul suo corpo e uno stemma contraddistingue la sua forma solenne.\n\"D-Cyber\".\nMedievalGallantmon \u00e8 la prima forma di Duke, uno dei Cavalieri Sacri che \u00e8 in grado di ripristinare gli Spiriti di Drago. MameTyramon \u00e8 il suo servo. Quando gli viene richiesto, Duke si rifiuta di consegnare lo Spirito di Drago per salvare Grademon e, anzi, lo sfida in battaglia. Anche se apparentemente sconfitto, Duke va vicino a uccidere Grademon e quindi impianta lo Spirito di Drago, rivelando che per ripristinare lo Spirito di Drago il Digimon deve essere vicino alla morte. Quando avverte il pericolo, Duke digievolve in Gallantmon X e provvede ad inviare il gruppo sulla strada giusta.\nGankoomon.\n \u00e8 un Digimon guerriero di livello mega. Il suo nome deriva da quello dell'imperatore cinese \"Guangwu\", fondatore della dinastia Han orientale. \"Gankoomon\" significa dunque \"mostro di Guangwu\".\nSebbene si vociferi che egli abbia stabilito la propria dimora negli angoli sud-occidentali del Mondo Digitale, Gankoomon rimane raramente nello stesso posto. Il Cavaliere Reale, pertanto, viaggia continuamente per tutto Digiworld ponendo fine, talvolta, a fenomeni inusuali e a segni di caos. A differenza degli altri Cavalieri Reali, i quali raramente mostrano il proprio volto, Gankoomon \u00e8 sempre pronto ad agire di persona; proprio per questo, egli \u00e8 ammirato da molti Digimon e ne ha altrettanti attorno a s\u00e9 da poter considerare come autentici amici. Durante il suo cammino, Gankoomon \u00e8 accompagnato da quello che egli ritiene essere il suo successore del titolo di Cavaliere Reale: Hackmon. Molto severo con questo digimon, Gankoomon gli impone continue prove da superare e lo fa allenare dalle sorelle Sistermon. Tuttavia, la sua severit\u00e0 nasconde una sorta di dolcezza nel voler vedere Hackmon al passo con gli altri Cavalieri Reali, nonch\u00e9 maggiormente indipendente.\n, che emerge dal suo corpo, \u00e8 sempre a disposizione di Gankoomon e, sebbene dalle sue labbra non escano parole, si fa coinvolgere senza sprecare fiato nel litigare. Hinukamui stesso ha in corso una Digievoluzione dal livello campione e si dice che quando il suo potere si risveglier\u00e0 non potr\u00e0 esistere alcun tipo di Digimon in grado di rivaleggiare con lui.\nJesmon.\n \u00e8 il livello mega. di Hackmon Jesmon Jesmon indossa un lungo mantello rosso, ereditato da Hackmon, e un'armatura bianca. I suoi arti e la sua coda terminano in cinque lame affilate, ognuna incisa con parole scritte in DigiCaratteri: INITIALIZE (braccio sinistro), OVERWRITE (braccio destro), TRANSFER (gamba sinistra), COMPRESSION (gamba destra), FORCED TERMINATION (coda). Possiede inoltre tre spiriti guida, chiamati Atho, Ren\u00e9 e Por in onore dei tre moschettieri. Il nome viene da \"Justice Edge Swordsman\".\n\"Digimon Adventure tri.\".\nHackmon arriva nel Mondo Reale e segue gli spostamenti di Meicoomon per diversi giorni. Quando Alphamon li raggiunge a Tokyo, Hackmon si smaterializza. In Riunione.\nAlcune settimane dopo Hackmon sorveglia ancora Meicoomon e con lei i Digiprescelti: infatti Meicoomon \u00e8 tornata con Meiko, e i Digiprescelti l'avevano difesa da Alphamon. Nessuno si accorge della presenza di Hackmon se non Leomon, tuttavia Hackmon svanisce in fretta e Leomon non riesce a vederlo. Hackmon \u00e8 presente dove avviene la battaglia contro Imperiadramon, ma nessuno si accorge di lui. Alla fine della battaglia Meicoomon si trasforma e lascia il Mondo Reale. In Determinazione\nHackmon si aggira nella Dimensione Digitale alla ricerca di Meicoomon, che non ha fatto ancora ritorno a Digiworld. Hackmon comunica a qualcuno (Homeostasis o altri suoi messaggeri) che Meicoomon non \u00e8 ancora stata trovata. Meicoomon riesce a sfuggire a Hackmon e ritorna nel Mondo Reale, scatenando il Reboot di Digiworld e dei Digimon. Dopo il Reboot i Digiprescelti vanno a Digiworld, e l\u00e0 vedono Jesmon (la forma Mega di Hackmon) che combatte contro Alphamon: dopo il Reboot ci si aspettava che tutti i Digimon fossero ai primi livelli evolutivi, ma per qualche motivo la cosa non si applica a Jesmon e Alphamon. In Confessione.\nHackmon va da Daigo Nishijima e gli riferisce che Gennai \u00e8 stato corrotto dal potere di Yggdrasil, e che Maki Himekawa si \u00e8 unita a loro per raggiungere i suoi scopi e ora \u00e8 a Digiworld. Hackmon avvisa Daigo che se Meicoomon dovesse cadere nelle mani di Yggdrasil sarebbe la fine per Digiworld. In Perdita.\nJesmon interviene per eliminare Meicoomon, digievoluta in Raguelmon. Sia Alphamon sia i Digiprescelti cercano di impedirglielo, portando a una battaglia tra tutti contro tutti che si risolve nella trasformazione di Raguelmon in Ordinemon, portando a compimento un altro tassello del piano di Yggdrasill. In Simbiosi.\nOrdinemon \u00e8 troppo potente sia per i Digiprescelti sia per l'esercito giapponese, quindi Homeostasis pianifica il reboot del Mondo Reale. I Digiprescelti recuperano dalla memoria di Ordinemon i ricordi di tutti i Digimon coinvolti nel reboot, indebolendo notevolmente Ordinemon: questo convince Hackmon a tornare da Homeostasis perch\u00e9 fermi il reboot. Jesmon poi torna ad aiutare i Digiprescelti, tagliando un'ala a Ordinemon per aiutare Gatomon a liberarsi dal suo interno. Il digivice di Meiko permette a Omnimon e agli altri Digimon partner al livello Mega di fondersi in Omnimon (Merciful Mode), che elimina Ordinemon. In Il nostro Futuro.\nMagnamon.\n, , \u00e8 un Digimon guerriero di livello armor, unico tra tutti i Cavalieri Reali noti a non essere di livello mega. Il nome \"Magnamon\" viene dalla parola latina \"magna\", che significa \"grande di dimensioni\" o, com'\u00e8 probabile in questo caso, \"eccezionale, perfetto\". \"Magnamon\" significa quindi \"mostro eccezionale\".\nMagnamon \u00e8 un Digimon non troppo grande di dimensioni di colore blu e dagli occhi di colore rosso, ricoperto su volto, petto, spalle, braccia, vita, ventre e gambe da un'armatura dorata. Sulla parte di armatura che protegge il ventre del Digimon \u00e8 presente il simbolo della Digipietra dei Miracoli.\nMembro dei Cavalieri Reali, Magnamon ha ottenuto questa forma armordigievolvendo grazie al potere del Digiuovo dei Miracoli. Infatti, dispone dell'attributo \"Metallo\" di quel Digiuovo; inoltre, la sua armatura \u00e8 composta del supermetallo Digiclonoide. Magnamon possiede una tremenda abilit\u00e0 difensiva, ma ha anche un potenziale offensivo pari a quello di un Digimon di livello mega o addirittura superiore. Anche se uno di coloro che hanno ottenuto il potere del Digiuovo dei Miracoli si trova in una qualche situazione difficile, questo Digimon riuscir\u00e0 a trarsi d'impaccio proprio grazie al potere di questi Miracoli, ma costui pu\u00f2 invocare questo Oggetto Miracoloso solo quando la situazione \u00e8 appropriata.\n\u00c8 doppiato in giapponese da Junko Noda in \"X-Evolution\" e da Tatsuhisa Suzuki. In \"Savers\".\n\"Digital Monster X-Evolution\".\nMagnamon rimane fieramente leale a Yggdrasil durante tutto il film e gli viene affidato il compito di catturare Dorugamon, che viene portato da Yggdrasil. Quando Alphamon e Omnimon decidono di andare a fermare Yggdrasil, Magnamon dichiara apertamente di credere ancora nel loro leader; tuttavia, non fa niente per fermare i suoi due compagni, eccetto avvertire Yggdrasil del loro arrivo.\n\"Digimon Savers\".\nMagnamon viene presentato nella serie quando la DATS incontra per la prima volta Yggdrasil e i Cavalieri Reali. Yggdrasil ordina ai Cavalieri Reali di distruggere la DATS, ma questi vengono interrotti dall'improvvisa apparizione di Sleipmon, che porta via i membri della DATS salvandoli da morte certa. Successivamente sostiene una breve conversazione con Dynasmon riguardo alla battaglia di Craniummon contro ShineGreymon, in cui si dichiara fiducioso della vittoria finale del loro compagno.\nQuando Yggdrasil si reca al Monte Fuji per distruggere il mondo umano, i Cavalieri Reali lo seguono e si uniscono alla DATS nel mettere in dubbio la sovranit\u00e0 del loro signore, finendo per svelare l'imperfezione di Yggdrasil. Gli altri Cavalieri Reali si uniscono quindi a Craniummon nel tenere il mondo digitale separato da quello reale, poich\u00e9 il loro compagno \u00e8 piuttosto indebolito a causa dei colpi ricevuti da Yggdrasil, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nMagnamon X.\n \u00e8 un Digimon guerriero di livello armor. Questo Digimon \u00e8 un Magnamon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da Magnamon e dalla \"X\", segnale dell'evidente presenza dell'Anticorpo X.\nTrasformandosi in questa forma, l'aspetto fisico del Digimon non cambia molto; tuttavia, la sua armatura subisce una mutazione profonda. Diventa infatti pi\u00f9 grande e imponente, coprendo una parte maggiore del corpo di Magnamon. Inoltre, i tratti dell'armatura si fanno pi\u00f9 duri e marcati, dando al Digimon un aspetto pi\u00f9 minaccioso.\nLa sua armatura, come nella sua versione normale, \u00e8 composta del supermetallo Digiclonoide, ma ora \u00e8 completamente integrata con il corpo di Magnamon X tramite l'azione dell'Anticorpo X, al punto che l'armatura possiede una natura simile a quella dei muscoli. Durante la battaglia, la durezza dell'armatura aumenter\u00e0 con il tempo; se essa entra nello stato di Digiclonoide Dorato in cui l'intero corpo del Digimon brilla di luce dorata, sar\u00e0 completamente invulnerabile.\n\"D-Cyber\".\nMagna dei Miracoli \u00e8 uno dei pochi Cavalieri Sacri sopravvissuti. Dopo la sconfitta di Dexmon, Magna usa i suoi Miracoli per permettere a Hikaru Ryuuji di tornare nel mondo reale.\nOmnimon.\n \u00e8 un Digimon guerriero di livello mega. Il nome \"Omnimon\" deriva dalla parola inglese \"\"omni\", abbreviazione di \"omnipotent\"\", che indica l'onnipotenza. \"Omnimon\" pu\u00f2 quindi tradursi con \"mostro onnipotente\". Il nome originale del Digimon, invece, \"Omegamon\" deriva dalla frase greca \"Io sono l'Alfa e l'Omega\" (\u1f10\u03b3\u1f7c \u03c4\u1f78 \u0391 \u03ba\u03b1\u1f76 \u03c4\u1f78 \u03a9 \"Eg\u014d to Alpha kai to Omega\"), un appello rivolto a Ges\u00f9 nel Libro della Rivelazione. Il nome \"Omegamon\", quindi, \u00e8 traducibile come \"mostro della fine\".\nIl suo corpo \u00e8 completamente coperto da un'armatura bianca, adornata da segni neri, blu e gialli. Il suo braccio sinistro termina con la testa di WarGreymon e quello destro con la testa di MetalGarurumon, conferendogli due attacchi principali (Spada Trascendente e Cannone Supremo). Il mantello che indossa si estende oltre la larghezza del suo corpo.\nMembro dei Cavalieri Reali, \u00e8 la fusione tra i Digimon dei \"Virus Busters\" WarGreymon e MetalGarurumon, avvenuta grazie alle potenti volont\u00e0 di coloro che desiderano la pace. \u00c8 un Digimon che combina le qualit\u00e0 speciali di due corpi, cos\u00ec che \u00e8 un guerriero di diverse tipologie che \u00e8 in grado di dimostrare in ogni situazione le sue abilit\u00e0. \u00c8 armato con la \"Grey Sword\" (\"Spada Grey\") e il \"Brave Shield Omega\" (\"OmniScudo del Coraggio\") sul suo braccio sinistro che ha ereditato le capacit\u00e0 di WarGreymon, mentre con il \"Garuru Cannon\" (\"Cannone Garuru\") e dei missili sul suo braccio destro con le capacit\u00e0 di MetalGarurumon. Il mantello sul suo dorso si sviluppa automaticamente quando schiva l'attacco di un nemico o quando \u00e8 in volo. Sul \"Brave Shield Omega\" \u00e8 presente il simbolo della Digipietra del Coraggio, mentre sul suo petto c'\u00e8 un simbolo che \u00e8 la combinazione di quelli delle Digipietre del Coraggio e dell'Amicizia. Il Digicodice sulla \"Grey Sword\" significa .\n\u00c8 doppiato in giapponese da Hideyuki Tanaka in \"X-Evolution\" e da Hiroki Takahashi in \"Savers\".\n\"Digital Monster X-Evolution\".\nOmnimon appare in \"X-Evolution\" in quanto leader dei Cavalieri Reali durante l'assenza di Alphamon. \u00c8 fedele a Yggdrasil e inizialmente porta avanti il Progetto Arca alla lettera.\nQuando Dukemon si confronta con lui riguardo a Yggdrasil, Omnimon non \u00e8 disposto a disobbedire a Yggdrasil e finisce per combattere con Gallantmon, uccidendolo. Scosso dalla morte del suo amico, Omnimon inizia a mettere in dubbio la sovranit\u00e0 di Yggdrasil. \u00c8 solo quando Alphamon salva la vita di Omnimon donandogli il suo Anticorpo X che Omnimon abbandona il suo sovrano: si trasforma quindi in Omnimon X.\n\"Digimon Savers\".\nOmnimon viene presentato nella serie quando la DATS incontra per la prima volta Yggdrasil e i Cavalieri Reali. Yggdrasil ordina ai Cavalieri Reali di distruggere la DATS, ma questi vengono interrotti dall'improvvisa apparizione di Sleipmon, che porta via i membri della DATS salvandoli da morte certa. Successivamente Omnimon attacca una citt\u00e0 del mondo umano e riappare brevemente quando Yggdrasil viene espulso dal corpo di Suguru Daimon.\nQuando Yggdrasil si reca al Monte Fuji per distruggere il mondo umano, i Cavalieri Reali lo seguono e si uniscono alla DATS nel mettere in dubbio la sovranit\u00e0 del loro signore, finendo per svelare l'imperfezione di Yggdrasil. Gli altri Cavalieri Reali si uniscono quindi a Craniummon nel tenere il mondo digitale separato da quello reale, poich\u00e9 il loro compagno \u00e8 piuttosto indebolito a causa dei colpi ricevuti da Yggdrasil, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nOmnimon X.\n \u00e8 un Digimon guerriero di livello mega. Questo Digimon \u00e8 un Omnimon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da Omnimon e dalla \"X\", segnale dell'evidente presenza dell'Anticorpo X.\nIl suo aspetto fisico non differisce molto dalla sua versione priva di Anticorpo X. I tratti della sua armatura sono infatti pi\u00f9 duri e marcati, alterando solo in parte i lineamenti del Digimon. L'armatura \u00e8 per\u00f2 decisamente pi\u00f9 imponente, cos\u00ec come le teste di WarGreymon e MetalGarurumon presenti sulle braccia del Digimon, che hanno anch'esse i lineamenti pi\u00f9 marcati.\nQuando Omnimon acquisisce esperienza affrontando combattimenti contro Digimon contaminati dall'Anticorpo X, raccoglie lentamente i dati dell'Anticorpo e attiva in s\u00e9 la mutazione, trasformandosi in Omnimon X. In questa forma non solo il Digimon guadagna l'attacco definitivo \"All Delete\", ma anche un'abilit\u00e0 nota come \"Omega InForce\" (\"Omega gaIned Force\"), una delle tre abilit\u00e0 InForce conferite esclusivamente a membri dei Cavalieri Reali (le altre due sono la \"Alpha InForce\" di Alphamon e la \"UlForce\" di UlforceVeedramon). Questa abilit\u00e0 permette a Omnimon di predire cosa accadr\u00e0 nei momenti seguenti della battaglia, dandogli la capacit\u00e0 di contrattaccare efficacemente a ogni possibile situazione.\n\"Digital Monster X-Evolution\".\nDopo il sacrificio di Alphamon (Ouryuken) contro Dexmon, Omnimon acquisisce l'Anticorpo X di Alphamon e, trasformandosi nella sua nuova forma, vede le azioni di Yggdrasil per quello che sono in realt\u00e0. Omnimon X distrugge quindi Yggdrasil con l\"'All Delete\", riavviando Digiworld. Nell'epilogo del film, lo si vede scambiare qualche parola con il suo caro amico Gallantmon X.\n\"D-Cyber\".\nUno dei pochi Cavalieri Sacri rimanenti, Omega, un Omnimon X, appare quando il DexDorugoramon di Hikaru si scatena, senza alcun controllo. Il Cavaliere Sacro \u00e8 troppo forte per il Digimon, tuttavia, finch\u00e9 Hikaru non interferisce nel combattimento e fa tornare in s\u00e9 DexDorugoramon. In ogni caso, dopo che lo Spirito di Drago di Dorumon viene rubato, Omnimon invia Hikaru, Teru e Masuken da un altro Cavaliere Sacro, Duke, mentre lui prova a rintracciare MetalPhantomon. Omnimon X \u00e8 dunque testimone della nascita di Dexmon e viene immediatamente malmenato da lui, finch\u00e9 Hikaru e gli altri non intervengono e prendono parte loro stessi al combattimento.\nOmnimon Zwart.\n \u00e8 un Digimon guerriero di livello mega. Il suo nome e il suo design derivano da Omnimon e dalla parola olandese \"zwart\", che significa \"nero\". Recentemente si \u00e8 scoperto che se una particolare secrezione nota come \"Digitron Nero\" viene a contatto con un Omnimon mentre questo \u00e8 impegnato nel processo di fusione, quest'ultimo nascer\u00e0 temporaneamente come un Digimon guerriero nero. Omnimon Zwart mostra un ulteriore incremento di potere rispetto a Omnimon, a cominciare dalle armi presenti su entrambe le sue braccia. Il Digicodice impresso sulla sua \"Grey Sword\" significa \"Terminazione\".\nSleipmon.\n \u00e8 un Digimon guerriero di livello mega. Il nome di questo Digimon deriva dal leggendario Sleipnir, il cavallo a otto zampe del dio Odino nella mitologia norrena.\nContrariamente a quasi tutti gli altri Cavalieri Reali, Sleipmon \u00e8 un Digimon dall'aspetto animale che potrebbe anche essere definito \"bizzarro\" confrontandolo con quello degli altri Cavalieri. Il suo corpo \u00e8 interamente fasciato da un'armatura rossa con una trama azzurra sulle zampe. Ha una criniera dal pelo violetto e una coda dal pelo azzurro chiaro simili a quelle di un cavallo, mentre sul suo petto \u00e8 presente un volto anch'esso simile a quello di un cavallo. Anteriormente il Digimon presenta una veste bianca, anche questa con trama azzurra, mentre intorno alle zampe, ognuna terminante con un grosso zoccolo grigio, \u00e8 presente un anello dorato. Infine, sul dorso di Sleipmon sono presenti due grosse ali dorate. Con la mano sinistra Sleipmon brandisce la balestra sacra M\u00faspellsheimr, mentre con la destra sostiene lo scudo sacro Niflheimr. Sui cosciali della sua armatura \u00e8 presente il simbolo del Digiuovo del Destino.\nL'armatura rossa di Sleipmon \u00e8 costituita da Digiclonoide Rosso, che garantisce un grandissimo potere difensivo, cos\u00ec che anche i Digimon di livello mega non riescono facilmente a danneggiare Sleipmon. Le sue sei zampe possiedono una mobilit\u00e0 insuperabile, tanto che per lui \u00e8 possibile muoversi istantaneamente ad altissime velocit\u00e0, cosa che la sua robusta costituzione non suggerirebbe. Sleipmon funge da guardiano per le antichissime rovine che riposano sotto gli spessi ghiacci del polo nord di Digiworld, poich\u00e9 si dice che alcuni dati di programmazione essenziali che riguardano la creazione di Digiworld siano sigillati all'interno di queste rovine.\n\u00c8 doppiato in giapponese da Nanaho Katsuragi.\n\"Digimon Savers\".\nSleipmon appare per la prima volta nell'episodio \"Il pi\u00f9 forte gruppo di cavalieri! Il raduno dei Cavalieri Reali!\". In questo episodio, Masaru Daimon, Agumon, Touma H. Norstein, Gaomon, Yoshino Fujieda, Lalamon, Ikuto Noguchi e Falcomon stanno per essere giustiziati dai Cavalieri Reali al servizio di Yggdrasil, ma vengono salvati dall'improvviso arrivo di Sleipmon, che li afferra e fugge con l'intento di riportarli nel mondo reale. I Cavalieri Reali cercano di fermarlo ma, mentre l'attacco di Magnamon va a vuoto, quello di Gallantmon raggiunge Sleipmon e lo ferisce gravemente. Tuttavia, il Digimon riesce comunque a riportare i membri della DATS nel mondo reale, dove, nell'episodio successivo \"Confermalo con un pugno! I sentimenti di pap\u00e0!\", viene rivelata la sua vera identit\u00e0: Sleipmon \u00e8 la forma di livello mega di Kudamon, il Digimon partner del Capitano Satsuma. Il Digimon \u00e8 gravemente ferito, ma \u00e8 costretto a tornare a combattere dall'arrivo di Gallantmon, fermamente intenzionato a eliminare i membri della DATS. Sleipmon \u00e8 malridotto e sa di non poter vincere, quindi utilizza il suo attacco \"Icy Breath\" per circondare s\u00e9 stesso e Gallantmon di ghiaccio impenetrabile, affinch\u00e9 Gallantmon non possa pi\u00f9 nuocere ai suoi amici. I due Cavalieri Reali precipitano quindi nella Baia di Tokyo. Sleipmon riappare brevemente un'ultima volta nell'episodio \"Proteggiamo il futuro! La battaglia finale della DATS!\", in cui si rivela che il Digimon ha usato la propria Digisoul per liberare dal ghiaccio s\u00e9 stesso e Gallantmon, ormai consapevole della situazione e schierato con la DATS.\nUlforceVeedramon.\n \u00e8 un Digimon guerriero di livello mega. Il nome \"UlforceVeedramon\" deriva dalle parole inglesi \"\"Ul\", abbreviativo di \"ultimate\"\" che significa \"definitivo\", \"force\", che significa \"forza\", \"\"Vee\", traslitterazione di \"V\", a sua volta abbreviativo di \"victory\"\" che significa \"vittoria\" e \"\"dra\", abbreviativo di \"dragon\"\" che significa \"drago\". \"UlforceVeedramon\" significa quindi \"mostro drago vittorioso dalla forza definitiva\".\nUlforceVeedramon \u00e8 rivestito completamente da un'armatura in prevalenza azzurra, ma in parte anche bianca. Sul petto \u00e8 presente una grossa \"V\" dorata, mentre gli spallacci dell'armatura hanno un bordo anch'esso dorato. Ha due corna sulla testa e due ali, anch'esse azzurre, sul dorso. A ogni polso \u00e8 innestato un \"V-Bracelet\" (\"Bracciale Vee\"), che ha la facolt\u00e0 di sviluppare una lama o uno scudo di energia.\n\u00c8 il pi\u00f9 veloce di tutti i Cavalieri Reali e non c'\u00e8 nessuno che riesca a seguire i suoi movimenti. Inoltre, l'armatura che avvolge il suo corpo \u00e8 composta dal rarissimo e leggerissimo Digiclonoide Blu, molto raro tra i vari tipi di Digiclonoide, cos\u00ec che possa \"spaccare il cielo\" e \"dividere la terra\".\n\u00c8 doppiato in giapponese da Satoshi Tsuruoka.\n\"Digimon Savers\".\nUlforceVeedramon viene presentato nella serie quando la DATS incontra per la prima volta Yggdrasil e i Cavalieri Reali. Yggdrasil ordina ai Cavalieri Reali di distruggere la DATS, ma questi vengono interrotti dall'improvvisa apparizione di Sleipmon, che porta via i membri della DATS salvandoli da morte certa. Successivamente UlforceVeedramon attacca l'Egitto insieme a un battaglione di Knightmon e riappare brevemente quando Yggdrasil viene espulso dal corpo di Suguru Daimon.\nQuando Yggdrasil si reca al Monte Fuji per distruggere il mondo umano, i Cavalieri Reali lo seguono e si uniscono alla DATS nel mettere in dubbio la sovranit\u00e0 del loro signore, finendo per svelare l'imperfezione di Yggdrasil. Gli altri Cavalieri Reali si uniscono quindi a Craniummon nel tenere il mondo digitale separato da quello reale, poich\u00e9 il loro compagno \u00e8 piuttosto indebolito a causa dei colpi ricevuti da Yggdrasil, mentre la DATS incalza Yggdrasil. Dopo la sconfitta di Yggdrasil, i Cavalieri Reali tornano a Digiworld.\nUlforceVeedramon X.\n \u00e8 un Digimon guerriero di livello mega. Questo Digimon \u00e8 un UlforceVeedramon che \u00e8 stato contagiato dall'Anticorpo X, trasformando il suo aspetto fisico e le sue caratteristiche. Anche il suo nome, infatti, deriva da UlforceVeedramon e dalla \"X\", segnale dell'evidente presenza dell'Anticorpo X.\nIl suo aspetto fisico non differisce molto dalla sua versione priva di Anticorpo X. I tratti della sua armatura sono infatti pi\u00f9 duri e marcati, rendendo il Digimon pi\u00f9 minaccioso, mentre le sue corna sono pi\u00f9 pronunciate e la \"V\" sul petto del Digimon \u00e8 pi\u00f9 lunga e longilinea. In questa versione anche le caratteristiche draconiche di UlforceVeedramon vengono accentuate molto."}
{"id": "3495451", "revid": "287204", "url": "https://it.wikipedia.org/wiki?curid=3495451", "title": "\u00c1ngel Molinari", "text": "Biografia.\nSuccessore di Luis Minuto, che termin\u00f2 il suo incarico prima della fine dell'anno, Molinari fu nominato presidente per i mesi rimanenti; il 20 novembre 1932 il River vince il suo primo titolo nel calcio professionistico argentino. Nel 1936 fu presidente della Asociaci\u00f3n del F\u00fatbol Argentino."}
{"id": "3495454", "revid": "125894737", "url": "https://it.wikipedia.org/wiki?curid=3495454", "title": "Black Blood Brothers", "text": " \n \u00e8 una serie di light novel scritta Kouhei Azano ed illustrata da Yuuya Kusaka. La serie \u00e8 conosciuta anche con il nome . Dalla serie di light novel sono poi stati tratti anche una serie televisiva anime di 12 episodi e un manga di un volume. In Italia l'anime \u00e8 stato acquistato da Yamato Video e la sua trasmissione \u00e8 avvenuta tra il 2013 e il 2014 sul canale YouTube Yamato Animation dell'azienda milanese prima sottotitolato e poi doppiato oggi non piu disponibile \nTrama.\nLa vicenda si svolge dieci anni dopo la guerra santa a Honkong. Durante questa guerra, Jiro Mochizuki, alias Silver Blade, un vampiro, combatteva in difesa dei bambini di Koloown. Durante la storia, Jiro ritorna in Giappone con il fratello minore, Kotaro.Ben presto scopriranno per\u00f2 che i bambini salvati da Jiro sono ora ricercati come infiltrati nella \"zona speciale\", una citt\u00e0 prospera dove \u00e8 vietato l'accesso alla stirpe di Koloown. Silver dovr\u00e0 combattere ancora per salvare il fratello, rapito da un bambino di Kowloon.\nPersonaggi.\nun'orfana che cerca di mediare il dialogo tra vampiri ed esseri umani, tra i quali scorre un odio sconfinato."}
{"id": "3495456", "revid": "33751", "url": "https://it.wikipedia.org/wiki?curid=3495456", "title": "B.League 2008-2009", "text": "La B.League 2008-09 \u00e8 stata la settima edizione del campionato di calcio del Bangladesh, la seconda come \"Bangladesh League\". Cominciata il 13 settembre, \u00e8 terminata il 17 febbraio.\nCollegamenti esterni.\nStatistiche su Soccerway"}
{"id": "3495459", "revid": "1793900", "url": "https://it.wikipedia.org/wiki?curid=3495459", "title": "Litigio", "text": "Il Litigio \u00e8 un dipinto a olio su tavola (107x95 cm) di Dosso Dossi, databile al 1514-1516 circa e conservato nella Fondazione Giorgio Cini di Venezia.\nDescrizione e stile.\nL'opera, una rappresentazione simbolica dall'Ira, ha un insolito formato a losanga e mostra due donne che si accapigliano violentemente. Una ha un velo giallo/arancio e prende l'altra al collo, che \u00e8 vestita di un ampio corpetto rosso ricamato di nero, tipico attributo dell'Ira, e con una ghirlanda di fiorellini che le decora la testa. La seconda afferra la rivale per la mascella e le tira i capelli attraverso il velo. Vari elementi, come la schiuma alla bocca, gli occhi rossi e le facce rigonfie rimandano all'umore sanguigno, quello pi\u00f9 facile all'iracondia.\nAltre due figure maschili si trovano a sinistra: un ragazzo che si strappa i capelli, tipico gesto delle personificazioni dell'ira, e un altro che se la ride alle spalle delle donne, simbolo di malizia. In primo piano, su una pietra chiara, stanno un bicchiere rovesciato e una pagnotta smozzicata, forse un riferimento allo scompiglio portato dalla collera."}
{"id": "3495465", "revid": "767487", "url": "https://it.wikipedia.org/wiki?curid=3495465", "title": "Souls for Sables", "text": "Souls for Sables \u00e8 un film del 1925 diretto da James C. McKay sotto la supervisione di A.P. Younger.\nProduzione.\nIl film fu prodotto dalla Tiffany Productions.\nDistribuzione.\nFu il primo film distribuito dalla Tiffany Productions, la compagnia di produzione fondata da Robert Z. Leonard, Mae Murray che avevano sciolto la loro collaborazione dopo il divorzio.\nIl film usc\u00ec in sala il 14 settembre 1925: fu un grande successo per la protagonista Claire Windsor\nData di uscita.\nIMDb\nAlias"}
{"id": "3495466", "revid": "287204", "url": "https://it.wikipedia.org/wiki?curid=3495466", "title": "Jos\u00e9 Bernasconi", "text": "Biografia.\nBernasconi fu il secondo presidente nella storia della societ\u00e0, avendo rilevato Leopoldo Bard nel 1909. Durante il suo mandato, il club ritorn\u00f2 al primo campo sportivo che aveva ottenuto, quello nella zona della D\u00e1rsena Sur: proprio Bernasconi, all'epoca presidente della Dresco, un'azienda con sede a Buenos Aires, aveva fornito il terreno alternativo, nella zona di Sarand\u00ed."}
{"id": "3495472", "revid": "436907", "url": "https://it.wikipedia.org/wiki?curid=3495472", "title": "The Campfire Headphase", "text": "The Campfire Headphase \u00e8 il terzo album in studio del gruppo scozzese di musica elettronica Boards of Canada. \u00c8 stato pubblicato nel 2005 dall'etichetta indipendente britannica Warp Records. \u00c8 il primo album del gruppo in cui vengono utilizzati strumenti acustici (chitarre) e convenzionali.\nIl disco.\nCome i precedenti lavori, l'album \u00e8 stato prodotto e registrato dagli stessi Boards of Canada presso i loro studi dell'Hegaxon Sun in Scozia.\nLa traccia \"Oscar See Throught Red Eye\" \u00e8 stata pubblicata in formato digitale il 5 settembre 2005 dal sito Bleep.com, un negozio online della Warp Records. Il 4 ottobre seguente \u00e8 stata pubblicata su iTunes la traccia \"Dayvan Cowboy\".\nNell'aprile 2006 \u00e8 stato pubblicato un videoclip per il brano \"Dayvan Cowboy\". Questo video, diretto da Melissa Olson, comprende nel montaggio delle riprese del lancio di Joe Kittinger dall'altezza di 19,5 miglia e dell'attivit\u00e0 di surfista Laird Hamilton."}
{"id": "3495473", "revid": "76963", "url": "https://it.wikipedia.org/wiki?curid=3495473", "title": "Kestie Morassi", "text": "Carriera.\nNel 2005 partecipa al film \"Wolf Creek\".\n\u00c8 conosciuta poi per aver interpretato Natalie nella trilogia di \"Satisfaction\" al fianco di Bojana Novakovi\u0107 e Robert Mammone. La serie \u00e8 stata mandata in onda prima su Fox life, all'interno del ciclo sexelife (vietato ai minori dei 16 anni), alle 23:00, dove ottenne un successo spettacolare. Dopo un'attesa, la serie si replic\u00f2 sul canale del digitale terrestre Cielo. Poi, sempre su foxlife, arriv\u00f2 la terza ed ultima stagione della fiction televisiva."}
{"id": "3495477", "revid": "125496285", "url": "https://it.wikipedia.org/wiki?curid=3495477", "title": "Chiappa Rhino", "text": "La Chiappa Rhino \u00e8 una rivoltella italiana.\nProdotta da Chiappa Firearms e progettata da Antonio Cudazzo ed Emilio Ghisoni (designer della Mateba Autorevolver). Analogamente alla Mateba, la canna \u00e8 allineata alla camera pi\u00f9 bassa del tamburo, quindi ha la canna abbassata, cos\u00ec minimizzando il momento applicato dal rinculo sul braccio del tiratore, diminuendo l'alzata della canna e migliorando la precisione. La pistola \u00e8 disponibile in una diversa variet\u00e0 di lunghezze di canna, l'arma pu\u00f2 essere in acciaio inox nero o lucido."}
{"id": "3495479", "revid": "6923", "url": "https://it.wikipedia.org/wiki?curid=3495479", "title": "I.DE.A", "text": ""}
{"id": "3495483", "revid": "6923", "url": "https://it.wikipedia.org/wiki?curid=3495483", "title": "I.DE.A.", "text": ""}
{"id": "3495484", "revid": "72842851", "url": "https://it.wikipedia.org/wiki?curid=3495484", "title": "Allegoria della Fortuna", "text": "L'Allegoria della Fortuna \u00e8 un dipinto a olio su tela (179x217 cm) di Dosso Dossi, databile al 1535-1538 circa e conservato nel Getty Museum di Los Angeles.\nDescrizione e stile.\nSu uno sfondo scuro si stagliano le due figure simboliche del Caso e della Fortuna. Il primo \u00e8 un giovane atletico, vestito solo di un drappo rosso bordato d'oro, che \u00e8 vicino a una coppa con alti manici e sventola con la destra un mazzo di biglietti della lotteria, gioco all'epoca molto diffuso. \nLa Fortuna regge la cornucopia, antico attributo della dea Tyche con il quale dispensava abbondanza e fertilit\u00e0. Essa ha un mantello fluttuante, che indica la sua mutevolezza, e si trova su una grossa bolla, che sembra per scoppiare, altra allusione alla sua instabilit\u00e0. Indossa inoltre i calzari, simbolo del Fato che decide il destino umano."}
{"id": "3495490", "revid": "6923", "url": "https://it.wikipedia.org/wiki?curid=3495490", "title": "I.D.E.A.", "text": ""}
{"id": "3495491", "revid": "1573940", "url": "https://it.wikipedia.org/wiki?curid=3495491", "title": "Pteropus mahaganus", "text": "La volpe volante di Sanborn (Pteropus mahaganus ) \u00e8 un pipistrello appartenente alla famiglia degli Pteropodidi, endemico delle Isole Salomone.\nDescrizione.\nDimensioni.\nPipistrello di grandi dimensioni, con lunghezza dell'avambraccio tra 131,8 e 153,3\u00a0mm, la lunghezza della testa e del corpo tra 200 e 225\u00a0mm, un peso fino a 520\u00a0g ed un'apertura alare fino a 1,054\u00a0m.\nAspetto.\nIl colore del dorso \u00e8 marrone scuro densamente cosparso di peli argentati, mentre le parti ventrali sono giallo-brunatre intense. Le spalle sono pi\u00f9 chiare delle parti ventrali. La testa \u00e8 ricoperta di lunghi peli brunastri. Le orecchie sono lunghe ed arrotondate. Le ali sono attaccate sul dorso nella regione lombare. I maschi hanno un ciuffo di peli color ruggine intorno a delle ghiandole situate sui lati del collo. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. La dentatura \u00e8 insolitamente delicata.\nBiologia.\nAlimentazione.\nSono stati osservati mentre si cibano di infiorescenze della Palma da cocco durante la notte. La particolare dentatura indica che questa specie si ciba principalmente di nettare.\nRiproduzione.\nAlcune femmine che allattavano sono state catturate nei mesi di marzo ed aprile.\nDistribuzione e habitat.\nL'areale di questa specie \u00e8 ristretto ad alcune delle Isole Salomone: Buka, Bougainville, Choiseul, Tanabuli, San Jorge e Santa Isabel.\nTassonomia.\nIn accordo alla suddivisione del genere \"Pteropus\" effettuata da Andersen, \"P. mahaganus\" \u00e8 stato inserito successivamente nello \"P. scapulatus species Group\", insieme a \"P. scapulatus\" stesso, \"P. gilliardorum\" e \"P. woodfordi\". Tale appartenenza si basa sulle caratteristiche di non avere un ripiano basale nei premolari e di avere denti masticatori eccessivamente ridotti.\nAltre specie simpatriche dello stesso genere: \"P. admiralitatum\" e \"P. rayneri\".\nStato di conservazione.\nLa IUCN Red List, considerata la ristrettezza del suo areale ed il progressivo declino del suo habitat forestale, classifica \"P. mahaganus\" come specie vulnerabile (VU)."}
{"id": "3495492", "revid": "6923", "url": "https://it.wikipedia.org/wiki?curid=3495492", "title": "I.DE.A Institute", "text": ""}
{"id": "3495494", "revid": "2033069", "url": "https://it.wikipedia.org/wiki?curid=3495494", "title": "Ringer", "text": "Ringer \u00e8 una serie televisiva statunitense prodotta dal 2011 al 2012.\nLo show, prodotto e interpretato da Sarah Michelle Gellar, vede al centro delle vicende Bridget, una spogliarellista tossicodipendente che, testimone di un omicidio, si nasconde assumendo l'identit\u00e0 della ricca sorella gemella Siobhan, per scoprire che la sua apparente vita perfetta \u00e8 tanto pericolosa quanto quella dalla quale cerca di fuggire.\nLa serie \u00e8 stata trasmessa in prima visione negli Stati Uniti da The CW dal 13 settembre 2011. Il 12 ottobre successivo, il canale ha poi ordinato una stagione completa della serie, di 22 episodi. L'11 maggio 2012 il network ha annunciato la cancellazione della serie al termine della prima stagione. In Italia la serie \u00e8 stata trasmessa su Rai 2 dal 27 maggio al 22 luglio 2012, dopo che la RAI ne aveva acquisito i diritti nel dicembre 2011.\nTrama.\nBridget Kelly \u00e8 una spogliarellista tossicodipendente. La donna viene messa sotto la protezione dell'agente dell'FBI Victor Machado dopo aver accettato di testimoniare contro il suo aguzzino, il malavitoso Bodaway Macawi, che ha commesso un omicidio. Temendo per la sua stessa vita, in quanto unica testimone, Bridget fugge a New York per ricongiungersi con la ricca sorella gemella Siobhan.\nPoco dopo il suo arrivo a New York, Siobhan, che ha tenuto segreta l'esistenza di Bridget alla sua famiglia, si suicida gettandosi in mare. Bridget assume l'identit\u00e0 di sua sorella e cerca di integrarsi alla perfezione nella sua apparente vita perfetta, spacciandosi per Siobhan col marito Andrew, la figliastra Juliet, la migliore amica Gemma e il marito di quest'ultima, Henry, con il quale Siobhan aveva una relazione segreta. L'unica persona che sa di quanto sta capitando \u00e8 Malcolm Ward, lo sponsor di Bridget. Quest'ultima, che credeva di poter essere al sicuro nella vita di sua sorella, scopre esattamente di trovarsi al punto di partenza, visto che qualcuno desidera ardentemente la morte di Siobhan."}
{"id": "3495495", "revid": "6923", "url": "https://it.wikipedia.org/wiki?curid=3495495", "title": "IDEA Institute", "text": ""}
{"id": "3495501", "revid": "767487", "url": "https://it.wikipedia.org/wiki?curid=3495501", "title": "Skanderbeg l'eroe albanese", "text": "Skanderbeg l'eroe albanese (\"Heroi Kombetar Skenderbeu\") \u00e8 un film del 1953 e diretto da Sergej Iosifovi\u010d Jutkevi\u010d.\nFilm biografico sull'eroe nazionale albanese Giorgio Castriota Scanderbeg, primo lungometraggio della cooperazione albano-sovietica.\nSulla figura di Scanderbeg nel 2009 \u00e8 stato realizzato un nuovo film documentario.\nTrama.\nSkanderbeg unisce i principi d'Albania durante il suo matrimonio tra la sorella Donika e Carlo Thopia. Poi viene tradito dal nipote Hamza, che si mette dalla parte dei Turchi, cos\u00ec Skanderbeg inizia ad arruolare gente comune, pastori, falegnami e barboni, unirli per combattere i Turchi.\nIl film ha scene di massa, battaglie storiche e il famoso assedio alla citt\u00e0 di Croia.\nProduzione.\nDistribuito da Eurostar, il film \u00e8 in dvd dal 23 ottobre 2004.\nIl film \u00e8 uscito in diverse date solo in alcuni paesi del mondo:"}
{"id": "3495503", "revid": "124815091", "url": "https://it.wikipedia.org/wiki?curid=3495503", "title": "Honda Deauville", "text": "La Honda Deauville anche noto come NT650V fino al 2005 e successivamente come NT700V, \u00e8 una motocicletta stradale da turismo prodotta dalla casa motociclistica giapponese Honda dal 1998 per il mercato europeo, in sostituzione del NTV650 Revere. Lanciato come la Deauville NT650V, la moto era spinta da un motore 650 cc bicilindrico a V di 52\u00b0. Nel 2006, la cilindrata fu portata a 680 cc e la moto \u00e8 stata rimarchiata come Deauville NT700V. L'erogazione della potenza avviene tramite un cardano attraverso un cambio a cinque rapporti.\nIl contesto.\nLa moto \u00e8 una stradale semicarenata per uso turistico, erede diretta della Pacific Coast 800 e della NTV 650 Revere, dalla quale ha ereditato il motore, il telaio e la trasmissione a cardano. Integra le borse nella carrozzeria (16 e 18 litri nella prima edizione), vani per piccoli oggetti integrati nella semicarena ai lati del manubrio e del parabrezza. Ai lati del cruscotto ci sono gli alloggiamenti per gli altoparlanti da 10\u00a0cm. La sella \u00e8 comoda e ben imbottita ed il maniglione per il passeggero si afferra bene in qualunque condizione.\nLa NT 650 V.\nNella prima versione, prodotta dal 1998 al 2005, il motore \u00e8 un bicilindrico a V di 52\u00b0 di 647 cm\u00b3, monoalbero a camme in testa e 6 valvole, rapporto di compressione di 9,2:1, con una potenza di 41\u00a0kW. L'alimentazione era affidata a 2 carburatori da 36 a valvola piatta. All'anteriore era dotata di una forcella da 41\u00a0mm, cerchio da 17\" e pneumatico da 120, mentre al posteriore era presente il forcellone con mono ammortizzatore regolabile nel precarico e pneumatico da 150 su cerchio da 17\". La frenata era all'anteriore con un doppio disco da 296\u00a0mm con pinze a 3 pistoncini, mentre al posteriore vi era un disco da 276\u00a0mm con pinza ad un pistoncino.\nLa NT 700 V.\nDal 2006 \u00e8 in commercio la nuova versione (NT700V) che presenta linee pi\u00f9 tese, parabrezza regolabile ed un motore rivisto per adeguarsi alle nuove norme anti-inquinamento, ma lascia il telaio e le sospensioni inalterate. La cilindrata \u00e8 stata portata a 680\u00a0cm\u00b3, e il bicilindrico passa dalle 6 alle 8 valvole e adotta ora l'iniezione elettronica PGM-FI con corpi farfallati da 40. Il rapporto di compressione \u00e8 salito a 10:1 e la potenza erogata \u00e8 di 48,3\u00a0kW. Per quello che riguarda i freni mentre all'anteriore sono rimasti inalterati, al posteriore ora appare la pinza a doppio pistoncino."}
{"id": "3495526", "revid": "547034", "url": "https://it.wikipedia.org/wiki?curid=3495526", "title": "Allegoria della Musica", "text": "L'Allegoria della Musica \u00e8 un dipinto a olio su tela (196x187) di Dosso Dossi, databile al 1530 circa e conservato nel Museo Horne di Firenze.\nStoria.\nL'opera fu dipinta per la corte di Alfonso I d'Este a Ferrara e fin\u00ec tra i beni di propriet\u00e0 di Lucrezia d'Este quando si spos\u00f2 a Francesco Maria II Della Rovere, duca di Urbino. Con la caduta di Ferrara fu requisita dal cardinale Cinzio Aldobrandini, che la port\u00f2 a Roma. In seguito fin\u00ec per via ereditaria ai Borghese e nei loro inventari familiari \u00e8 registrata nel 1693, come opera di Giorgione. Finita sul mercato antiquario, fu acquistata da Herbert Horne a Firenze nel 1913, per duemila lire. \nRoberto Longhi assegn\u00f2 l'opera alla fase matura di Dosso e pi\u00f9 recentemente \u00e8 stata ricollocata agli anni trenta, prossima al \"Mito di Pan\" del Getty Museum e al \"Polittico di Sant'Andrea\" di Ferrara. \nFu restaurata nel 1993.\nDescrizione e stile.\nSu uno sfondo di nuvole bluastre si trovano quattro figure allegoriche. Da sinistra un genio porta la fiaccola dell'ispirazione a Vulcano, che sta forgiando sull'incudine le note musicali. I tre martelli sparsi nella scena alludono alle diverse sonorit\u00e0, ottenute a seconda della forma e dimensione.\nAl centro si trova una donna a petto scoperto, forse allegoria della Musica profana, che si appoggia alla tavola con i canoni musicali. In quello dalla forma triangolare si legge \"Trinitas in Unum\", allusione alla concordia degli opposti che si trova nell'unit\u00e0 divina. La viola abbandonata a terra indica forse la supremazia della polifonia (del canone) sulla musica strumentale. Chiude la scena una donna nuda in piedi di spalle, che forse \u00e8 una personificazione della Musica sacra."}
{"id": "3495527", "revid": "106908", "url": "https://it.wikipedia.org/wiki?curid=3495527", "title": "Dadiani", "text": "I Dadiani (in georgiano: \u10e1\u10d0\u10db\u10d4\u10d2\u10e0\u10d4\u10da\u10dd\u10e1 \u10db\u10d7\u10d0\u10d5\u10e0\u10d4\u10d1\u10d8) furono una famiglia di nobili, duchi e principi georgiana e una dinastia regnante della provincia occidentale georgiana di Samegrelo (Principato di Mingrelia).\nIl Casato di Dadiani.\nI primi dati circa la famiglia risale al 1046. Presumibilmente, i Dadiani discendono da un certo Dadi del Casato di Vardanisdze. Nominati come ereditari \"eristavi\" (duchi) di Odishi (Mingrelia) in ricompensa per i loro servizi militari, la famiglia era diventata il pi\u00f9 potente casato feudale nella parte occidentale della Georgia a partire dal decennio del 1280. A quel tempo, i rami della famiglia governarono anche la Svanezia e Guria.\nBagrat VI di Georgia, alla testa di una coalizione di nobili georgiani, nel 1463 sconfisse il suo oppositore Giorgio VIII alla battaglia di Cichori, occupando Kutaisi ed incoronandosi re di Imereti. In cambio dell'aiuto ricevuto, il nuovo sovrano fu costretto a donare un principato (\"samtavro\") ad ognuno dei suoi quattro principali alleati; in questo modo i Dadiani ottennero la Mingreliza, governandola come uno stato semi-indipendente.\nNel 1557, il Duca Levan I Dadiani divent\u00f2 ereditario Principe (mtavari) di Mingrelia e si afferm\u00f2 come sovrano indipendente. Il suo discendente, il Principe Levan III Dadiani fu costretto ad abdicare nel 1691 ed i parenti Dadiani della famiglia Chikovani (in georgiano: \u10e9\u10d8\u10e5\u10dd\u10d5\u10d0\u10dc\u10d8) ereditarono il titolo di Principi di Mingrelia ed il cognome Dadiani. Accettando la sovranit\u00e0 russa nel 1802, i Dadiani furono elevati alla dignit\u00e0 di Principi dell'Impero russo (in russo: \u0414\u0430\u0434\u0438\u0430\u043d\u0438) e godettero di notevole autonomia nei loro affari interni. Niko I Dadiani, l'ultimo Principe di Mingrelia fu deposto ed il suo principato fu abolito dal governo russo il 4 gennaio 1857. Il Principe Niko Dadiani rinunci\u00f2 ufficialmente ai suoi diritti al trono nel 1868."}
{"id": "3495529", "revid": "40769302", "url": "https://it.wikipedia.org/wiki?curid=3495529", "title": "Trigol", "text": ""}
{"id": "3495547", "revid": "446353", "url": "https://it.wikipedia.org/wiki?curid=3495547", "title": "Veicoli portacarri", "text": ""}
{"id": "3495548", "revid": "15756", "url": "https://it.wikipedia.org/wiki?curid=3495548", "title": "Aleksandr Lebedev", "text": "Biografia.\nAleksandr Lebedev nasce a Mosca. I suoi genitori facevano parte dell'intellighenzia di Mosca. Il padre, Evgenij Nikolaevi\u010d Lebedev, era un atleta membro della squadra nazionale sovietica di pallanuoto, e pi\u00f9 tardi professore alla Baumanka, la pi\u00f9 alta scuola tecnica di Mosca. Dopo la laurea nell'Istituto Pedagogico di Mosca, la madre di Aleksandr, Marija Sergeevna, ha lavorato in una scuola rurale di Sachalin e poi insegnato inglese in una scuola terziaria di Mosca.\nNel 1977 Alexander Lebedev entra nel Dipartimento di Economia presso l'istituto dell'Universit\u00e0 Statale di Mosca per le Relazioni Internazionali. Dopo la laurea nel 1982, inizia a lavorare presso l'Istituto di Economia del sistema socialista mondiale facendo ricerche per il suo Kandidat (tra il master e dottorato), \"The problems of debt and the challenges of globalization\".\nTuttavia ben presto viene trasferito alla prima direzione principale (servizi segreti esteri) del KGB. Secondo il Sunday Times, come spia del KGB era di base presso l'ambasciata sovietica a Londra dal 1988. Ha lavorato l\u00ec e per il successore del KGB, il Servizio di intelligence internazionale, fino al 1992.\nAttivit\u00e0 finanziaria.\nDopo aver lasciato l'intelligence russa, Lebedev fonda la sua prima societ\u00e0, la Russian Investment-Finance Company. Nel 1995 questa societ\u00e0 compra la \"National Reserve Bank\", una piccola banca russa, in difficolt\u00e0 finanziaria. La banca poi cresce rapidamente fino a diventare una delle pi\u00f9 grandi banche della Russia. Questa banca e l'Alfa-Bank sono state le uniche due delle dieci pi\u00f9 grandi banche russe a sopravvivere alla crisi finanziaria russa del 1998.\nAltre attivit\u00e0 sono:\nNel maggio 2008 \u00e8 inserito nell'elenco del magazine \"Forbes\" come uno dei russi pi\u00f9 ricchi e inserito al 358\u00b0 persone pi\u00f9 ricche nel mondo con una fortuna stimata in $3,1 miliardi. Possiede 1/3 delle linee aeree Aeroflot ed \u00e8 proprietario di parte del giornale russo \"Novaja Gazeta\". \u00c8 proprietario di tre quotidiani nel Regno Unito con il figlio Evgenij Lebedev: il londinese \"Evening Standard\", \"The Independent\" e l\"'Independent on Sunday\". Nel 2012 il suo patrimonio \u00e8, secondo Forbes, sceso a 1,1 miliardi di dollari. Nel 2018 non risulta pi\u00f9 miliardario in dollari.\nNel 2019 ha pubblicato un libro intitolato \"Hunt the Banker: The Confessions of a Russian Ex-Oligarca\". Lebedev \u00e8 stato comunque descritto dal New York Times come un \"oligarca\" nel 2020, quando suo figlio Evgeny \u00e8 stato nominato da Boris Johnson alla Camera dei Lord britannica. Il primo russo a sedere tra i Lord.\nAttivit\u00e0 politica.\nNel 2003 Lebedev si candida alle elezioni per il sindaco di Mosca e la Duma di stato. Riceve il 13% nelle elezioni per il sindaco, perdendo con Jurij Lu\u017ekov, ma vince un seggio nella Duma di stato nella lista del partito Rodina (era in realt\u00e0 il numero uno nella lista regionale del partito di Mosca). Rimane nella Duma fino al 2007, quando si tengono nuove elezioni. Nella Duma inizialmente si trasferisce dalla nazionalista Rodina alla frazione filo-governativa della Russia Unita, ma vi fa ritorno dopo la fusione di Rodina nella pi\u00f9 ampia coalizione socialdemocratica della Russia.\nLebedev, fondatore e presidente del National Investment Council, un'organizzazione non politica e non governativa che lavora per migliorare la voglia di investire in Russia, proteggere gli interessi delle attivit\u00e0 russe all'estero e combattere i sentimenti negativi nei confronti degli affari russi, diventa, insieme all'ex presidente dell'Unione Sovietica Michail Gorba\u010d\u00ebv, il proprietario del 49% di Novaja Gazeta, uno dei giornali pi\u00f9 critici dell'attuale governo russo.\nDopo l'assassinio di un'importante giornalista di Novaja Gazeta, Anna Politkovskaja, Lebedev elogia per iscritto il talento della Politkovskaja e promette 25 milioni di rubli russi (circa 1 milione di dollari USA) per le informazioni necessarie per portare all'arresto degli assassini.\nNel settembre 2008 Michail Gorba\u010d\u00ebv annuncia che avrebbe fatto ritorno alla politica russa insieme a Lebedev. Il loro partito \u00e8 chiamato Partito Democratico Indipendente della Russia.\nNel marzo 2009 Lebedev si candida a sindaco di So\u010di, la citt\u00e0 ospite delle Olimpiadi invernali 2014, ma una sentenza del tribunale dichiara la sua candidatura non valida il 13 aprile 2009. La sentenza della Corte \u00e8 il risultato di una denuncia di un altro candidato, Vladimir Turuchanovskij, che sostiene come la campagna di Lebedev abbia ricevuto tre donazioni da minori, cosa vietata dalla legge elettorale russa. Secondo il capo della campagna elettorale di Lebedev, Artyom Artyomov, si \u00e8 trattata di una montatura: i tre ragazzi sono stati condotti a Sberbank da un membro del consiglio di So\u010di, con 500 rubli ciascuno (circa 20 dollari), dicendo di voler donare i soldi per la campagna di Lebedev. I suoi attivisti hanno restituito il denaro lo stesso giorno, ma la cosa non ha impedito di squalificare la sua candidatura. Lebedev ha dichiarato di appellarsi alla decisione della Corte.\nVita privata.\nLebedev si sposa la prima volta con Natalia Vladimirovna Sokolova, ingegnere e ricercatrice, figlia dello scienziato Vladimir Sokolov. Dal matrimonio nasce un figlio, Evgenij Lebedev. I due si separano nel 1998. Il figlio affianca il padre negli affari di famiglia e, quale cittadino britannico e filantropo, \u00e8 stato insignito del titolo di \"Barone di Hampton e Siberia\".\nNel 2005 sposa la sua seconda moglie, la (ex, ogni tanto fa ancora servizi fotografici) modella,Elena Perminova, con la quale ha quattro figli: Egon, Nikita, Arisha e Alexander."}
{"id": "3495550", "revid": "69794", "url": "https://it.wikipedia.org/wiki?curid=3495550", "title": "Zodiach", "text": "Zodiach \u00e8 un cavallo dal manto roano, due volte vincitore del Palio di Siena. Cavallo di razza mezzosangue a fondo orientale (con il 50% di sangue arabo), \u00e8 nato nel 1995 dallo stallone Green e dalla fattrice Lorthania.\nCarriera.\nZodiach \u00e8 un cavallo conosciuto grazie alle sue partecipazioni (anche vittoriose) al Palio di Siena.\nLe sue esperienze al Palio di Siena iniziano nel 1999, quando, pur riuscendo a partecipare alla \"tratta\" di entrambi i Palii, viene scartato in tutte e due occasioni, non potendo cos\u00ec correre. Anche l'anno successivo e a luglio 2001 il cavallo si trova in una situazione analoga.\nDopo tre anni di tentativi incolori viene scelto per correre il palio del 16 agosto 2001. Viene assegnato alla Contrada del Drago e montato da Luca Minisini detto \"D\u00e8\". La partenza lo penalizza molto, ma alla prima curva ha gi\u00e0 recuperato e guadagna la prima posizione, che mantiene fino alla fine, vincendo all'esordio.\nL'anno successivo viene ancora scartato (per l'ultima volta) a luglio, e viene invece scelto per il 16 agosto. Viene assegnato alla Contrada del Leocorno e montato da Valter Pusceddu detto \"Bighino\". Parte nelle prime posizioni, chiudendo per\u00f2 quinto.\nIl 2 luglio 2003 corre ancora e viene assegnato alla Contrada della Selva, che lo affida ad Antonio Villella detto \"Sgaibarre\". Parte nelle prime posizioni riuscendo poi, al secondo giro, a guadagnare le testa ed uscire vittorioso per la seconda volta al Palio di Siena.\nIl 16 agosto dello stesso anno, Zodiach corre nuovamente il Palio, nella Contrada Priora della Civetta e montato da Giuseppe Zedde detto \"Gingillo\". Non parte benissimo, riuscendo con un grande recupero a piazzarsi al secondo posto, senza per\u00f2 arrivare alla vittoria.\nAnche nel 2004 Zodiach corre entrambe le carriere annuali a Siena. A luglio viene assegnato alla Contrada della Pantera, che per lui sceglie il fantino Antonio Villella detto \"Sgaibarre\", con il quale aveva vinto l'anno precedente. Nonostante una buona partenza non riesce a rimanere nelle prime posizioni, chiudendo poi secondo con uno slancio verso la fine della corsa.\nAd agosto corre ancora per la Selva, sempre con Antonio Villella detto \"Sgaibarre\". Dopo una corsa nelle prime posizioni, non riesce comunque a vincere.\nIl 2 luglio 2005 Zodiach viene assegnato alla Contrada della Lupa ed affidato ad Alberto Ricceri detto \"Salasso\". Non riesce a rimanere nelle prime posizioni ed il fantino cade al secondo giro.\nAnche il 16 agosto il cavallo viene montato da Alberto Ricceri per la Contrada Imperiale della Giraffa, rimanendo per\u00f2 sempre nelle ultime posizioni.\nTorna in Piazza del Campo anche il 2 luglio 2006 con Luigi Bruschelli detto \"Trecciolino\" e la Contrada Sovrana dell'Istrice, senza riuscire a lottare per la vittoria.\nPer l'ultima volta Zodiach corre a Siena il 16 agosto 2006 nella Nobile Contrada del Nicchio con Luca Minisini detto \"D\u00e8\", senza arrivare nelle prime posizioni. Dopo questo palio, Zodiach \u00e8 stato ritirato dalla carriera agonistica, per via della sua et\u00e0, gi\u00e0 abbastanza avanzata per un cavallo da corsa.\n\u00c8 attualmente l'unico cavallo, insieme a Porto Alabe, ad aver corso almeno 10 Palii nel XXI secolo.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3495552", "revid": "584834", "url": "https://it.wikipedia.org/wiki?curid=3495552", "title": "Stazione di Randazzo", "text": "Per stazione di Randazzo si possono intendere due impianti ferroviari:"}
{"id": "3495554", "revid": "74415", "url": "https://it.wikipedia.org/wiki?curid=3495554", "title": "Stazione di Randazzo FCE", "text": ""}
{"id": "3495557", "revid": "287204", "url": "https://it.wikipedia.org/wiki?curid=3495557", "title": "Gregorini", "text": ""}
{"id": "3495561", "revid": "1005847", "url": "https://it.wikipedia.org/wiki?curid=3495561", "title": "Elezioni parlamentari in Montenegro del 2002", "text": "Le elezioni parlamentari in Montenegro del 2002 si tennero il 20 ottobre. Esse videro la vittoria della Lega dei Comunisti del Montenegro; Milo Djukanovi\u0107 \u00e8 stato confermato Primo ministro.\nSu 455 791 aventi diritto l'affluenza \u00e8 stata del 77,47%, ovvero 353 102 voti."}
{"id": "3495562", "revid": "767487", "url": "https://it.wikipedia.org/wiki?curid=3495562", "title": "Domenico Gregorini", "text": "Biografia.\nFiglio dell'architetto e ingegnere romano Ludovico Gregorini (1661-1723), Domenico Gregorini si form\u00f2 nello studio di suo padre. Fu suo compagno di apprendistato Pietro Passalacqua (1690-1748), un nipote di Filippo Juvara; Domenico Gregorini e Pietro Passalacqua collaborarono strettamente nel rimanente della loro vita, tanto che \u00e8 difficile riuscire a distinguere il contributo dell'uno o dell'altro dei due architetti.\nGrazie all'appoggio del padre, nel 1713 Domenico Gregorini fu nominato \u00absottomaestro delle Strade\u00bb per i rioni Ponte e Regola e, nel 1714, per le porte di San Sebastiano, San Giovanni e Porta Latina. Nel 1716 fece alcune ricognizioni per lavori al monastero delle Sante Rufina e Seconda a Trastevere. Nel 1713 vinse il primo premio a un Concorso clementino con un \u00abTabernacolo per altare maggiore\u00bb. Nel 1722 fu ammesso alla Congregazione dei Virtuosi al Pantheon, della quale sar\u00e0 reggente nel 1728, nel 1760 e nel 1769; nel 1748 diverr\u00e0 anche accademico di San Luca. Alla morte del padre (11 novembre 1723) ne eredit\u00f2 tutti gli incarichi portando a termine fra l'altro nel 1725 la costruzione di Palazzo Sforza Cesarini a Genzano e Palazzo Santacroce a Roma.\nFruttuoso fu ancora l'incontro col cardinale Ottoboni. Nell'ambiente che gravitava attorno al cardinal Ottoboni Gregorini pot\u00e9 approfondire fra l'altro le proprie conoscenze nei campi della scenografia, del teatro e della festa barocca. Nel campo dell'effimero si ricordano, per esempio, la macchina pirotecnica per la festa dell'Assunta o la festa in onore dell'ambasciatore francese. Ma per il cardinale Ottoboni, Gregorini svolse anche un'intensa attivit\u00e0 di architetto insieme con Pietro Passalacqua e Ludovico Rusconi Sassi, quest'ultimo architetto di fiducia del cardinale. Sempre con Passalacqua, Gregorini svolse numerosi altri lavori di sistemazione agli edifici del feudo di Fiano, ai palazzi vescovili di Albano e Velletri, di Roma, eccetera. Infine, alla morte di Rusconi Sassi (1736), Gregorini gli successe come architetto di fiducia del cardinale. Gregorini ricevette numerosi incarichi anche dal cardinale Aldrovandi, all'epoca governatore di Roma. Per Aldrovandi effettu\u00f2 la ricostruzione del Teatro Tordinona (1733) e la \"Legnara Clementina\", un deposito di legnami non pi\u00f9 esistente (1734-35). La sua attivit\u00e0 fu intensa. Il nome del Gregorini resta legato soprattutto al rinnovamento della basilica di Santa Croce in Gerusalemme (1741-44), una chiesa antichissima il cui restauro fu uno ultime grandi imprese della Roma barocca. Dopo quest'opera Gregorini ottenne importanti riconoscimenti pubblici e commesse. Negli ultimi anni della sua vita ci fu un declino professionale testimoniato anche da una richiesta di aiuto economico inviata nel novembre 1772 all'Accademia di San Luca."}
{"id": "3495564", "revid": "259180", "url": "https://it.wikipedia.org/wiki?curid=3495564", "title": "Nativit\u00e0 di Ges\u00f9 (Vincenzo Foppa)", "text": "La Nativit\u00e0 di Ges\u00f9 \u00e8 un dipinto a tempera e oro su tavola (172x82 cm) di Vincenzo Foppa, databile al 1492 circa e conservato nel chiesa di Santa Maria Assunta a Chiesanuova, quartiere nella zona sud-ovest di Brescia.\nL'opera rivela l'abbandono, da parte dell'autore, della fastosit\u00e0 degli ori del tardo gotico per privilegiare un paesaggio aperto, sotto l'influenza di Giovanni Bellini e della pittura fiamminga. Notevole, in questo senso, \u00e8 il ripensamento dello sfondo, inizialmente concepito come una volta a botte e poi modificato durante l'esecuzione: il pentimento \u00e8 ancora avvertibile sotto il successivo manto pittorico.\nStoria.\nLa tavola era il pannello centrale di un polittico che per lungo tempo si \u00e8 supposto fosse all'altare maggiore della collegiata dei Santi Nazaro e Celso a Brescia, del quale restano la tavola in questione e altre due raffiguranti \"Santa Apollonia\" e \"San Giovanni Battista\", oggi custodite nella Pinacoteca Tosio Martinengo. In realt\u00e0 il riordino dell'archivio storico della Collegiata ha portato ad escludere definitivamente tale ipotesi. Perduta \u00e8 anche l'originale cornice lignea, della quale possono essere rilevate alcune tracce sui pannelli laterali.\nIl dipinto arriva nella chiesa di Santa Maria Assunta a Chiesanuova in et\u00e0 napoleonica, nella fase finale dei lavori di ricostruzione integrale dell'edificio, avviati dal curato Pietro Poli. Nell'occasione furono ricostruiti anche gli altari laterali: l'altare della Madonna delle Grazie fu evidentemente concepito, per forma e dimensioni, per ospitare proprio questa tavola.\nDescrizione.\nLa tavola raffigura l'episodio della nativit\u00e0 di Ges\u00f9: al centro, in posizione predominante sulla scena, \u00e8 posta la Madonna inginocchiata e in atteggiamento contemplativo del Ges\u00f9 Bambino, situato nell'angolo in basso a sinistra. A destra, in piedi a fianco di Maria, si trova san Giuseppe. Entrambi vestono tuniche colorate e hanno la testa circondata da una aureola. A sinistra della Madonna, il bue e l'asino completano l'iconografia tradizionale dell'evento.\nLa scena si svolge in un locale povero, del quale si intravede un poco l'architettura nei due angoli superiori. Lo sfondo \u00e8 invece dominato da un paesaggio naturale, con colline che degradano verso un corso d'acqua. Nella centinatura \u00e8 stato dipinto il soffitto del locale, a capriate lignee, e un angelo nel cielo sullo sfondo, rivolto verso il Cristo nascente.\nStile.\nLa tavola rivela l'abbandono, da parte dell'autore, della fastosit\u00e0 degli ori del tardo gotico per privilegiare il paesaggio aperto che, nella concezione complessiva del polittico, superava la spartizione architettonica della cornice e comprendeva anche i pannelli laterali. Nel dipinto \u00e8 notevole l'intima religiosit\u00e0 della scena, raccontata nei suoi elementi essenziali e collocata entro un'architettura appena accennata, ma che rivela una chiara concezione rinascimentale negli archi a tutto sesto ai lati impostati secondo prospettiva, che fungono quindi da quinte architettoniche.\nMolto significativo \u00e8 il ripensamento dell'ambiente circostante il gruppo in primo piano, inizialmente pensato come una volta a botte della quale si intravede ancora il profilo, soprattutto guardando il dipinto in riflesso: il Foppa supera il suo interesse verso i problemi di spazialit\u00e0 e prospettiva per aprire il pi\u00f9 possibile l'ambientazione sull'ariosit\u00e0 del paesaggio, sotto l'influsso di Giovanni Bellini. Forti influssi dalla pittura fiamminga si rilevano invece nello sfondo naturalistico e nell'atteggiamento dei personaggi, ad esempio nel fatto che il Ges\u00f9 Bambino poggi su un lembo del manto di Maria, particolare molto frequente nella pittura nordica.\nLa scelta di posizionare la scena della \"Nativit\u00e0\" al centro del polittico, comunque, rientra appieno nelle consuetudini del Foppa: si veda ad esempio il Polittico di Santa Maria delle Grazie, di poco successivo e probabilmente simile per conformazione generale."}
{"id": "3495567", "revid": "158286", "url": "https://it.wikipedia.org/wiki?curid=3495567", "title": "Eliana Trouch\u00e8", "text": ""}
{"id": "3495572", "revid": "767487", "url": "https://it.wikipedia.org/wiki?curid=3495572", "title": "Uomo di Mungo", "text": "L'Uomo di Mungo (o LM3) \u00e8 lo scheletro fossile di un antico abitante del continente australiano (vissuto tra i 68.000-40.000 anni fa durante il Pleistocene) scoperto nel 1974 vicino a quello che era l'antico Lago Mungo nel Nuovo Galles del Sud in Australia.\nAd oggi i pi\u00f9 antichi resti d'un uomo moderno (\"Homo sapiens\") trovati in Australia e fuori dall'Africa, che ha rimesso in discussione la teoria che ipotizza una comune discendenza africana di tutti gli uomini moderni (la cosiddetta ipotesi dell'\"Out of Africa\") a sostegno invece di quella Multiregionale.\nDNA mitocondriale.\nNel 2001 un gruppo di scienziati dell'\"Australian National University\", analizz\u00f2 il DNA mitocondriale estratto da frammenti di ossa dello scheletro dell'Uomo di Mungo e, confrontato con altre sequenze antiche e moderne, risult\u00f2 essere il pi\u00f9 divergente e antico lignaggio estratto da un uomo moderno. mtDNA ora estinto ma che sopravvive come inserzione nel cromosoma 11 del DNA nucleare molto diffuso specie tra le popolazioni euroasiatiche attuali. Scoperta che confermerebbe l'esistenza, nel passato, di diverse discendenze mitocondriali di moderni Homo sapiens non di origine africana."}
{"id": "3495574", "revid": "830939", "url": "https://it.wikipedia.org/wiki?curid=3495574", "title": "Confr\u00e9rie de Saint-L\u00e9onard-de-Noblat", "text": "La Confr\u00e9rie de Saint-L\u00e9onard \"(in italiano Confraternita di san Leonardo)\" \u00e8 una confraternita francese nata allo scopo di promuovere il culto di san Leonardo abate e di preservarne nel tempo le sue reliquie.\nEssa opera in Francia, pi\u00f9 precisamente a Saint-L\u00e9onard-de-Noblat, nella cittadina che prende nome dal suo fondatore.\nIn un documento del 1595, Joseph Chalard, delegato della citt\u00e0, redige un'agiografia del santo francese nella quale afferma che nell'anno 1358 \"trenta gentiluomini di Noblat istituirono una festa ed una confraternita a ricordo del Miracolo degli Ardenti\" avvenuto a Noblat l'11 agosto dell'anno 1090..\nIn una nuova agiografia, dello stesso Chalard, data alle stampe nel 1624, nuovamente si fa accenno alla \"Confraternita dei Trenta Gentiluomini\" battezzata \"festa della navata\", cos\u00ec come riportato in un atto del 1525.\nCronache delle attivit\u00e0 di tale Confraternita sono riportate in documenti tra il 1673 e il 1699.\nTuttavia, in alcuni documenti risalenti al XV secolo, \u00e8 riportata l'esistenza di una \"confratriae majoris festi Sancti Leonardi mensis novembris\" ossia, l'esistenza di una seconda Confraternita che celebra il santo a novembre, presumibilmente il 6, dies natalis del santo francese.\nA sostegno di tale tesi esiste un atto del 1472 nel quale si riporta che il delegato del vescovo aveva ricevuto dai confratelli di San Leonardo della cera per le luminarie della festa del 6 novembre..\nDa alcuni documenti del XV del XVI e del XVIII secolo, si evince l'esistenza della Confraternita, ma si ignora quale possano essere state le attivit\u00e0 e le cerimonie attuate dai confratelli.\nAnalogo discorso vale per la sopracitata \"Confraternita dei Trenta Gentiluomini\" o \" della festa della navata\" la cui ultima menzione si ritrova in un documento del 1699..\nLa Confrernita di San Leonardo riesce a sopravvivere alla Rivoluzione francese in seguito alla quale, per\u00f2, alcuni dissidi interni portano alla distruzione dello statuto e degli atti che ne regolavano l'esistenza.\nIn virt\u00f9 di ci\u00f2, nel 1890, l'allora vescovo di Limoges, Renouard, approva il nuovo statuto confermando \"tutti i privilegi dell'originaria associazione\".\nNel 1996 la Confrernita ha redatto un nuovo statuto ed \u00e8 oggi un'associazione a norma di legge retta, come in passato, da quattro \"Bayles\" ossia priori.\nCuriosit\u00e0.\nAlla Confraternita sono ammessi esclusivamente uomini di religione cattolica scelti per cooptazione. la cerimonia di investitura prevede un padrino che presenta il candidato ed un postulatore che illustra i motivi per i quali il candidato dovrebbe essere ammesso."}
{"id": "3495589", "revid": "287204", "url": "https://it.wikipedia.org/wiki?curid=3495589", "title": "L'universo senza stringhe", "text": "L'universo senza stringhe. Fortuna di una teoria e turbamenti della scienza (in originale \"The Trouble With Physics: the Rise of String Theory, the Fall of a Science, and What Comes Next\") \u00e8 un libro di Lee Smolin pubblicato nel 2006 che parla dei problemi che caratterizzano i precedenti trent'anni di sviluppo della fisica e in particolare la teoria delle stringhe.\nIl libro ha causato notevoli discussioni nella comunit\u00e0 scientifica culminate nel convegno intitolato \"Guerra delle stringhe\", il cui nodo cruciale fu il dibattito tra Smolin e Leonard Susskind."}
{"id": "3495591", "revid": "1573940", "url": "https://it.wikipedia.org/wiki?curid=3495591", "title": "Pteropus keyensis", "text": "La volpe volante delle Isole Kai (Pteropus keyensis ) \u00e8 un pipistrello appartenente alla famiglia degli Pteropodidi, endemico delle Isole Kai.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 248 e 300\u00a0mm, la lunghezza dell'avambraccio tra 167 e 190\u00a0mm, la lunghezza delle orecchie di 27\u00a0mm, un'apertura alare fino a 1,495\u00a0m e un peso fino a 1,075\u00a0kg.\nAspetto.\nLa pelliccia \u00e8 corta. Il colore generale del corpo \u00e8 giallo crema, le spalle sono pi\u00f9 brillanti. Il muso \u00e8 nerastro, lungo ed affusolato, gli occhi sono grandi. Le orecchie sono relativamente corte e con l'estremit\u00e0 arrotondata. Le membrane alari sono nerastre, in forte contrasto con il colore chiaro del corpo e sono attaccate sul dorso molto vicine tra loro, lasciando sulla schiena soltanto una sottile striscia di peluria. La tibia \u00e8 priva di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Probabilmente si tratta di una sottospecie di \"P.melanopogon\".\nBiologia.\nAlimentazione.\nSi nutre di frutta.\nDistribuzione e habitat.\nQuesta specie \u00e8 limitata alle Kai Besar, Kai Kecil e Kai Dulan nelle Isole Kai e nelle isole di Kur e Taam nelle Isole Tayandu, situate tutte nella parte pi\u00f9 orientale dell'arcipelago indonesiano, ad est delle Isole Molucche.\nTassonomia.\nIn accordo alla suddivisione del genere \"Pteropus\" effettuata da Andersen, \"P. keyensis\" \u00e8 stato inserito nello \"P. melanopogon species Group\", insieme a \"P. melanopogon\" stesso, \"P. aruensis\" e \"P. livingstonii\". Tale appartenenza si basa sulle caratteristiche di avere un cranio massiccio tipicamente pteropino, un ripiano basale nei premolari e sulle grosse dimensioni.\nStato di conservazione.\nLa IUCN Red List, considerata la mancanza di informazioni recenti sulla popolazione, sulle minacce e sull'habitat, classifica \"P. keyensis\" come specie con dati insufficienti (DD)."}
{"id": "3495596", "revid": "190635", "url": "https://it.wikipedia.org/wiki?curid=3495596", "title": "Sharpie 500", "text": ""}
{"id": "3495611", "revid": "1573940", "url": "https://it.wikipedia.org/wiki?curid=3495611", "title": "Filippo De Boni", "text": "Biografia.\nIl padre Giacomo, capomastro muratore e stuccatore, proveniva da una famiglia di artisti locali (suoi zii erano Sebastiano e Giovanni Luigi De Boni), ma comunque di umili condizioni. La madre, Antonia Saccari, era sorella del curato di Rasai, don Giovanni, il quale lo avvi\u00f2 al sacerdozio iscrivendolo al seminario di Feltre.\nUsc\u00ec da questa istituzione nel 1834, non senza aver dimostrato una certa insofferenza nei confronti dell'insegnamento ecclesiastico. Nonostante ci\u00f2, consegu\u00ec ottimi risultati scolastici e gli fu concesso, grazie a un sussidio statale, un posto nel seminario di Padova. Vi rimase poco, preferendo intraprendere l'attivit\u00e0 di insegnante privato che gli consentiva una maggiore libert\u00e0 di studi: dapprima lavor\u00f2 al collegio Benetelli, quindi per la famiglia Viviani; infine si trasfer\u00ec a Venezia presso i Soranzo. Nel frattempo lo zio era morto e ruppe l'impegno di abbracciare la vita religiosa.\nI successi scolastici gli rneritarono un posto di convittore teologo, con sussidio governativo, nel seminario di Padova. Ma volta la mente a pi\u00f9 liberi studi, con entusiasmo giovanile per l'Ossian del Cesarotti, gi\u00e0 stato allievo e insegnante in quello stesso seminario, per le Ultime lettere di Jacopo Ortis e anche per l'Hypercalypsis del Foscolo, poco ci rimase: prefer\u00ec dedicarsi alla vita dell'insegnante privato, allogandosi prima, come prefetto agli studi; nel collegio privato padovano Benetelli, poi presso la famiglia padovana Viviani, indi, passato a Venezia, presso la nobile famiglia Soranzo. \nCollabor\u00f2 con Luigi Carrer nella redazione del giornale veneziano \"Il Gondoliere\", di cui divenne direttore. And\u00f2 poi a Genova, dove era stato chiamato alla presidenza del Circolo Artistico. Per ragioni politiche ne venne espulso e ripar\u00f2 prima in Piemonte (1846), poi a Losanna e quindi a Parigi, dove riprese a stampare le sue \"Cronache\" che il Gioberti giudic\u00f2 eleganti e veridiche. \nNel 1848, quando iniziarono i moti patriottici, torn\u00f2 in Italia e fu a Milano, Genova, Firenze e Roma, militando nelle file mazziniane. Rappresent\u00f2 a Berna la Repubblica romana. Nel 1860 fece ritorno a Genova, dove fece parte della direzione del quotidiano di ispirazione mazziniana \"L'unit\u00e0 italiana\". \nDopo l'Unit\u00e0 d'Italia fu eletto deputato dalla VIII alla X Legislatura, assumendo posizioni anticlericali e di sinistra.\nMassone, fu membro del Grande Oriente d'Italia e collabor\u00f2 al suo \"Bollettino\"."}
{"id": "3495612", "revid": "697352", "url": "https://it.wikipedia.org/wiki?curid=3495612", "title": "Signori del Tempo (Doctor Who)", "text": ""}
{"id": "3495614", "revid": "287204", "url": "https://it.wikipedia.org/wiki?curid=3495614", "title": "Vicki Leekx", "text": "Vicki Leekx \u00e8 un mixtape della cantante inglese M.I.A. uscito il 31 dicembre 2010.\nL'annuncio di questo album \u00e8 stato dato via Twitter dalla cantante stessa, gli ultimi giorni dell'anno e segue il precedente lavoro (MAYA) prodotto e pubblicato sempre nel 2010.\nL'album, disponibile come download gratuito, \u00e8 composto sia da canzoni rivisitate e remixate prese da MAYA che da materiale nuovo.\nIl nome \u00e8 preso in prestito dal caso mediatico internazionale Wikileaks, anche se la maggior parte delle canzoni presenti in questo album non sono d'ispirazione politica."}
{"id": "3495615", "revid": "203463", "url": "https://it.wikipedia.org/wiki?curid=3495615", "title": "Filippo de' Boni", "text": ""}
{"id": "3495618", "revid": "767487", "url": "https://it.wikipedia.org/wiki?curid=3495618", "title": "The Ozark Mountain Daredevils", "text": "Gli Ozark Mountain Daredevils sono un gruppo musicale southern rock/country rock statunitense formatosi nel 1971 a Springfield, nel Missouri.\nSono conosciuti per i singoli \"If You Wanna Get to Heaven\" del 1974 e \"Jackie Blue\" del 1975."}
{"id": "3495622", "revid": "913245", "url": "https://it.wikipedia.org/wiki?curid=3495622", "title": "Samuel Tsegay", "text": "Biografia.\nNato a Kudofelasi (presso Mendefera), ha partecipato alle gare giovanili dei Campionati del mondo di corsa campestre nel 2005 arrivando 17\u00ba, 2006 e 2007 (in entrambe le competizioni s'\u00e8 qualificato 8\u00ba). Ai campionati giovanili di atletica leggera del 2006, a Pechino, ha raggiunto il quarto posto.\nIl suo primato personale nella mezza maratona \u00e8 di 1h00'17\" (Birmingham, 2009), mentre nella maratona 2h07'28\" (Amsterdam, 2011).\nAlla Maratona di Londra del 2012 \u00e8 giunto nono in 2h08'06\".\nAi Campionati mondiali di corsa campestre del 2009, fra gli adulti, ha raggiunto il sedicesimo posto ma, assieme alla rappresentativa eritrea, ha conquistato una medaglia di bronzo nella gara a squadre.\nQuinto ai Campionati del mondo di mezza maratona del 2009, nel 2010 ottiene lo stesso piazzamento ma guadagna una medaglia d'argento assieme a Zersenay Tadese."}
{"id": "3495624", "revid": "767487", "url": "https://it.wikipedia.org/wiki?curid=3495624", "title": "Il mostro delle nebbie", "text": "Il mostro delle nebbie (\"The Mad Magician\") \u00e8 un film horror fantascientifico stereoscopico diretto da John Brahm.\nTrama.\nDon Gallico \u00e8 un grande inventore di illusioni da palcoscenico che il suo superiore Ross Ormond vende ai maghi pi\u00f9 famosi.\nQuando Gallico decide di dedicarsi personalmente alla sua attivit\u00e0, Ormond cerca di impedirglielo, cos\u00ec viene ucciso dall'illusionista.\nUna volta morto Ormond, Gallico non riesce pi\u00f9 a fermare la sua sete di sangue.\nProduzione.\nLe riprese del film, prodotto da Bryan Foy come Trio Films Production per la Columbia Pictures Corporation, vennero effettuate dal 14 settembre all'8 ottobre 1953.\nMusica.\nNel film, Samuel Hoffman suona il theremin, inventato nel 1919 da L\u00e9on Theremin, uno strumento che il cinema ha usato numerose volte in temi musicali volti a ispirare nel pubblico mistero e terrore con le loro vibrazioni sonore.\nDistribuzione.\nIl copyright del film, richiesto dalla Columbia Pictures Corp., fu registrato il 30 marzo 1954 con il numero LP3486. Distribuito dalla Columbia Pictures Corporation, il film usc\u00ec nelle sale cinematografiche statunitensi presentato a New York il 19 maggio 1954. Fu trasmesso per la prima volta in televisione il 23 marzo 1983 in Germania Federale."}
{"id": "3495629", "revid": "101175", "url": "https://it.wikipedia.org/wiki?curid=3495629", "title": "Althea Racing AX 52", "text": ""}
{"id": "3495635", "revid": "203463", "url": "https://it.wikipedia.org/wiki?curid=3495635", "title": "Filippo de Boni", "text": ""}
{"id": "3495653", "revid": "1543377", "url": "https://it.wikipedia.org/wiki?curid=3495653", "title": "Marcia della morte di Bataan", "text": "La marcia della morte di Bataan (in tagalog: \"Martsa ng Kamatayan\"; in giapponese: ) \u00e8 il nome con cui \u00e8 conosciuto il trasferimento forzato, operato dall'esercito imperiale giapponese, di circa 75.000-80.000 prigionieri di guerra filippini e statunitensi in seguito alla fine della battaglia di Bataan, il 9 aprile 1942, durante la campagna delle Filippine.\nI piani giapponesi.\nIl comando della Quattordicesima Armata giapponese aveva pianificato di spostare i prigionieri americani e filippini arresisi a Bataan, sia per ragioni logistiche che operative, in ordine all'assedio finale a Corregidor. Tuttavia i piani erano basati su parecchi assunti errati. I giapponesi pensavano infatti che la resistenza di Bataan si sarebbe protratta ancora di un mese circa e che i prigionieri sarebbero stati circa 25.000 (a fronte di una forza di attacco di 81.000 giapponesi). Causa la carenza di veicoli e la mancanza di linee ferroviarie, il mezzo principale sarebbe stato la marcia a piedi, ma i giapponesi si basarono sulla distanza percorribile dalle unit\u00e0 nipponiche, circa 40 chilometri al giorno, mentre le unit\u00e0 americane erano in grado di percorrere 25-30\u00a0km al giorno in condizioni ottimali. Le condizioni di salute dei prigionieri peraltro erano molto lontane dall'essere buone, causa dissenteria, malaria e malnutrizione, e i giapponesi ne erano informati.\nLa marcia.\nIl raduno dei prigionieri a Balanga.\nLa prima fase consistette in una concentrazione a Balanga, distante 8 chilometri dal campo di battaglia e scelta perch\u00e9 situata centralmente e a meno di 25 miglia dai singoli punti di raccolta dei prigionieri. I giapponesi, in difficolt\u00e0 dal punto di vista logistico, pensavano cos\u00ec di effettuare la concentrazione in un solo giorno ed evitare di dover predisporre punti di rifornimento intermedi di cibo ed acqua. Tuttavia la resa avvenne in forma disorganizzata e alcuni reparti di uno dei due corpi in cui erano divise le truppe filippino-statunitensi continuarono a combattere nella zona occidentale di Bataan fino all'11 aprile. Gi\u00e0 al momento della resa, effettuata spesso a piccoli gruppi, alcuni reparti giapponesi commisero delle atrocit\u00e0, come la fucilazione sommaria di 350-400 filippini della 91\u00aa Divisione.\nLa fase della concentrazione fu un assaggio di quanto sarebbe successo. La marcia verso nord inizi\u00f2 il 9 e la testa delle colonne raggiunse Balanga verso le 14 dell'11 aprile. Sulla strada si contarono gi\u00e0 delle vittime, tra i soggetti deboli o feriti, anche per la mancanza d'acqua e il caldo cocente. Le poche sentinelle giapponesi non si fecero scrupolo di trattare duramente, fino a colpire a baionettate, chi rimaneva indietro.\nA Balanga i giapponesi avevano predisposto un ospedale da campo, ma le sue dimensioni erano insufficienti e le scorte di medicinali minime. L'assistenza medica fu effettuata in proprio dal personale statunitense, Francesco Arfuso, un militare di origini calabresi (di Bagnara Calabra), salv\u00f2 parecchi soldati, in assoluta carenza di mezzi. Il cibo e l'acqua distribuiti erano scadenti e la sosta a Balanga si protrasse ben oltre quanto pianificato inizialmente.\nDa Balanga al campo di prigionia.\nLa seconda fase prevedeva uno spostamento di circa 50\u00a0km verso nord fino alla citt\u00e0 di San Fernando, che si trovava su una linea ferroviaria, ed era affidata al generale Yoshikata Kawane. Qualche migliaio di prigionieri fu trasportato con i camion disponibili, ma la maggior parte effettu\u00f2 lo spostamento a piedi, in gruppi di un centinaio, mentre le guardie giapponesi spesso utilizzavano biciclette o cavalli. Lungo il percorso erano stati predisposti due punti intermedi di sosta: Orani, posta a circa 13\u00a0km da Balanga, e Lubao, sita a 24\u00a0km da Orani. La sosta a Orani fu prolungata rispetto alla sola notte prevista.\nIl cibo era scarsissimo (al massimo una tazza di riso al giorno), mentre le condizioni igieniche del recinto in cui erano rinchiusi i prigionieri pessime. A Lubao i prigionieri furono rinchiusi in un soffocante magazzino abbandonato, senza latrine e con un unico punto di rifornimento idrico. Anche qui il razionamento di cibo era ai minimi termini. I giapponesi permisero a civili filippini di fornire del cibo aggiuntivo, ma il trattamento dei prigionieri rimase brutale. Il soggiorno fu prolungato a diversi giorni per i feriti.\nIl tratto successivo fino a San Fernando, di circa 13\u00a0km, per molti fu il pi\u00f9 duro. Coloro che rimanevano indietro venivano uccisi a baionettate o fucilate. A San Fernando i prigionieri vennero raggruppati in campi improvvisati sfruttando le costruzioni principali della cittadina. Qui la fornitura di cibo ed acqua miglior\u00f2 e alcuni fortunati ricevettero le cure della Croce Rossa filippina.\nPer il tragitto in treno fino a Capas i prigionieri furono stipati in numero di circa 100 per ogni vagone sigillato, senz'aria e servizi igienici per ore. Il tragitto finale di circa 15\u00a0km verso la destinazione definitiva, Camp O'Donnell, fu compiuto a piedi. In tutto il trasferimento richiese circa tre settimane, ma ancora alla fine di maggio alcuni gruppi di prigionieri si trovavano sul percorso.\nStima delle vittime.\nDurante la marcia, grazie al numero ridotto di guardie, diverse migliaia di filippini e centinaia di americani riuscirono a scappare nella giungla e contribuirono al nucleo di resistenza all'invasione giapponese che si instaur\u00f2 nell'interno. Dopo la resa del 9 aprile la resistenza continu\u00f2 in alcune sacche. Giunti a Camp O'Donnell i prigionieri continuavano a morire a decine al giorno per dissenteria, esiti di ferite e malattie, complici le dure condizioni di detenzione; i giapponesi li seppellivano in fosse comuni create con bulldozer. Tutto ci\u00f2 rende difficile un computo preciso delle vittime. Degli 11.976 soldati americani e 66.304 filippini presenti a Bataan al momento della resa, si stima che nella marcia ne morirono rispettivamente 650 e tra i 5 e 10.000.\nVi contribuirono la durezza della marcia, le condizioni di salute di molti prigionieri, peggiorate dalla carenza di cibo ed acqua (in particolare si diffuse la dissenteria), nonch\u00e9 la brutalit\u00e0 dei giapponesi. Ad esempio il generale Lough, caduto in ginocchio per la stanchezza, fu bastonato senza riguardo per et\u00e0 e grado. La crudelt\u00e0 del trattamento dei prigionieri, oltre che alla disorganizzazione, era dovuta al codice etico del soldato giapponese, abituato a subire egli stesso castighi corporali, che considerava la resa disonorevole e perci\u00f2 i prigionieri indegni di essere trattati come esseri umani. Nei campi di prigionia giapponesi della seconda guerra mondiale il tasso di morte dei prigionieri fu 30 volte superiore quello dei campi tedeschi.\nIl processo a Honma.\nNel 1946 un tribunale militare statunitense nelle Filippine consider\u00f2 l'evento un crimine di guerra e giudic\u00f2 responsabile il comandante delle forze di invasione giapponesi nelle Filippine Masaharu Honma: nonostante non ci fossero prove che fosse stato lui ad aver ordinato le violenze, fu comunque condannato per non essere stato in grado di impedirle, cos\u00ec come gli fu attribuita la responsabilit\u00e0 di aver approvato un piano di trasferimento dei prigionieri vistosamente inadeguato. Condannato a morte, fu fucilato il 3 aprile."}
{"id": "3495668", "revid": "767487", "url": "https://it.wikipedia.org/wiki?curid=3495668", "title": "Michael Seresin", "text": ""}
{"id": "3495674", "revid": "254059", "url": "https://it.wikipedia.org/wiki?curid=3495674", "title": "Abensberg und Traun", "text": "Abensberg (o Abensperg) e Traun \u00e8 un casato nobiliare originario dell'Alta Austria.\nAbensperg e Traun.\nCapostipite della famiglia \u00e8 Bernhard von Traun (Pernhart de Trune) conosciuto tra il 1114 e il 1120. Successivamente i von Traun divengono ministeriales (funzionari di stato) dei Babenberg nell'Alta Austria e dei principi vescovi di Passavia. Dal 1362 sono Landeshauptmann dell'Enns superiore e dal 1436 marescialli ereditari degli arcivescovi di Salisburgo. Leopold von Traun (-1392), il cui nipote Wolfgang (-1482) \u00e8 signore di Eschelberg, Einsberg e Muenzkirchen ober Raab accresce la potenza economica e politica della famiglia. Adam von Traun eredita nel 1537 la signoria di Meissau dal padre Sebastian, che l'aveva ricevuta come dote della madre Magdalena von Zelking.\nAlla fine del XV secolo si distacca dalla linea principale quella di Eschelberg che prende il nome dal Burg Eschelberg bei St. Gotthard (estinta all'inizio del XIX secolo), mentre l'altra assume la denominazione di Meissau (Austria sotto l'Enns). Gli Abensperg und Traun divengono baroni con diploma imperiale del 15 agosto 1653, con Otto Maximilian (1597-58) e divengono successivamente conti (Graf) del Sacro Romano Impero von Abensperg und Traun. Divisi nei rami di Petronell e Meissau, nel 1656, quest'ultimo riceve il feudo imperiale immediato della contea sveva di Egloffs e Mueglen (presso Isny nella Svevia meridionale), con diritto di seggio e voto nel collegio dei conti svevi (1662). La famiglia vi governa sovrana fino all'aprile 1804, quando il feudo immediato viene venduto ai principi von Windisch Graetz. Nella seconda met\u00e0 del XVII secolo la famiglia possiede i borghi e i castelli di Petronell (1656), Gross Schweinbarth (1658), Rappottenstein (1664), Bockflie\u00df e Bisamberg con al residenza barocca di Ausbau (1660) a Vienna, divenuta dal 1857 il palazzo Traun nella Herrengasse.\nNel 1668 il conte Ernst pone il maggiorascato-fidecommisso sulla contea di Egloffs e la signoria di Traun e le residenze di Vienna e Linz e un altro per la signoria di Petronell. L'imperatore Giuseppe I, il 29 luglio 1705, concede alla famiglia, nella persona di Otto Ehrenreich, cavaliere del Toson d'oro, la carica ereditaria di Colonnello (Oberst Erblandpanier) e di Portavessillo dell'Arciducato d'Austria sopra e sotto l'Enns.\nTra i membri della famiglia sono noti anche Otto Ferdinand (1677-48), generale imperiale e austriaco, che durante la guerra di successione austriaca si distinse nella battaglia di Camposanto sul Panaro del 1743 contro i francesi, nonch\u00e9 in Boemia contro i prussiani; anch'esso fu insignito dell'ordine del Toson d'oro. \u00c8 ritenuto uno dei maggiori generali austriaci del XVIII secolo e definito il \"paladino\" dell'imperatrice Maria Teresa d'Austria."}
{"id": "3495675", "revid": "830939", "url": "https://it.wikipedia.org/wiki?curid=3495675", "title": "John R. Ragazzini", "text": "Biografia.\nRicevette la laurea in ingegneria elettrica (B.S. e E.E.) al City College di New York (nel 1932 e 1933) e il dottorato (A.M e Ph.D.) alla Columbia University (nel 1939 e 1941).\nRagazzini fu il primo preside della Scuola di Ingegneria e Scienza all'Universit\u00e0 di New York e durante la seconda guerra mondiale fu preside del dipartimento di ingegneria elettronica alla Columbia University, venendo coinvolto nel progetto Manhattan.\nTra i suoi studenti vanno ricordati Rudolf Kalman (v. filtro di Kalman), Eliahu Ibraham Jury (v. trasformata Z modificata) e Lotfi Asker Zadeh (v. insieme sfocato e logica fuzzy).\nA Ragazzini, insieme a Lotfi Zadeh, \u00e8 riconosciuto anche il merito di aver condotto studi pionieristici sull'analisi dei processi a tempo discreto che hanno portato allo sviluppo della trasformata zeta.\nNel 1979, l'American Automatic Control Council istitu\u00ec in suo onore il \"John R. Ragazzini Award\", di cui egli stesso fu il primo vincitore."}
{"id": "3495678", "revid": "599013", "url": "https://it.wikipedia.org/wiki?curid=3495678", "title": "Santuario della Madonna delle Grazie (Cairo Montenotte)", "text": "Il santuario della Madonna delle Grazie \u00e8 un luogo di culto cattolico situato nel comune di Cairo Montenotte, in via Guglielmo Marconi, in provincia di Savona.\nStoria e descrizione.\nSorto sui ruderi o nelle immediate vicinanze di un tempio pagano, l'attuale struttura nasconde i resti di una cella intitolata a san Donato dei monaci benedettini, gi\u00e0 citata nel 992 e che divenne pieve nel 1014.\nLe prime notizie della ricostruzione della cappella risalgono al 1666. Nel 1858 \u00e8 denominata Nostra Signora Madonna delle Grazie e di San Donato. Nel dicembre del 1953 viene elevata al rango di santuario.\nNel porticato \u00e8 presente un affresco del santo risalente al XV secolo."}
{"id": "3495689", "revid": "599013", "url": "https://it.wikipedia.org/wiki?curid=3495689", "title": "E le stelle stanno a guardare", "text": ""}
{"id": "3495691", "revid": "767487", "url": "https://it.wikipedia.org/wiki?curid=3495691", "title": "La fidanzata di tutti", "text": "La fidanzata di tutti (\"Pin Up Girl\") \u00e8 un film musicale del 1944 diretto da H. Bruce Humberstone, con protagonista Betty Grable.\nTrama.\nUna semplice dattilografa si finge, per una serata, una grande cantante. Quando l\u2019uomo del quale si innamora le dichiara di essere disperatamente attratto da quella misteriosa showgirl, la ragazza per farsi riconoscere ripete il suo numero in un night. Qualche problema di gelosia da parte dell\u2019autentica stella del locale, ma il lieto fine \u00e8 assicurato."}
{"id": "3495693", "revid": "1793900", "url": "https://it.wikipedia.org/wiki?curid=3495693", "title": "Giove pittore di farfalle, Mercurio e la Virt\u00f9", "text": "Giove pittore di farfalle, Mercurio e la Virt\u00f9 \u00e8 un dipinto a olio su tela (111,3x150 cm) di Dosso Dossi, databile al 1523-1524 circa e conservato nel Castello di Wawel a Cracovia.\nDescrizione e stile.\nL'opera \u00e8 uno dei complessi dipinti allegorici ed esoterici che erano in voga alla corte di Ferrara nel primo Cinquecento, quando a corte erano ospitati letterati illustri tra i quali spiccava l'Ariosto.\nDossi costru\u00ec un dipinto con tre figure principali legate da continui rimandi, in una struttura che ricorda l'arte veneziana ma pi\u00f9 densa di simboli e messaggi reconditi, che mettono in secondo piano anche la bellezza delle figure o del paesaggio, qui ridotto a un accenno sintetico sullo sfondo di un cielo carico di nubi.\nA sinistra Giove, riconoscibile per la saetta appoggiata ai piedi, \u00e8 ritratto nell'atto creativo, cio\u00e8 mentre dipinge delle farfalle su una tela. L'animale \u00e8 simbolo della volatilit\u00e0 del pensiero, cos\u00ec come anche l'arcobaleno che appare dietro il cavalletto \u00e8 emblema dell'evanescenza delle idee. Col dipingere egli sottintende come al principio di ogni creazione sia necessario un'idea ispiratrice, legata a un concetto di ordine universale. La sua veste rossa, illuminata in maniera incidente, crea una forte macchia di colore, che si ricollega al drappo dello stesso colore su cui \u00e8 seduto Mercurio, il secondo personaggio al centro. Anche i suoi attributi sono evidenti: il petaso e i calzari alati, nonch\u00e9 il caduceo dorato, che esprimeva il suo potere esoterico di addormentare e ridestare i viventi. Egli, quale dio dei commerci, \u00e8 qui intermediario tra il mondo del manifesto, ossia il dipinto di Giove, e il non manifestato, ovvero l'idea simboleggiata dalla Virt\u00f9 che accorre da destra. Il mercurio \u00e8 anche il metallo liquido che poteva assumere qualsiasi forma, quindi l'elemento che pi\u00f9 si presta a rappresentare le cose mutevoli e inafferrabili. Il suo gesto di invocare il silenzio allude all'ispirazione, che richiede la quiete iniziatica e che \u00e8 necessaria condizione come preludio alle varie forme di creazione, tra cui quella artistica. Tale iconografia si ritrova nelle \"Simbolicae quaestiones\" di Achille Bocchi e nell'\"Emblemarum Liber\" di Andrea Alciati, opere spesso consultate come repertorio di immagini nel Rinascimento e in epoca barocca."}
{"id": "3495696", "revid": "1337338", "url": "https://it.wikipedia.org/wiki?curid=3495696", "title": "Carpinello", "text": "Carpinello \u00e8 una frazione del comune di Forl\u00ec. Sorge nella campagna forlivese, a 23 metri s.l.m. lungo la direttiva che conduce a Cervia. Posta a circa 7\u00a0km dal centro del capoluogo di provincia, conta una popolazione di circa 1160 abitanti.\n\u00c8 una frazione a spiccata e consolidata vocazione agricola che fin dal passato basava la propria economia sull'allevamento e l'agricoltura.\nL'origine del nome non \u00e8 conosciuto sebbene il toponimo sembra possa essere correlato alla pianta del Carpino, diffuso in zona. Ha fatto discutere l'installazione dell'ultima rotonda in memoria dei morti per incidenti stradali per il suo dubbio gusto morale ed estetico.\nIl platano di Carpinello.\nLungo la via Cervese, la strada SP 2, isolato nel mezzo di un campo agricolo, sorge un antico ed imponente platano, un \"Platanus orientalis\" pluricentenario facente parte dell'elenco degli alberi monumentali d'Italia. Con una et\u00e0 presumibile di circa 250 anni, ha un'altezza di circa 30 metri ed il fusto alla base presenta una circonferenza di circa 6 metri.\nIl platano faceva parte di un bosco, costituito da cedri e magnolie, appartenente ad una delle tenute del casato Orsi Mangelli, famiglia nobile del forlivese. Nel corso della seconda guerra mondiale il bosco fu abbattuto per ottenere legname destinato a soddisfare i bisogni della popolazione. L'unico albero superstite risult\u00f2 il platano mentre il bosco fu sostituito dal campo destinato ad uso agricolo."}
{"id": "3495699", "revid": "599013", "url": "https://it.wikipedia.org/wiki?curid=3495699", "title": "Convento di San Francesco (Cairo Montenotte)", "text": "L'ex convento di San Francesco d'Assisi \u00e8 un luogo di culto cattolico situato nel comune di Cairo Montenotte, in strada Ville, in provincia di Savona. Nel 2008 sono stati finanziati ed avviati importanti interventi di recupero dell'intero complesso (dal monastero alla chiesa, ai ventisette ettari circostanti), sito che nel 2014 ha visto la sua riapertura al pubblico.\nStoria e descrizione.\nRealizzato nel XIII secolo, su volont\u00e0 di Ottone Del Carretto, \u00e8 il monumento pi\u00f9 prestigioso di Cairo Montenotte.\nNel XVI secolo il pittore Guglielmo Caccia - detto \"Moncalvo\" - ne raffigura con affreschi la vita di san Francesco d'Assisi nel chiostro a quindici colonne in pietra. Altri rifacimenti si ebbero nel XVII secolo.\nDurante le campagne napoleoniche del 1796 e 1799 sub\u00ec gravi danni, dovuto al saccheggio e all'immediato incendio francese. Nel 1805 fin\u00ec ogni attivit\u00e0 religiosa."}
{"id": "3495705", "revid": "3732", "url": "https://it.wikipedia.org/wiki?curid=3495705", "title": "The Tablet", "text": "The Tablet \u00e8 un settimanale cattolico britannico che si stampa a Londra.\nStoria.\nDalla fondazione al 1854.\n\"The Tablet\" (\u00abLe Tavole\u00bb in italiano) fu fondato nel 1840 da Frederick Lucas, un quacchero convertito al cattolicesimo all'et\u00e0 di 27 anni. Lucas fu condotto alla fede cattolica da Thomas Anstey, anch'egli un quacchero convertito. Sulla sua conversione, avvenuta nel dicembre 1838, Lucas pubblic\u00f2 un libretto intitolato \"Le ragioni per diventare cattolico\"; nel primo anno di pubblicazione ne uscirono tre edizioni.\nNella prima met\u00e0 del XIX secolo i cattolici britannici uscirono da una condizione di discriminazione sociale e di inferiorit\u00e0 giuridica. Nel 1829 il \"Roman Catholic Relief Act\" aveva attribuito ai cittadini cattolici gli stessi diritti dei cittadini anglicani (tra cui il diritto di voto).\nMancava ancora nella comunit\u00e0 cattolica inglese un organo d'informazione nazionale. Don R. Lythgoe (gesuita), il sacerdote che aveva battezzato Lucas, gli sugger\u00ec di dedicarsi alla creazione della rivista. Lucas scelse il nome, \"Le Tavole\". Il primo numero del periodico usc\u00ec il 16 maggio 1840. Per la testata fu scelto un carattere tipografico moderno. Sotto la scritta \u00abThe Tablet\u00bb appariva un motto di Edmund Burke (1729-1797) che la adornava: \u00abI miei errori, se ce ne sono, li ho fatti io stesso: non ho la delega di nessuno\u00bb.\nSul terzo numero Lucas spieg\u00f2 perch\u00e9 aveva scelto questa massima: \"Fatta eccezione per i cattolici irlandesi, non c'\u00e8 comunit\u00e0 cattolica nel mondo che abbia mostrato cos\u00ec tanta tenacia e perseveranza come la comunit\u00e0 cattolica britannica. Ci\u00f2 \u00e8 avvenuto in tutte le classi sociali, ciascuna in base alla posizione che occupava nella societ\u00e0\". A quel tempo la comunit\u00e0 cattolica in Inghilterra era rigidamente separata tra poveri (abitanti dei grossi agglomerati urbani, in massima parte originari dell'Irlanda) e \"vecchie\" famiglie cattoliche, molte delle quali benestanti. Siccome queste ultime erano diventate, nel tempo, la componente minoritaria, i convertiti come Lucas la rafforzarono, sia numericamente che intellettualmente. Fu a questa componente che si rivolse \"The Tablet\", facendone il proprio lettorato di riferimento.\nLucas trov\u00f2 sostegno finanziario presso due imprenditori del settore del cuoio, i fratelli Keasley. Ma nel 1841 i Keasley dichiararono bancarotta. Lucas si rivolse allora a John Cox, che era stato il suo editore nel primo periodo della sua vita, quando era protestante.\nLucas impresse al Tablet una linea politica di equidistanza dai partiti. Il giornale inizialmente tratt\u00f2 allo stesso modo i Tory e i Whig. Ma in occasione delle elezioni del 1841, Lucas schier\u00f2 il giornale invitando i lettori a votare solo per i candidati cattolici (che erano schierati in gran parte per i Whig). Ci\u00f2 gli alien\u00f2 le simpatie di molti lettori. Diversi proprietari terrieri cattolici decisero di votare per candidati Tory (anche se erano protestanti) invece che per i Whig.\nIl rapporto con Cox, anch'egli un Tory, si ruppe irrimediabilmente. L'editore avvi\u00f2 una propria pubblicazione dallo stesso nome, \"The Tablet\". Lucas rinomin\u00f2 la propria rivista \"The True Tablet\" (aprile 1842). La battaglia fu vinta da Lucas; Cox chiuse la rivista concorrente alla fine di luglio del medesimo anno. Alla fine dell'anno \"The True Tablet\" ritorn\u00f2 \"The Tablet\".\nNel 1843 Lucas ingrand\u00ec il formato della rivista, che divenne simile a quello dei quotidiani. \"The Tablet\" divenne sempre pi\u00f9 la \"voce\" di Lucas; dalle sue colonne il fondatore-direttore scatenava invettive e si rendeva protagonista del dibattito pubblico in seno alla comunit\u00e0 cattolica per le sue critiche su come veniva gestita la Chiesa. Si mostr\u00f2 favorevole all'insediamento della Societ\u00e0 San Vincenzo De Paoli. Quando papa Pio IX decise il ripristino della gerarchia della Chiesa cattolica in Inghilterra e Galles, con il breve \"Universalis Ecclesiae\" (29 settembre 1850), Lucas si dichiar\u00f2 contrario al ristabilimento di normali relazioni diplomatiche tra Santa Sede e Regno Unito.\nNel 1850 Lucas si trasfer\u00ec a Dublino. Si interess\u00f2 attivamente alle tematiche irlandesi e ai diritti degli irlandesi; parallelamente crebbe la sua ostilit\u00e0 verso l'Inghilterra. La sua ultima battaglia giornalistica ebbe per oggetto l'Irlanda. I vescovi irlandesi si erano espressi contro l'Atto di Unione. Lucas li sosteneva, la Congregazione Propaganda Fide invece aveva mostrato la propria irritazione. Lucas si spinse fino a Roma per cercare di convincere la Santa Sede ad appoggiare la causa dei vescovi irlandesi. Giunse nella citt\u00e0 eterna nel dicembre 1854. Si ammal\u00f2 gravemente e dovette tornare in patria. Mor\u00ec il 22 ottobre 1855. Aveva diretto \"The Tablet\" ininterrottamente per 15 anni.\nDal 1855 al 1901.\nIl successore di Lucas fu John Wallis, 34 anni, anch'egli un convertito (dall'anglicanesimo). Alla morte di Lucas acquist\u00f2 il giornale e lo riport\u00f2 a Londra, dove esercitava la professione di avvocato. Cambi\u00f2 la grafica della testata, uniformandola a quella dei giornali dell'epoca: grassetto con caratteri gotici senza grazie. Politicamente Wallis era un Tory, a differenza di Lucas che era stato vicino ai Whig. La redazione rimase invece prevalentemente Whig.\nIl prestigio della rivista rimase intatto: \"The Tablet\" continu\u00f2 ad essere l'unico giornale inglese al quale la Santa Sede affidava la pubblicazione di documenti papali in Inghilterra.\nAll'inizio degli anni sessanta il giornale cominci\u00f2 ad accusare una flessione nelle vendite. Uno dei maggiori finanziatori cedette le proprie quote. A Wallis non rimase che dimettersi dalla direzione (1868).\nIl nuovo proprietario fu don Herbert Vaughan, la cui famiglia era cattolica da generazioni. Fu il primo editore cattolico dalla nascita della rivista. Nel 1870 schier\u00f2 il giornale a favore della dichiarazione del dogma dell'Infallibilit\u00e0 papale. Durante il Concilio Vaticano I Vaughan cre\u00f2 un inserto, \u00abVatican\u00bb, per spiegare i lavori del concilio. In quell'anno il direttore ritorn\u00f2 da un viaggio a Roma con una lettera di encomio firmata dal pontefice. Decise di inserire a fianco della testata il nome del papa, Pio IX.\nSotto la sua direzione, \"The Tablet\" abbandon\u00f2 l'aspetto del giornale quotidiano (impressogli dal precedente direttore) per assumere quello della rivista intellettuale. Si notarono una maggior cura nella fattezza delle pagine e il ritorno a caratteri tipografici con le grazie. In politica interna, il settimanale appoggi\u00f2 la riforma voluta dal primo ministro William Ewart Gladstone (1868-1874), che sanc\u00ec la separazione tra Stato e Chiesa in Irlanda.\nNel 1872 Vaughan fu nominato vescovo di Salford. A causa dell'importanza della carica, non pot\u00e9 pi\u00f9 proseguire il suo incarico al giornale. Cedette quindi la direzione al suo vice, George Ranken, amico di lunga data e convertito dal protestantesimo. Vaughan mantenne la propriet\u00e0: \"The Tablet\" infatti continu\u00f2 sulla stessa linea politica. Sostenitore di Gladstone, il giornale fu un acceso oppositore del successivo governo di Benjamin Disraeli (1874-1880).\nNel 1884 Ranken dovette abbandonare la direzione per motivi di salute. Il suo successore fu John Snead-Cox. Il nuovo direttore aveva solo 29 anni (essendo nato nel 1855) e proveniva da una famiglia imparentata con quella di Vaughan. Snead-Cox guid\u00f2 \"The Tablet\" fino al 1920, per quella che fu la pi\u00f9 lunga direzione nella storia del settimanale.\nSnead-Cox consolid\u00f2 la posizione di \"The Tablet\" e ne miglior\u00f2 ulteriormente la qualit\u00e0. I suoi lettori lo seguirono per tutta la durata del suo lungo mandato. Unica pecca della sua direzione: il giornale si cre\u00f2 la nomea di \"anti-irlandese\", sebbene Snead-Cox non si fosse mai espresso pubblicamente contro la Chiesa irlandese.\nNel 1892 Herbert Vaughan fu eletto arcivescovo di Westminster, la carica pi\u00f9 alta della Chiesa cattolica inglese. Il 25 aprile 1893, Vaughan annunci\u00f2 che ai cattolici era consentito iscriversi ai college di Oxford e Cambridge. Vaughan (che rimaneva sempre il proprietario del periodico) volle espressamente che la notizia fosse pubblicata su \"The Tablet\". In altre occasioni il settimanale affianc\u00f2 Vaughan nei suoi interventi pubblici. Snead-Cox inaugur\u00f2 la prassi di recarsi una volta alla settimana a Westminster per consultarsi con l'arcivescovo.\nNel 1901 Vaughan, giunto all'et\u00e0 di 69 anni, lasci\u00f2 la propriet\u00e0 del settimanale a tre persone: mons. Dunn (suo segretario e, dal 1916, vescovo di Nottingham), don Henry Weld (rettore della fondazione Mill Hill) e Joseph Weld (presidente dello studio legale che assisteva l'arcidiocesi di Westminster).\nDal 1901 al 1935.\nLa reputazione di \"The Tablet\" era solida: sul periodico cattolico scrivevano i pi\u00f9 eminenti studiosi (specialmente storici). Nel 1920 Snead-Cox pose fine alla sua ultradecennale direzione e lasci\u00f2 la conduzione a James Milburn. Non ancora sessantenne, Milburn era vicedirettore del giornale fin dal 1895. A met\u00e0 degli anni Venti il giornale ebbe un calo di vendite. Fu necessario sostituire il direttore. Il successore di Milburn fu Ernest Oldmeadow.\nNel 1926 Oldmeadow si rivolse a una nuova tipografia; la nuova stamperia utilizzava una carta di migliore qualit\u00e0, a costi minori. Nel settembre 1927 il giornale si trasfer\u00ec nella nuova sede, di propriet\u00e0 dell'arcivescovado, al n. 6 di Adam Street.\nOldmeadwon si lanci\u00f2 in vivaci polemiche attorno a un tema molto caldo: il rapporto tra cattolici ed anglicani. Nel 1928 critic\u00f2 gli anglo-cattolici, dei quali uno dei maggiori esponenti era Edward Wood, pi\u00f9 noto come Lord Halifax. Dalle colonne di \"The Tablet\" si scagli\u00f2 anche contro lo scrittore cattolico Arthur Evelyn Waugh (1932).\nAlla met\u00e0 degli anni trenta Ernest Oldmeadow lanci\u00f2 l'obiettivo delle 10.000 copie di vendita. Tra i punti principali del suo piano vi erano l'apertura della rivista ai temi letterari e il dimezzamento del prezzo.\nIl piano fu bocciato e ad Oldmeadow non rimase che dimettersi. Nel 1935, il nuovo arcivescovo di Westminster, Arthur Hinsley, decise di mettere in vendita il giornale.\nDal 1935 al 1967.\nFu acquistato da una catena composta da uomini d'affari londinesi, guidata da Douglas Woodruff e Thomas Burns. Cos\u00ec, dopo 68 anni di ininterrotta propriet\u00e0 da parte della Chiesa, \"The Tablet\" diventava propriet\u00e0 di un gruppo di investitori laici. Il giornale si trasfer\u00ec da Adam Street a Paternoster Row. Fu fondata la \u00abTablet Publishing Company\u00bb, nuova societ\u00e0 editrice del settimanale. Douglas Woodruff, 39 anni, fu il primo direttore del nuovo corso. Nel suo programma di intenti, Woodruff scrisse che \"\"la funzione di \"The Tablet\" cos\u00ec come l'ha concepita la nuova direzione \u00e8 cercare di spiegare non solamente la Chiesa al mondo esterno, ma anche far conoscere il mondo esterno ai membri della Chiesa\"\". \"The Tablet\" divenne in breve tempo un giornale meno \"ecclesiale\", e riusc\u00ec a interessare anche i lettori non credenti.\nNei mesi successivi apparve una nuova sezione del giornale, dedicata alla politica estera. In breve tempo tornarono a pubblicare su \"The Tablet\" scrittori famosi, storici prestigiosi, personalit\u00e0 religiose e laiche. La citazione di Pio IX, che campeggiava vicino alla testata dal 1870 scomparve. Fu avviato il completo rifacimento grafico del giornale, che impegn\u00f2 la redazione per tre anni. Fu scelto un nuovo carattere per la testata: il Perpetua; mentre per le pagine fu preferito il Times Roman. Il giornale fu stampato in una tipografia di Reading. \"The Tablet\" divenne uno dei giornali pi\u00f9 belli da vedere del suo tempo. Tra le firme principali che scrissero sul settimanale negli anni trenta figurano, tra i laici: Christopher Dawson (1889-1970, autore di numerosi saggi sulla storia della cultura e sulla cristianit\u00e0), Arnold Lunn (1888-1974, personaggio molto popolare, convertitosi al cattolicesimo nel 1930), Graham Greene, Hilaire Belloc, Evelyn Waugh, Douglas Jerrold e Edward Watkin (1888-1981). Tra i religiosi: Martin D'Arcy SJ (1888-1978, definito uno dei pi\u00f9 grandi intellettuali cattolici del suo tempo), David Knowles OSB (1896-1974, storico, docente a Cambridge), Philip Hughes e Ronald Knox.\n\"The Tablet\" diede un'ampia copertura ai lavori del Concilio Vaticano II. Con la conclusione del Concilio (1965), termin\u00f2 anche la lunga esperienza di Woodruff alla direzione, iniziatasi trent'anni prima. \"The Tablet\" era un giornale conosciuto, letto e rispettato. Il suo successore fu Thomas Burns, giovane cofondatore della \u00abTablet Publishing Company\u00bb trent'anni prima. Nel 1967, all'et\u00e0 di 61 anni, Burns sal\u00ec alla direzione del prestigioso settimanale.\nDal 1968 ad oggi.\nNel 1968 papa Paolo VI pubblic\u00f2 l'enciclica \"Humanae Vitae\". La lettera non fu accolta favorevolmente in Inghilterra; \"The Tablet\", invece, le dedic\u00f2 ampi commenti favorevoli. La difesa del magistero papale cost\u00f2 al settimanale in termini di copie: per la prima volta dopo decenni scese sotto le 10.000 unit\u00e0. Inoltre il giornale, nella percezione del lettore inglese medio, fu percepito come orientato a centro-destra. La direzione di Burns termin\u00f2 nel 1982, anno della Guerra delle Falkland e della visita di Giovanni Paolo II in Inghilterra (28 maggio-2 giugno).\nIl successore di Burns fu John Wilkins (luglio 1982), che port\u00f2 la diffusione della rivista al record di 20.000 copie. Wilkins lasci\u00f2 nel 2003. Da allora \"The Tablet\" \u00e8 diretto da Catherine Pepinster, la prima donna giunta alla direzione del settimanale."}
{"id": "3495707", "revid": "268129", "url": "https://it.wikipedia.org/wiki?curid=3495707", "title": "Associazione Calcio Genova 1893 1943-1944", "text": "Questa pagina raccoglie i dati riguardanti l'Associazione Calcio Genova 1893 nelle competizioni ufficiali della stagione 1944.\nMaglie.\nLa maglia per le partite casalinghe presentava i colori attuali.\nOrganigramma societario.\nArea direttiva\nArea tecnica"}
{"id": "3495711", "revid": "226458", "url": "https://it.wikipedia.org/wiki?curid=3495711", "title": "Enzo Lombardo", "text": "Biografia.\nSi laurea in Scienze statistiche e demografiche nel 1962 presso l'Universit\u00e0 di Roma \"La Sapienza\".\nNel corso degli anni settanta, dopo una breve parentesi di insegnamento nell'Universit\u00e0 di Mogadiscio, diventa Direttore del Dipartimento di Economia nell'Universit\u00e0 della Calabria e poi Direttore dell'Istituto di Demografia e Statistica nell'Universit\u00e0 di Napoli. Nel 1983 \u00e8 professore di Statistica nell'all'Universit\u00e0 di Roma \"La Sapienza\".\nNel gennaio 1989 fonda, e successivamente dirige fino al 2005, la rivista \"Induzioni, demografia, probabilit\u00e0, statistica a scuola\"."}
{"id": "3495713", "revid": "767487", "url": "https://it.wikipedia.org/wiki?curid=3495713", "title": "Vikter Duplaix", "text": "Duplaix ha iniziato come cantante soul tradizionale - essendo cresciuto a Philadelphia e Augusta, in Georgia, ha cantato nei cori della chiesa, per poi intraprendere il lavoro di programmatore delle tracce di batteria mentre lavorava in uno studio di Philadelphia.\nHa pubblicato diversi album come solista con Erykah Badu, Jazzanova, King Britt Sylk 130, Jamiroquai, Me'Shell Ndegeocello, Incognito, Esthero, Cherokee, Jaguar Wright, Eric Benet e Dynamite MC. \u00c8 stato associato con DJ Jazzy Jeff e Kenny Gamble dimostrando di essere strumentalista cresciuto e maturo. La sua collaborazione con King Britt ha portato a immersione nella musica dance. Ha contribuito al progetto vocals Scuba Britt's 'Swell', e in poco tempo, Duplaix stava producendo materiale proprio. Remix e collaborazioni con artisti come Jazzanova e K7 della serie di DJ Kicks hanno portato fino a International Affairs, debutto full-length di Duplaix come artista solista. L'album \u00e8 uscito in Europa alla fine del 2002, \u00e8 uscito negli Stati Uniti all'inizio dell'anno successivo, con la Hollywood Records.\nLa commercializzazione del secondo album, Bold and Beautiful, nel 2006 record BBE. \"Make A Baby\", un singolo da \"Bold and Beautiful\", \u00e8 stato nominato per un Grammy Awards 2008 nella Grammy Award come Best Urban / Alternative Performance.\nIl 31 agosto 2009 Vikter ha pubblicato un nuovo singolo, \"Electric Love \". Il singolo \u00e8 disponibile come download gratuito sul suo sito web."}
{"id": "3495738", "revid": "4175", "url": "https://it.wikipedia.org/wiki?curid=3495738", "title": "Morozzo Della Rocca", "text": ""}
{"id": "3495739", "revid": "1305772", "url": "https://it.wikipedia.org/wiki?curid=3495739", "title": "Associazione Calcio Genova 1893 1944-1945", "text": "Questa voce raccoglie le informazioni riguardanti l'Associazione Calcio Genova 1893 nelle competizioni della stagione 1945.\nStagione.\nIn assenza di competizioni ufficiali, nei primi mesi del 1945 venne organizzata la Coppa Citt\u00e0 di Genova.\nAl torneo parteciparono, oltre al Genova, il , una squadra in rappresentanza della Marina Nazionale Repubblicana, rinforzata da alcuni elementi del come Vittorio Sardelli e Pietro Sotgiu, una della Kriegsmarine, che tra le sue file aveva anche il nazionale Wilhelm Hahnemann ed una selezione che riuniva i giocatori di Sestrese e Rivarolese, ovvero l'Itala.\nLa coppa fu vinta dal Genova 1893 all'ultima giornata di campionato, il 25 marzo, che si aggiudicarono lo scontro diretto con il Liguria, in quel momento in testa alla classifica con 13 punti e dunque sorpassato dai \"genovani\" in virt\u00f9 di tale vittoria.\nIl dirigente Antonio Lorenzo, da luglio seguente presidente del club, diede come premio per la vittoria del torneo 20.000 lire a ciascun giocatore.\nMaglie.\nLa maglia per le partite casalinghe presentava i colori attuali.\nOrganigramma societario.\nArea direttiva\nArea tecnica"}
{"id": "3495740", "revid": "599013", "url": "https://it.wikipedia.org/wiki?curid=3495740", "title": "Chiesa di San Nicol\u00f2 (Calice Ligure)", "text": "La chiesa di San Nicol\u00f2 \u00e8 un luogo di culto cattolico situato nel comune di Calice Ligure, in via Vecchia, in provincia di Savona. La chiesa \u00e8 sede della parrocchia omonima del vicariato di Finale Ligure-Noli della diocesi di Savona-Noli.\nAttiguo alla parrocchiale si trova l'oratorio di San Carlo.\nStoria e descrizione.\nLa prima citazione ufficiale dell'edificio religioso \u00e8 risalente ad un documento del 1356.\nEdificata tra il 1773 e il 1785, sui resti di una gi\u00e0 preesistente fabbrica del Duecento (le colonne sono databili invece ad un probabile ampliamento nel XV secolo), presenta una pregiata facciata in stile rococ\u00f2 a due ordini e decorata con stucchi.\nLe particolarit\u00e0 della facciata si sposano perfettamente con lo stile architettonico dell'attiguo oratorio di San Carlo, antecedente di circa un ventennio.\nAl suo interno, oltre ai pregiati marmi e stucchi, sono conservate opere dello scultore Anton Maria Maragliano e dipinti del Settecento. Gli stucchi e le decorazioni delle pareti sono incompiuti e ricoprono solo quattro cappelle laterali e il presbiterio.\nIl santo patrono di Calice Ligure \u00e8 san Nicol\u00f2, anche noto come san Nicola di Bari, san Nicola di Myra o san Nicolao. Nel comune, per una precisa ragione storica, sono festeggiate due diverse feste patronali: la \"festa solenne,\" a valenza religiosa, e la \"festa liturgica,\" a valenza civile e religiosa.\nLa chiesa parrocchiale di San Nicol\u00f2 a Calice Ligure conserva oggi due statue del santo patrono. La \"statua dei poveri\", pi\u00f9 antica e piccola, e la \"statua dei ricchi\", pi\u00f9 recente e grande. Fino al 1872 nella chiesa si trovava la sola statua dei poveri ed il patrono era festeggiato il giorno 6 dicembre (giorno di san Nicola) con una cerimonia solenne: la messa era celebrata da parte di tutti i sacerdoti del comune ed i partecipanti che si fossero confessati e comunicati acquisivano l\u2019indulgenza plenaria.\nNel 1872, grazie alle offerte pervenute dai compaesani emigrati in America, i Calicesi riuscirono a far realizzare una nuova statua di \"San Nicol\u00f2\", da poter portare in processione per le vie del paese. Gi\u00e0 nel 1871 la popolazione constat\u00f2 che il 6 dicembre era un giorno poco adatto per la festa patronale, a causa del clima autunnale e delle scarse ore di luce. Don Bonagiunta Conio, facendosi interprete dei desideri del popolo, in data 20 gennaio 1872 indirizz\u00f2 una supplica alla Santa Sede tramite il Vescovo di Savona, chiedendo la trasposizione della festivit\u00e0 religiosa dal giorno 6 dicembre alla prima domenica di maggio, periodo ritenuto come pi\u00f9 conveniente e pi\u00f9 adatto. La richiesta ottenne esito positivo e fu approvata dalla Sacra Congregazione dei Riti con decreto del 22 febbraio 1872. La prima domenica di maggio dell\u2019anno 1873 si svolse l\u2019inaugurazione della statua \"dei ricchi.\"\nDall\u2019anno 1873, a Calice Ligure, san Nicol\u00f2 viene pertanto festeggiato due volte all\u2019anno. La prima domenica di maggio si svolge la festa solenne, a sola valenza religiosa, con cerimonia solenne e processione. Il 6 dicembre si svolge la festa liturgica, a valenza religiosa e civile, con una funzione liturgica semplice, senza manifestazioni esteriori e la chiusura di scuole e pubblici uffici.\nOrgano.\nIl pregevole organo della chiesa fu costruito da Nicomede Agati e fratelli di Pistoia nel 1870 (opera 538). Ha una tastiera di 56 tasti divisa in bassi e soprani e una pedaliera costituita da 22 pedali. I registri sono cos\u00ec suddivisi:"}
{"id": "3495744", "revid": "36426", "url": "https://it.wikipedia.org/wiki?curid=3495744", "title": "Scuola bresciana", "text": ""}
{"id": "3495745", "revid": "1005847", "url": "https://it.wikipedia.org/wiki?curid=3495745", "title": "Partito delle Riforme e della Libert\u00e0 di Vallonia", "text": ""}
{"id": "3495746", "revid": "124659962", "url": "https://it.wikipedia.org/wiki?curid=3495746", "title": "Behind the Mask (Michael Jackson)", "text": "Behind the Mask \u00e8 il terzo singolo estratto dall'album postumo \"Michael\" di Michael Jackson, pubblicato il 21 febbraio 2011 dall'etichetta discografica Epic.\nDescrizione.\nSi tratta di una cover dell'omonimo brano del 1979 dall'album \"Solid State Survivor\" della Yellow Magic Orchestra, uscito l'anno successivo come singolo; fu reinterpretato da Greg Phillinganes nel 1984 per il suo disco \"Pulse\", estraendolo come singolo nel 1985, e ne fu proposta una versione da Eric Clapton nel 1986 con il suo LP \"August\", pubblicata come singolo nel 1987.\nLa versione di Jackson risale al 1982, durante le sedute di registrazione dell'album \"Thriller\". Alla musica furono aggiunte alcune linee melodiche per volont\u00e0 del cantante, mentre il testo, originariamente steso nel 1978 da Ry\u016bichi Sakamoto e Chris Mosdell, fu parzialmente riscritto da Jackson in collaborazione con lo stesso Mosdell. Venne inciso con il titolo \"Behind the Mask (Who Do You Know?)\", ma infine non fu inserito nella scaletta finale del disco.\nVideoclip.\nLa Sony Music e il Michael Jackson's Estate invitarono i fan di Michael Jackson a partecipare alla realizzazione del video musicale del singolo tramite il web, sia come protagonisti che come registi. Il risultato \u00e8 un montaggio di spezzoni di comparse varie che ballano e cantano sulle note del pezzo emulando la popstar.\nUn secondo videoclip, professionale, ambientato in una discoteca futuristica, dove compaiono personaggi che indossano maschere che si rifanno a varie interpretazioni del cantante, fu diretto dai registi Alex Topaller e Daniel Shapiro e pubblicato il 3 agosto 2018 sul canale YouTube ufficiale di Michael Jackson."}
{"id": "3495748", "revid": "1310927", "url": "https://it.wikipedia.org/wiki?curid=3495748", "title": "A Republikanska futbolna grupa 1992-1993", "text": "L\u2019edizione 1992-93 della A PFG vide la vittoria finale del Levski Sofia, che conquista il suo diciottesimo titolo.\nCapocannoniere del torneo fu Plamen Getov del Levski Sofia con 26 reti."}
{"id": "3495755", "revid": "481349", "url": "https://it.wikipedia.org/wiki?curid=3495755", "title": "Eurofestival 1999", "text": ""}
{"id": "3495770", "revid": "118850836", "url": "https://it.wikipedia.org/wiki?curid=3495770", "title": "Nicola Carraro", "text": "Biografia.\nNipote di Angelo Rizzoli (sua madre era infatti Pinuccia Rizzoli), cugino di Angelo jr (Angelone) e Alberto Rizzoli, comincia la sua attivit\u00e0 nella casa editrice di famiglia nell'ottobre 1961 dopo aver preso la maturit\u00e0 scientifica. \u00c8 assegnato al reparto rotative, s'iscrive anche a Scienze politiche all'Universit\u00e0 Cattolica ma non d\u00e0 pi\u00f9 di tre esami, gli viene dato in tipografia il soprannome di \"Nick mano fredda\" perch\u00e9 gli piace scommettere. Si occupa quindi di pubblicit\u00e0 dopo aver fatto il servizio militare in aeronautica ad Albenga, nel 1967 diventa assistente di Enzo Biagi assunto alla Rizzoli come direttore editoriale dei periodici.. Dal 1970 al 1972 \u00e8 a sua volta direttore editoriale dei periodici per poi essere amministratore delegato periodici dal 1972 al 1974. Dopo le vicissitudini del \"Corriere della Sera\", lascia con la sua famiglia la Rizzoli alla fine del 1974. Nel 1975 acquisisce, insieme ad un gruppo di soci tra cui Tiziano Barbieri Torriani, la casa editrice Sperling &amp; Kupfer diventandone presidente.\nNel 1977 si trasferisce a Roma dove acquista una considerevole partecipazione della Vides S.p.A con la quale produce i suoi film. Nel 1990 ritorna nella casa editrice Sperling &amp; Kupfer che, alla morte di Tiziano Barbieri Torriani, viene venduta nel 1994 alla Mondadori. In seguito va a vivere per vari anni nell'isola di Providenciales (Turks e Caicos). Rientrato in Italia, il 28 giugno 2006 sposa a Roma la popolare conduttrice televisiva Mara Venier dopo essere stato per molti anni (dal gennaio 1963 sino al 1980) marito di Adonella Colonna di Paliano da cui ha avuto tre figli: Ginevra, Giada e Gian Gerolamo, soprannominato Ger\u00f2 (a lungo compagno di Simona Ventura). Dal 2018 interpreta il ruolo di Bib\u00f3 nella web-serie \"Le avventure di Bib\u00ec e Bib\u00f2\", le cui puntate vengono trasmesse sul profilo Instagram di Carraro.\nFilmografia.\nTra i vari film da lui prodotti ricordiamo: \nRiconoscimenti.\nNel 1980 Nicola Carraro ha ricevuto il Premio \"\u201cDe Curtis\u201d\" e nello stesso anno il Premio \u201c\"Nastro d'Argento\u201d\" per l'intero suo lavoro di produzione (assieme a Franco Cristaldi)."}
{"id": "3495772", "revid": "124928811", "url": "https://it.wikipedia.org/wiki?curid=3495772", "title": "A Republikanska futbolna grupa 1991-1992", "text": "L\u2019edizione 1991-92 della A PFG vide la vittoria finale del , che conquista il suo ventisettesimo titolo.\nCapocannoniere del torneo fu Nasko Sirakov del Levski Sofia con 26 reti."}
{"id": "3495775", "revid": "159873", "url": "https://it.wikipedia.org/wiki?curid=3495775", "title": "Anni verdi", "text": ""}
{"id": "3495776", "revid": "247222", "url": "https://it.wikipedia.org/wiki?curid=3495776", "title": "The Ozark Mountain Daredevils (album)", "text": "The Ozark Mountain Daredevils \u00e8 l'album di debutto del gruppo di country rock, The Ozark Mountain Daredevils. Nell'album \u00e8 contenuta una delle canzoni pi\u00f9 famose degli Ozark Mountain Daredevils, \"If You Wanna Get to Heaven\"."}
{"id": "3495779", "revid": "365417", "url": "https://it.wikipedia.org/wiki?curid=3495779", "title": "Geremia Longobardo", "text": "Dal 2019 \u00e8 sposato con l'attrice Sara Adami.\nBiografia.\nGeremia Longobardo si laurea a pieni voti al DAMS di Roma Tre.\nParallelamente si diploma al Centro Sperimentale di Cinematografia settore Recitazione.\nDebutta al cinema ne L'amico di famiglia di Paolo Sorrentino.\nLavora in teatro diretto da Francesco Rosi, Luca De Filippo, Luigi De Filippo, Carlo Giuffr\u00e8,\nWalter Manfr\u00e8. Affianca sulla scena Paola Gassman, Lina Sastri, Paola Quattrini, Giuseppe\nPambieri, Virginio Gazzolo.\nDal 2006 collabora con Mimmo Borrelli prendendo parte ai suoi spettacoli e al suo lavoro\nculturale sui territori.\nNell'estate 2020 in ambito della XIII edizione del Napoli Teatro Festival Italia \u00e8 ideatore e\ninterprete di UNO CONTRO ZERO sulla vita del campione flegreo di pallanuoto Enzo\nD'Angelo.\nCon lo spettacolo \"DI SOVENTE POESIA\" rende omaggio al poeta Michele Sovente\nraccontando tutta la sua vita attraverso le sue poesie\nTeatro.\n2021 \"CAROSONE, l'americano di Napoli\" di F. Vacalebre regia L.Russo\nNapoli Teatro Augusteo, Teatro Trianon\n2020 \"UNO CONTRO ZERO\" di F. Cossu regia R. Giglio \nNapoli Teatro Festival\n2017-2020\n\"ALL IN - il gioco pu\u00f2 causare solitudine\" di R. Nugnes regia G. Miale Di Mauro\nRidotto del Mercadante - Teatro Stabile di Napoli Teatro Nazionale\n\"NATALE IN CASA CUPIELO\" di E. De Filippo con e regia di Luigi De Filippo (ripresa)\n\"LA CUPA\" di e con Mimmo Borrelli Teatro San Ferdinando - Teatro Stabile di Napoli Teatro Nazionale\n2016-2017\n\"NATALE IN CASA CUPIELLO\" di E. De Filippo con e regia di Luigi De Filippo\n\"MISERIA E NOBILTA\"' di E. Scarpetta con e regia di Luigi De Filippo\ntourn\u00e9e nazionali\n2015/2016\n\u201cTUTO PER LOLA\u201d di R. Skerl regia Silvio Giordani\n2014/2015 \u201cMAIGRET AL LIBERTY BAR\u201d di G. Simenon regia Silvio Giordani con Paola Gassman\nTourn\u00e9e nazionale\n2014/15 \u201cLA LUNA DEGLI ATTORI\u201d di K. Ludwig regia Silvio Giordani con Paola Quattrini\nTourn\u00e9e nazionale\n2014 \u201cSARTORI NON DEVE MORIRE\u201d di e regia Raffaele Balzano \n2012 \u201cCLIZIA\u201d da N. Macchiavelli adattamento e regia Giacomo Zito con G. Pambieri e Lia Tanzi\nTourn\u00e9 nazionale\n2011 \u201cFEDRA\u201d da Seneca traduzione adattamento e regia Natale Filice\nTourn\u00e9e nazionale \n2010 - 2012 \u201cLA MADRE \u2013 \u2018I figli so\u2019 piezze \u2018i sfaccimma\u201d di e con Mimmo Borrelli prod. Teatro Mercadante \nTeatro San Ferdinando - Napoli\nCRT \u2013 Teatro dell\u2019Arte - Milano\n2010 \u201cLA VENEXIANA\u201d di Ignoto del 1500 con Antonella Elia regia Giacomo Zito \nTourn\u00e9e nazionale\n2009 -2010\n\u201cFILUMENA MARTURANO\u201d di E. De Filippo regia F. Rosi con Luca De Filippo e Lina Sastri\nTourn\u00e9e nazionale\n2007 - 2009 \n\u201cIL SINDACO DEL RIONE SANITA\u2019\u201d di E. De Filippo con e regia C. Giuffr\u00e8\nTourn\u00e9e nazionale\n2008\n\u201cIL DIARIO DI NIJISKJY\u201d di D. Glanert \u2013 direttore d\u2019orchestra M. Angius \u2013 regia C. Villa\nXXXIII Cantiere Internazionale d\u2019Arte \u2013 Montepulciano SI\n\u201cLE RAGIONI DELL\u2019ALTRO\u201d di R.Silvi regia C. Calvi\nTeatro Nuovo Colosseo \u2013 Roma\n2007\n\u201cIL VERSO DELL\u2019ACQUA\u201d di Mimmo Borrelli regia D. Iodice\nLago D\u2019Averno - Napoli\n\u201cCASINA\u201d di T. M. Plauto regia R. Giordano con V. Gazzolo\nLa Versiliana \u2013 tourn\u00e9e estiva\n2006 \n\u201cLA TEMPESTA\u201d di W. Shakespeare regia W. Manfr\u00e9 con V. Gazzolo e B. Boccoli TaorminArte '06 La Versiliana - tourn\u00e9e estiva\n2005 \u201cCONFUSIONI\u201d di A. Ayckbourn regia A. Piccardi Teatro di Posa Centro Sperimentale - Roma\n\u201cLA DISPUTA\u201d di Marivaux regia A. Piccardi Globe Theater - Roma\n\"FREMITI VOCALI\" da Eduardo, Moscato, Ruccello regia P. Cuomo Teatro di Posa Centro Sperimentale\n\u201cAFFARI DI FAMIGLIA\u201d di L.M. Trizio regia L. Alessandri con A. Russo Teatro Il Vascello - Roma e tourn\u00e9e\n2001"}
{"id": "3495784", "revid": "36426", "url": "https://it.wikipedia.org/wiki?curid=3495784", "title": "Astrologia egizia", "text": ""}
{"id": "3495787", "revid": "247222", "url": "https://it.wikipedia.org/wiki?curid=3495787", "title": "It'll Shine When It Shines", "text": "It'll Shine When It Shines \u00e8 il secondo album del gruppo di country rock statunitense The Ozark Mountain Daredevils. Nell'album \u00e8 contenuta \"Jackie Blue\", una delle canzoni pi\u00f9 famose della band."}
{"id": "3495792", "revid": "62244", "url": "https://it.wikipedia.org/wiki?curid=3495792", "title": "A Republikanska futbolna grupa 1990-1991", "text": "L\u2019edizione 1990-91 della A PFG vide la vittoria finale dell'FK Etar, che conquista il suo primo titolo.\nCapocannonieri del torneo furono Ivajlo Jordanov del Lokomotiv G. Oryahovitsa e Pet\u0103r Mihtarski del Levski Sofia con 20 reti."}
{"id": "3495806", "revid": "1555109", "url": "https://it.wikipedia.org/wiki?curid=3495806", "title": "K\u014dgo Noda", "text": "Biografia.\nFiglio di un funzionario statale e fratello minore di un pittore, studi\u00f2 all'Universit\u00e0 di Waseda dove ottenne la laurea. Dopo aver curato, con lo pseudonimo di Harunosuke Midorikawa, alcuni articoli per la rivista di cinema \"Katsud\u014d kurabu\", fu assunto alla Shochiku nel 1923, subito dopo il grande terremoto del Kanto.\nTra il 1924 e il 1965 cur\u00f2 la sceneggiatura di 170 film, buona parte dei quali diretti da Yasujir\u014d Ozu."}
{"id": "3495808", "revid": "1719883", "url": "https://it.wikipedia.org/wiki?curid=3495808", "title": "Madonna dello Zodiaco", "text": "La Madonna dello Zodiaco \u00e8 un dipinto tempera su tavola (61x41 cm) di Cosm\u00e8 Tura, databile al 1459-1463 circa e conservato nelle Gallerie dell'Accademia a Venezia.\nIl dipinto proviene da Merlara ed era propriet\u00e0 della famiglia Bertoldi. Potrebbe essere stato eseguito per adornare l'antica chiesetta di S. Nicola (ora distrutta, ne rimane un capitello), che per vari secoli fu oratorio privato posseduto da tale famiglia. Ricerche storiche pi\u00f9 accurate attendono di essere svolte per chiarire meglio la storia dell'opera d'arte.\nDescrizione e stile.\nDentro una finta cornice lignea, la Madonna si affaccia col Bambino in braccio, tra due grappoli d'uva pendenti con sopra cardellini, doppio rimando al sacrificio eucaristico di Ges\u00f9. Nella parte inferiore si legge l'iscrizione \"\".\nDietro Maria, che guarda con un'espressione dolce il figlio dormiente, si intravede uno zodiaco profilato in oro (in parte perso), che allude al ruolo di Cristo come \"cronocratore\", cio\u00e8 signore del Tempo cosmico. Si riconoscono in particolare i segni dell'Acquario e dei Pesci, mentre altri sono andati perduti. Maria indossa un manto blu, una veste rossa e un velo bianco in testa, sbalzato da pieghe metalliche come tipico dello stile dell'artista. Tutto \u00e8 illustrato con un segno grafico preciso e con colori a effetto \"smaltato\".\nIn alto si trova poi una lunetta con angeli che reggono il trigramma di Cristo promosso da san Bernardino da Siena."}
{"id": "3495810", "revid": "36426", "url": "https://it.wikipedia.org/wiki?curid=3495810", "title": "Pesci (zodiaco)", "text": ""}
{"id": "3495813", "revid": "1418004", "url": "https://it.wikipedia.org/wiki?curid=3495813", "title": "Paula Fox", "text": "\u00c8 autrice di romanzi per adulti e per ragazzi e di due libri di memorie. Il suo romanzo \"The Slave Dancer\" (1973) ha ricevuto la Medaglia Newbery nel 1974; e nel 1978, ha vinto il premio Hans Christian Andersen. Pi\u00f9 recentemente, \"A Portrait of Ivan\" le ha fruttato il premio Deutscher Jugendliteraturpreis nel 2008. \nPaula Fox \u00e8 la nonna biologica della rock star Courtney Love.\nBiografia.\nSuo padre, Paul Hervey Fox, era uno sceneggiatore degli anni '30, ed era spesso ubriaco. Sua madre, di origine cubana, Elsie De Sola Fox, anche lei sceneggiatrice, alla nascita non la riconobbe e la diede al reverendo Elwood Corning (chiamato con affetto Uncle Elwood) e a sua madre, bloccata a letto, a Balmville, New York. Il reverendo la tratt\u00f2 gentilmente, insegnandole un po' alla volta molte cose importanti. Quando Paula Fox era ancora una bambina di 3 anni, and\u00f2 per la prima volta a visitare la casa dei suoi genitori. Sua madre la tratt\u00f2 come un prigioniero di guerra.\nUn matrimonio quando era adolescente, le diede una figlia, Linda, nel 1944. Comunque, data la relazione tumultuosa con i suoi genitori biologici, diede la figlia in adozione. \nFox successivamente studi\u00f2 alla Columbia University, si spos\u00f2 con il critico letterario e traduttore Martin Greenberg, allev\u00f2 due figli, insegn\u00f2, e inizi\u00f2 a scrivere.\nLa figlia che Fox diede in adozione, Linda Carroll, \u00e8 la madre della musicista Courtney Love."}
{"id": "3495817", "revid": "33751", "url": "https://it.wikipedia.org/wiki?curid=3495817", "title": "A Republikanska futbolna grupa 1989-1990", "text": "L\u2019edizione 1989-90 della A PFG vide la vittoria finale del , che conquista il suo ventiseiesimo titolo.\nCapocannoniere del torneo fu Hristo Stoichkov del con 38 reti."}
{"id": "3495825", "revid": "1573940", "url": "https://it.wikipedia.org/wiki?curid=3495825", "title": "Cane Maggiore (costellazione)", "text": ""}
{"id": "3495830", "revid": "293377", "url": "https://it.wikipedia.org/wiki?curid=3495830", "title": "Coppa Citt\u00e0 di Genova", "text": "La Coppa Citt\u00e0 di Genova fu un trofeo calcistico per squadre di club, istituito e disputato nei primi mesi del 1945 per sostituire il campionato italiano di calcio, interrotto a causa della seconda guerra mondiale.\nTorneo.\nAl torneo parteciparono, oltre al e al , anche una squadra in rappresentanza della Marina Nazionale Repubblicana, rinforzata da alcuni elementi del Genova 1893 come Vittorio Sardelli e Pietro Sotgiu o altri professionisti come Lino Fregosi, una della Kriegsmarine, che tra le sue file aveva anche il nazionale Wilhelm Hahnemann ed una selezione che riuniva i giocatori di e , ovvero l'Itala.\nLa coppa fu vinta dal Genova 1893 all'ultima giornata di campionato, il 25 marzo, che si aggiudic\u00f2 lo scontro diretto con il Liguria, in quel momento in testa alla classifica con 13 punti e dunque sorpassato dai \"genovani\" in virt\u00f9 di tale vittoria.\nNei confronti diretti, il Liguria coglieva un clamoroso successo per 7-0 all'andata e i rossobl\u00f9 si prendevano la rivincita per 2-0 nella partita di ritorno, con due reti degli ex-liguriani Callegari e Zecca."}
{"id": "3495833", "revid": "33751", "url": "https://it.wikipedia.org/wiki?curid=3495833", "title": "A Republikanska futbolna grupa 1988-1989", "text": "L\u2019edizione 1988-89 della A PFG vide la vittoria finale del CFKA Sredets Sofia, che conquista il suo venticinquesimo titolo.\nCapocannoniere del torneo fu Hristo Stoichkov del CFKA Sredets Sofia con 23 reti."}
{"id": "3495834", "revid": "767487", "url": "https://it.wikipedia.org/wiki?curid=3495834", "title": "Reentko Dirks", "text": "Biografia.\nReentko (Reentko Dirks) inizi\u00f2 a suonare la chitarra all\u00b4et\u00e0 di sette anni. Il suo percorso musicale lo port\u00f2 nel 2000 al Conservatorio di musica Carl Maria von Weber di Dresda, dove studi\u00f2 chitarra acustica sotto la supervisione di Thomas Fellow. Dal 2007 Reentko insegna al conservatorio.\nNel 2000 Reentko fond\u00f2 con Daniel Nikolas Wirtz il duo di chitarristi Dirks und Wirtz. Il duo apparve in concerti in tutta Europa e ricevette il premio straordinario dell\u00b4European Guitar Award. Nel 2003 inizi\u00f2 la collaborazione del duo con la cantante tedesca Annamateur e dal 2005 con il violoncellista jazz Stephan Braun, da cui risultarono due CD e numerosi premi (ad esempio il Deutsche Kleinkunstpreis 2008).\nEsistono numerose registrazioni radio e CD di Reentko, tra cui quelle insieme al chitarrista turco Erkin Cavus nel CD \"Planet Kalkan\". Quest'ultimo raccolse eccellenti critiche dalla stampa a livello internazionale.\nNel 2010 Reentko ha prodotto il suo primo solo-CD \"Sounds for the silver screen\", che contiene esclusivamente composizioni proprie e il cui stile propende per la musica da film. Lo stile musicale di Reentko \u00e8 caratterizzato da tecniche del tutto originali e tecniche di percussione ideate da lui stesso. Reentko \u00e8 attivo sia nella musica classica che nella musica pop e world e lavora insieme a Ensembles e musicisti quali la filarmonica di Dresda, Peter Bruns, Richard Horrowitz, Christina Lux, Hands on Strings, Annamateur, Stephan Braun, Val\u00e9rie Inertie e Tim Bendzko."}
{"id": "3495837", "revid": "125014121", "url": "https://it.wikipedia.org/wiki?curid=3495837", "title": "Lu\u00eds Alves de Lima e Silva", "text": "Fu tre volte presidente del Consiglio dei Ministri e comand\u00f2 l'esercito brasiliano durante la guerra della Triplice Alleanza.\nBiografia.\nDiscendente da una famiglia di tradizioni militari, Lu\u00eds Alves de Lima e Silva nacque in una fattoria di Porto da Estrela, odierna Duque de Caxias, il 25 agosto 1803; il padre, Francisco de Lima e Silva, diverr\u00e0 in seguito reggente dell'Impero prima del raggiungimento della maggiore et\u00e0 da parte di Pietro II. A soli 5 anni entr\u00f2 nell'esercito del Regno Unito di Portogallo, Brasile e Algarve, fu accolto nell'Accademia Militare nel 1818 e nel 1822 divenne ufficiale della guardia imperiale di Pietro I.\nDe Lima e Silva ebbe il suo battesimo del fuoco nel 1823, quando sed\u00f2 una rivolta contro l'indipendenza brasiliana a Bah\u00eda; dopo lo scoppio della guerra Cisplatina (1825 - 1828) si fece notare come giovane ufficiale per coraggio e capacit\u00e0 di comando. Il titolo di Barone di Caxias gli fu assegnato dopo che ebbe represso la ribellione passata alla storia con il nome di \"Balaiada\" nello Stato di Maranh\u00e3o.\nI successi militari lo portarono alla nomina alla presidenza dello Stato di Rio Grande do Sul, scosso dalla guerra civile fin dal 1835; Lu\u00eds Alves de Lima e Silva riusc\u00ec a riappacificare il territorio guadagnandosi la stima dei comandanti nemici sconfitti e riusc\u00ec cos\u00ec a dichiarare la fine delle ostilit\u00e0 nel 1845. Nominato comandante in capo dell'esercito brasiliano, guid\u00f2 le spedizioni militari in Uruguay nel 1851 e in Argentina nel 1852, guadagnandosi il titolo nobiliare di Marchese di Caxias.\nNel 1855 divenne Ministro della Guerra, incarico a cui aggiunse l'anno seguente quello di Presidente del Consiglio dei Ministri, che mantenne fino al 1857; de Lima torn\u00f2 ad esercitare le funzioni di Primo Ministro tra il 1861 e il 1862.\nLo scoppio della guerra della Triplice Alleanza nel 1864 lo trov\u00f2 ancora a capo delle forze brasiliane; cedette formalmente il comando dell'esercito alleato al presidente argentino Bartolom\u00e9 Mitre fino alla disastrosa battaglia di Curupayty e lo riprese all'inizio del 1867, in tempo per sfondare le difese nemiche ed occupare Asunci\u00f3n nel gennaio del 1869. Nello stesso anno gli fu consegnato il titolo nobiliare pi\u00f9 alto mai concesso nell'Impero del Brasile, quello di Duca di Caxias.\nCon la guerra ormai vinta, Lu\u00eds Alves de Lima e Silva abbandon\u00f2 il Paraguay mentre infuriavano gli ultimi scontri armati, tornando alla politica; guid\u00f2 un nuovo gabinetto tra il 1875 e il 1878, prima di ritirarsi definitivamente a vita privata. Mor\u00ec nella sua fattoria di Desengano, a Valen\u00e7a, il 7 maggio 1880; il giorno della sua nascita fu proclamato \"giorno del soldato\" a partire dal 1953."}
{"id": "3495841", "revid": "486946", "url": "https://it.wikipedia.org/wiki?curid=3495841", "title": "Duca di Caxias", "text": ""}
{"id": "3495842", "revid": "1652134", "url": "https://it.wikipedia.org/wiki?curid=3495842", "title": "Oldsmobile Curved Dash", "text": "La Curved Dash \u00e8 un'autovettura a benzina prodotta dalla Oldsmobile dal 1901 al 1907.\nI modelli commercializzati furono quattro, ognuno con un nome diverso: il Model R (prodotto dal 1901 al 1903), il Model 6C (1904), il Model B (1905-1906) ed il Model F (1907).\nL'invenzione della moderna catena di montaggio ed i suoi concetti di base sono stati applicati per la prima volta sulla Curved Dash. Solo in seguito i concetti della catena di montaggio vennero migliorati ed applicati su larghissima scala da Henry Ford per la sua Model T.\nIl contesto.\nIl prezzo di vendita del modello era di 650 dollari. Bench\u00e9 competitiva per via degli alti volumi di produzione, e situata al di sotto della fascia di prezzo occupata dalla \"Ford Doctor's Car\" da 850 dollari, la \u201cCurved Dash\u201d era comunque pi\u00f9 costosa della \"Gale Model A\", prodotta dalla Western ed in vendita a 500 dollari, del modello concorrente della Black, che aveva un prezzo di 375 dollari, e di quello della Success, venduto a 250 dollari.\nIl successo della \u201cCurved Dash\u201d era parzialmente imputabile anche ad un fatto accidentale. Nel 1901, infatti, un incendio negli stabilimenti Oldsmobile distrusse quasi completamente il sito produttivo; si salv\u00f2 solo un prototipo della \u201cCurved Dash\u201d. Ransom Eli Olds, quindi, punt\u00f2 su di esso per risollevare l'azienda dal colpo inferto dal disastro, e la produzione del modello inizi\u00f2 nello stabilimento ricostruito, grazie anche alle tavole tecniche ridisegnate prendendo come riferimento il prototipo in questione, dato che i disegni originali erano andati distrutti.\nNe furono costruiti 400 esemplari il primo anno di produzione, 2.500 nel 1902 e circa 19.000 in totale.\nModelli prodotti.\nModel R (1901\u20131903).\nRansom Eli Olds svilupp\u00f2 la sua prima auto nel 1900. Durante un grosso incendio sviluppatosi negli stabilimenti alla fine del 1900, andarono distrutti i 10 - 12 prototipi esistenti, eccetto quello di una piccola auto a benzina. Nell'estate del 1901 la nuova organizzazione \"Olds Motor Works\" lanci\u00f2 sul mercato il modello di produzione. Si trattava di un runabout con carrozzeria in legno, due posti ed un insolito frontale incurvato. Questa caratteristica fece s\u00ec che la vettura venisse denominata \"Curved Dash\". A richiesta poteva essere montato un terzo sedile dietro il divanetto principale in posizione contraria al senso di marcia, che offriva spazio sufficiente per un adulto o due bambini. Altri accessori erano una capote, i parafanghi e le luci. Il solo colore previsto per la carrozzeria era nero con profili dorati.\nLa carrozzeria del modello era tipo runabout e poteva ospitare due passeggeri. La vettura aveva la guida a destra e la si governava mediante il piantone dello sterzo. L'auto montava un motore monocilindrico a quattro tempi, raffreddato ad acqua e montato centralmente, avente una cilindrata di 1.564 cm\u00b3, e che erogava una potenza di 4,5\u00a0bhp (3,3\u00a0kW). L'alimentazione era affidata ad un carburatore che sfruttava la forza di gravit\u00e0 per ricevere il carburante e distribuirlo nel cilindro una volta miscelato all'aria. La trasmissione era formata da un cambio semiautomatico a due rapporti pi\u00f9 la retromarcia. Questo sistema, per la marcia in avanti con il pi\u00f9 alto rapporto di trasmissione e per la retromarcia, era di tipo epicicloidale. Il modello aveva un peso di 379 kg e utilizzava molle \"Concord\".\nLe ruote di serie erano del tipo a raggi da 28\u201c con pneumatici simili a quelli di una bicicletta. Era possibile per\u00f2 scegliere tra sette tipi diversi di ruota.\nIn tre anni vennero prodotte circa 6.850 vetture.\nModel 6C (1904).\nIl nuovo modello fu presentato nell'aprile 1904. La vettura, sebbene in apparenza simile al modello precedente, era stata migliorata sotto diversi aspetti. Era, infatti, leggermente pi\u00f9 grande e montava un motore pi\u00f9 potente. La cilindrata era di 1.931 cm3 ed erogava una potenza pari a 7\u00a0bhp (5,1\u00a0kW). Ora l'auto era dotata di un freno montato su ciascuna delle due ruote posteriori, anzich\u00e9 della soluzione con freno singolo del modello precedente. Il modello venne successivamente migliorato con l'introduzione dei freni a tamburo. Inoltre tutte le ruote erano protette mediante parafanghi.\nIl modello 6C venne tolto di produzione nel dicembre 1904, dopo che ne erano stati prodotti 2.234 esemplari. \nModel B (1905\u20131906).\nIl modello B apparve nel gennaio 1905, notevolmente migliorato rispetto ai precedenti. In particolare furono rinforzati parte della trasmissione e dei semiassi. Il motore era il medesimo del modello 6C. Nel 1906 sulla vettura fu montata di serie una copertura contro le intemperie con finestrini in celluloide.\nIn aggiunta alla \"Curved Dash\" apparve anche la \"Straight Dash\", versione caratterizzata da un frontale di forma dritta.\nMentre per il 1905 \u00e8 nota una produzione di 6.500 esemplari (inclusi \"Touring Runabout\", \"Light Tonneau\" e \"Side Entrance Touring\"), nel 1906 sono stati prodotti solo 100 veicoli derivati dal modello B, parte come \"Curved Dash\", parte come \"Straight Dash\".\nModel F (1907).\nNel 1907 il modello B, sostanzialmente invariato, venne presentato con una nuova denominazione, Model F. Le caratteristiche tecniche ricalcavano quelle del modello precedente. Bon \u00e8 noto quante, tra le 1.200 vetture Oldsmobile prodotte quell'anno, fossero esemplari del modello F."}
{"id": "3495845", "revid": "287204", "url": "https://it.wikipedia.org/wiki?curid=3495845", "title": "Luis Alves de Lima e Silva", "text": ""}
{"id": "3495846", "revid": "196390", "url": "https://it.wikipedia.org/wiki?curid=3495846", "title": "Archibald J. Cronin", "text": ""}
{"id": "3495848", "revid": "443105", "url": "https://it.wikipedia.org/wiki?curid=3495848", "title": "Jos\u00e9 E. D\u00edaz", "text": ""}
{"id": "3495854", "revid": "1788047", "url": "https://it.wikipedia.org/wiki?curid=3495854", "title": "Tornei di tennis maschili nel 1964", "text": "Prima della nascita della cosiddetta \"Era Open\" del tennis, ossia l'apertura ai tennisti professionisti dei tornei che prima di quell'anno erano riservati ai tennisti dilettanti. Nel 1964 i tornei si distinguevano in \"pro\" e \"amatoriali\": ai primi potevano partecipare solo i giocatori professionisti, mentre ai secondi potevano partecipare solo i tennisti dilettanti. Tutti i tornei pi\u00f9 importanti erano amatoriali tra questi c'erano i tornei del Grande Slam: gli Australian Championships, gli Internazionali di Francia, il Torneo di Wimbledon e gli U.S. National Championships.\nPro tour.\nNel corso dell'anno si giocarono diversi tornei che facevano parte dei pro tour: un insieme di tornei composti da pochi partecipanti: da 2, 4 o 6 giocatori in cui i migliori tennisti si sfidavano in scontri diretti in varie localit\u00e0. Il vincitore del tour era il tennista che aveva un vantaggio nei testa a testa con gli altri giocatori."}
{"id": "3495861", "revid": "767487", "url": "https://it.wikipedia.org/wiki?curid=3495861", "title": "Their Quiet Honeymoon", "text": "Their Quiet Honeymoon \u00e8 un cortometraggio muto del 1915 diretto da Al Christie e interpretato da Betty Compson al suo secondo film.\nProduzione.\nIl film fu prodotto dalla Nestor Film Company.\nDistribuzione.\nDistribuito dalla Universal Film Manufacturing Company, il film usc\u00ec nelle sale cinematografiche USA il 6 dicembre 1915."}
{"id": "3495862", "revid": "613586", "url": "https://it.wikipedia.org/wiki?curid=3495862", "title": "Olivolo", "text": ""}
{"id": "3495865", "revid": "767487", "url": "https://it.wikipedia.org/wiki?curid=3495865", "title": "L'alba del pianeta delle scimmie", "text": "L'alba del pianeta delle scimmie (\"Rise of the Planet of the Apes\") \u00e8 un film del 2011 diretto da Rupert Wyatt.\nSi tratta del settimo film della serie de \"Il pianeta delle scimmie\" iniziata del 1968 tratta dal romanzo di fantascienza del 1963 \"omonimo\" di Pierre Boulle nonch\u00e9 primo film della serie reboot. La pellicola vede tra i protagonisti James Franco, Freida Pinto, John Lithgow, Brian Cox, Tom Felton, David Oyelowo e Andy Serkis.\nIl film \u00e8 stato presentato per la prima volta il 5 agosto 2011, rivelandosi un grande successo per la critica e commerciale. Il film \u00e8 stato candidato al Premio Oscar per i migliori effetti speciali. La performance di Serkis nei panni della scimmia Cesare \u00e8 stata ampiamente acclamata, guadagnandogli numerose nomination da associazioni che di solito non riconoscono motion capture come recitazione tradizionale. La saga \u00e8 proseguita con il sequel \"Apes Revolution - Il pianeta delle scimmie\" del 2014 e con il terzo film \"The War - Il pianeta delle scimmie\" del 2017.\nTrama.\nGiungla del Congo. Tre scimpanz\u00e9 vengono catturati dai bracconieri e trasferiti a San Francisco. Will Rodman, un chimico farmaceutico che lavora alla \"Gen-Sys\", compagnia galenica, sta sperimentando un medicinale genico per curare la malattia di Alzheimer: testa, pertanto, su dodici scimpanz\u00e9 il primo campione dell\"ALZ-112\", un virus umano in grado di potenziare i recettori neuronali delle scimmie. Una di queste scimmie prese in Congo, chiamata \"Occhi Luminosi\", mostra lo sviluppo di un'intelligenza superiore alla media, ma risponde con aggressivit\u00e0 ai tentativi dei medici di sottoporla a nuovi esperimenti: un giorno, infatti, \"Occhi Luminosi\" scappa dalla sua cella e interrompe bruscamente un'importante seduta del consiglio d'amministrazione, venendo uccisa dalle guardie su ordine tempestivo di Steven Jacobs, l'uomo d'affari cinico e senza scrupoli a capo dell'azienda farmaceutica.\nSteven Jacobs dichiara fallito il progetto dell'ALZ-112 e ordina al capo settore Robert Franklin la soppressione di tutti gli esemplari di scimpanz\u00e9 presenti in laboratorio; Will e Franklin obbediscono a malincuore ma, con sorpresa, trovano uno scimpanz\u00e9 neonato nella cella appartenuta a Occhi Luminosi e comprendono, cos\u00ec, che l'aggressivit\u00e0 dimostrata da quest'ultima era dovuta semplicemente al suo istinto materno. Al giusto rifiuto da parte di Franklin di sopprimere anche il cucciolo di scimpanz\u00e9, Will decide di risparmiarlo e accoglierlo in casa propria. Nel frattempo, somministra a suo padre Charles, affetto da Alzheimer, l'ALZ-112, nella speranza di guarirlo definitivamente.\nIl tempo passa e lo scimpanz\u00e9 neonato, soprannominato \"Cesare\", cresce e dimostra delle straordinarie capacit\u00e0 cognitive, imparando in fretta la lingua dei segni e raddoppiando il proprio quoziente intellettivo anno dopo anno. Contemporaneamente, lo stato di salute di Charles, nonostante i miglioramenti iniziali, si aggrava in modo repentino (per via del suo sistema immunitario che ha iniziato a respingere l'ALZ-112), causando un incidente con l'aviatore Hunsiker, prepotente vicino di casa. L'adulto Cesare, che in quell'occasione aveva cercato di proteggerlo ma aveva ferito il vicino, viene trasferito per sicurezza nel Centro per primati di San Bruno, dove subisce, insieme agli altri primati tenuti prigionieri, i maltrattamenti dei fratelli Rodney e Dodge Landon, figli del proprietario del Centro, che lo torturano con l'elettricit\u00e0.\nNonostante i maltrattamenti subiti, Cesare fa amicizia con Maurice, un orango appartenuto a una compagnia circense che conosce la lingua dei segni e, una notte, esce dalla sua cella usando un coltellino che, con grande astuzia, aveva sfilato a Rodney. Inoltre libera Buck, un enorme gorilla rinchiuso in una gabbia d'isolamento che gli si allea riconoscente e lo aiuta a sottomettere Rocket (lo scontroso maschio alfa delle scimmie rinchiuse) permettendogli, cos\u00ec, di assumere il comando e iniziare a pianificare la fuga in massa dal Centro.\nIntanto, Will crea un farmaco ancora pi\u00f9 potente, l\"ALZ-113\" e, ottenuto il consenso di Jacobs alle nuove sperimentazioni, somministra il virus a Koba, un bonobo sfregiato che in pochissimo tempo sviluppa un'intelligenza pari a quella umana. Durante la somministrazione, Robert Franklin inala incidentalmente l'ALZ-113 e, col passare dei giorni, comincia a sentirsi sempre pi\u00f9 male, starnutendo sangue e morendo poco dopo aver tossito involontariamente addosso a Hunsiker, che ha incontrato mentre stava cercando Will (dimostrando quindi che l'ALZ-113 fa aumentare l'intelligenza alle scimmie, ma \u00e8 mortale per gli esseri umani).\nWill, resosi conto della pericolosit\u00e0 del virus, tenta di far ragionare il perfido Jacobs, ma questi lo ignora perch\u00e9 accecato dalla volont\u00e0 di arricchirsi con la nuova scoperta. Will, furioso per l'egoismo di Jacobs, si dimette dalla Gen-Sys e, in seguito alla morte del padre, si reca al Centro per primati determinato a riprendersi, amichevolmente, Cesare; ma lo scimpanz\u00e9 si rifiuta di seguirlo, ora che prova rancore verso il genere umano e ora che ha in mente di guidare le altre scimmie del centro in una fuga di massa. Quella sera stessa, Cesare esce dal Centro e si intrufola nella casa di Will, dove ruba alcuni campioni di ALZ-113 che fa inalare, una volta rientrato, alle altre scimmie rendendole intelligenti quanto lui.\nTrascorso un giorno, dopo aver preterintenzionalmente ucciso Dodge folgorandolo, Cesare evade insieme a tutti gli altri primati e attraversa San Francisco, liberando tutti i loro simili della Gen-Sys e dello zoo, seminando panico e distruzione per le vie della citt\u00e0. Le forze dell'ordine, informate da Jacobs, decidono di creare un posto di blocco sul Golden Gate Bridge, ma la forza e la furbizia delle scimmie hanno la meglio: gli animali usano un autobus come scudo e, grazie alla loro nuova intelligenza, tengono testa agli umani.\nJacobs per\u00f2 non si arrende e, al comando di un elicottero, mitraglia spietatamente molte scimmie, tentando di uccidere anche Cesare, ma il coraggioso gorilla Buck sacrifica la propria vita per difenderlo, saltando sull'elicottero e facendolo precipitare sul margine del ponte. Jacobs implora Cesare di aiutarlo, ma quest'ultimo gli volta le spalle e lascia che il bonobo Koba spinga gi\u00f9 nel fiume i resti dell'elicottero (con dentro Jacobs). L'esercito di scimmie riesce alfine ad attraversare il ponte e ad arrivare nell'immensa foresta di sequoie del parco naturale della Contea di Marin, dove si stabiliscono. Will raggiunge Cesare e gli chiede per l'ennesima volta di far ritorno a casa, dove potr\u00e0 avere affetto e protezione; Cesare guarda il suo branco, poi si avvicina a Will e serenamente gli sussurra in un orecchio: \u00ab\"Cesare \u00e8 a casa\"\u00bb, per poi allontanarsi con le altre scimmie.\nIl giorno seguente, Hunsiker, che era stato infetto da Franklin, va al lavoro come pilota all'aeroporto di San Francisco e sta per volare a Parigi, quando gli inizia a gocciolare sangue dal naso. Durante i titoli di coda, un grafico traccia il volo di Hunsiker e l'espandersi su scala globale dei danni collaterali dovuti all'ALZ-113, tramite le rotte di volo internazionali.\nProduzione.\nSviluppo.\nIl film si distacca dalla trama classica della serie, narrando le origini che portarono alla nascita del \"pianeta delle scimmie\". Il regista afferm\u00f2 infatti che:\nIn un'intervista del 2009, Wyatt ha dichiarato: \u00abAbbiamo incorporato elementi di \"\", per capire come le scimmie iniziano a ribellarsi, ma questo \u00e8 principalmente un prequel del film del 1968 [...] Cesare \u00e8 una figura rivoluzionaria della quale i suoi compagni scimmie parleranno per secoli. [...] Questo \u00e8 solo il primo passo nell'evoluzione delle scimmie, e ci sono molte altre storie da raccontare dopo questo. Immagino che il prossimo film si baser\u00e0 tutto sulla guerra tra scimmie e umani.\u00bb Mark Bomback ha realizzato una riscrittura non accreditata della sceneggiatura.\nCast.\nIl 22 maggio 2010 James Franco venne contattato per la parte di Will Rodman; Franco venne scelto dopo il rifiuto di Tobey Maguire. Freida Pinto e John Lithgow entrano nel cast il 22 giugno 2010. Il 30 giugno 2010 viene scelto Andy Serkis per interpretare Cesare, la scimmia protagonista del film. Tom Felton entra nel cast nel giugno 2010 mentre Brian Cox \u00e8 stato scritturato il 12 luglio 2010. David Hewlett conferma la propria presenza nell'aprile 2011 tramite il proprio account Twitter, senza per\u00f2 specificare in che ruolo.\nRiprese.\nLe riprese sono iniziate nel luglio 2010 a Vancouver, in Canada, per proseguire a San Francisco, in California, e sull'isola hawaiiana di Oahu.\nEffetti speciali.\nA differenza degli altri film della serie, le scimmie del film non sono state realizzate utilizzando dei costumi, ma sono state ricreate utilizzando la computer grafica CGI sviluppata dalla compagnia di effetti speciali digitali neozelandese Weta Digital.\nDistribuzione.\nOriginariamente previsto per giugno, il film \u00e8 uscito invece nelle sale degli Stati Uniti il 5 agosto. In Italia \u00e8 uscito il 23 settembre 2011. Il primo trailer completo \u00e8 stato pubblicato su Yahoo! Movies il 2 giugno 2011.\nAccoglienza.\nIncassi.\nIl film fu un successo al box office: a fronte di un budget di 93 milioni di dollari ne incass\u00f2 481,800,873.\nCritica.\nIl film \u00e8 stato accolto positivamente dalla critica. Sull'aggregatore Rotten Tomatoes ottiene l'82% delle recensioni professionali positive, mentre su Metacritic ha ottenuto un punteggio di 68 su 100 basato su 39 recensioni.\nHa ottenuto anche una nomination agli Oscar 2012 nella categoria migliori effetti speciali.\nSequel.\nIl 31 maggio 2012 viene confermato ufficialmente il sequel, intitolato \"Apes Revolution - Il pianeta delle scimmie\". L'11 luglio 2014 \u00e8 stato distribuito nelle sale cinematografiche statunitensi. Alla regia del film non c'\u00e8 pi\u00f9 Rupert Wyatt, il quale avrebbe abbandonato il progetto a causa del fatto che la data di uscita del maggio 2014 non gli avrebbe concesso abbastanza tempo per girare correttamente il film, \u00e8 stato sostituito da Matt Reeves. Jaffa e Silver sono tornati come produttori e sceneggiatori, con le riscritture di Scott Z. Burns e Mark Bomback. Nel cast ci sono Andy Serkis, Jason Clarke, Gary Oldman, Keri Russell e Kodi Smit-McPhee."}
{"id": "3495866", "revid": "767487", "url": "https://it.wikipedia.org/wiki?curid=3495866", "title": "Where the Heather Blooms", "text": "Where the Heather Blooms \u00e8 un cortometraggio muto del 1915 diretto da Al Christie e interpretato da Betty Compson al suo terzo film.\nProduzione.\nIl film fu prodotto dalla Nestor Film Company.\nDistribuzione.\nDistribuito dalla Universal Film Manufacturing Company, il film usc\u00ec nelle sale cinematografiche USA il 17 dicembre 1915."}
{"id": "3495867", "revid": "767487", "url": "https://it.wikipedia.org/wiki?curid=3495867", "title": "Love and a Savage", "text": "Love and a Savage \u00e8 un cortometraggio muto del 1915 diretto da Al Christie e interpretato dalla diciottenne Betty Compson al suo quarto film.\nProduzione.\nIl film fu prodotto dalla Nestor Film Company.\nDistribuzione.\nDistribuito dalla Universal Film Manufacturing Company, il film usc\u00ec nelle sale cinematografiche USA il 20 dicembre 1915."}
{"id": "3495868", "revid": "767487", "url": "https://it.wikipedia.org/wiki?curid=3495868", "title": "Some Chaperone", "text": "Some Chaperone \u00e8 un cortometraggio muto del 1915 diretto da Al Christie e interpretato dalla diciottenne Betty Compson al suo quinto film.\nProduzione.\nIl film - un cortometraggio a una bobina - fu prodotto dalla Nestor Film Company.\nDistribuzione.\nDistribuito dall'Universal Film Manufacturing Company, il film usc\u00ec nelle sale cinematografiche USA il 27 dicembre 1915."}
{"id": "3495874", "revid": "767487", "url": "https://it.wikipedia.org/wiki?curid=3495874", "title": "Lovers and Lunatics", "text": "Lovers and Lunatics \u00e8 un cortometraggio muto del 1916 diretto da Horace Davey e interpretato da Betty Compson.\nProduzione.\nIl film fu prodotto da David Horsley per la Cub Comedies.\nDistribuzione.\nDistribuito dalla Mutual Film, il film - un cortometraggio in una bobina - usc\u00ec nelle sale cinematografiche USA il 27 ottobre 1916."}
{"id": "3495876", "revid": "124692965", "url": "https://it.wikipedia.org/wiki?curid=3495876", "title": "Enrique Mateos", "text": "Carriera.\nCon il Real Madrid vinse cinque Coppe dei Campioni (1955-1956, 1956-1957, 1957-1958, 1958-1959, 1959-1960) e cinque campionati spagnoli (1953-1954, 1954-1955, 1956-1957, 1957-1958, 1960-1961). Nel 1959 segna dopo appena due minuti nella finale di Coppa dei Campioni 1958-1959. \nNel 1968 si trasfer\u00ec negli Stati Uniti d'America per giocare con i , con cui raggiunse le semifinali della prima edizione della NASL.\nDopo un'esperienza in Sudafrica con l', torna in patria per giocare nel : con il club di Santander gioca nella Tercera Divisi\u00f3n 1970-1971 ottennendo il diciottesimo posto nel Gruppo I, retrocedendo cos\u00ec nella quarta serie iberica."}
{"id": "3495878", "revid": "1869172", "url": "https://it.wikipedia.org/wiki?curid=3495878", "title": "Il ballo di San Vito (singolo)", "text": "Il ballo di San Vito \u00e8 un singolo di Vinicio Capossela, pubblicato nel 1996 come estratto dall'album \"Il ballo di San Vito\". Il brano fa parte della colonna sonora del film \"Il 7 e l'8\" di Ficarra e Picone.\nDescrizione.\n\"Il ballo di San Vito\" \u00e8 una tarantella, il titolo fa riferimento al nome con cui \u00e8 nota comunemente la malattia Corea di Sydenham. Il disco \u00e8 stato pubblicato solamente in edizione promozionale, in CD singolo, dall'etichetta discografica CGD East West con numero di catalogo LC 0150."}
{"id": "3495881", "revid": "110668529", "url": "https://it.wikipedia.org/wiki?curid=3495881", "title": "Con una rosa", "text": "Con una rosa \u00e8 un singolo di Vinicio Capossela, pubblicato dalla CGD EAST WEST nel 2000.\nIl disco.\nLa canzone \u00e8 tratta dall'album Canzoni a manovella, ed \u00e8 l'unica traccia del cd singolo.\nNel 2009 Giusy Ferreri ne ha realizzato una cover, inclusa nel suo album \"Fotografie\". \nTracce"}
{"id": "3495891", "revid": "210951", "url": "https://it.wikipedia.org/wiki?curid=3495891", "title": "Fedone di Elide", "text": "Biografia.\nCi racconta di lui Diogene Laerzio:\nNato negli ultimi anni del V secolo a.C., Fedone era originario della \"poleis\" di Elide e di origini altolocate. Fu fatto prigioniero nella sua giovinezza e pass\u00f2 nelle mani di un commerciante di schiavi ateniese; essendo di notevole bellezza personale, fu costretto a prostituirsi in un bordello. L'occasione in cui fu fatto prigioniero fu senza dubbio la guerra tra Sparta ed Elide, 402\u2013401 a.C., in cui agli Spartani si allearono con gli Ateniesi nel 401 a.C.. Servendo il pasto nella dimora del suo nuovo padrone, rispose al posto di questi a una domanda di un illustre invitato di nome Socrate. Stupito per lo spirito e per la bellezza di Fedone, Socrate acquist\u00f2 il giovane dal suo amico e ne fece un suo discepolo. Vari resoconti menzionano uno tra gli amici di Socrate: Alcibiade, Critone o Cebete, come la persona che lo riscatt\u00f2 dalla schiavit\u00f9. Si dice che Cebete sia diventato amico di Fedone e che lo abbia istruito in filosofia. Fedone era presente alla morte di Socrate nel 399 a.C., ed era ancora abbastanza giovane da permettere a Socrate di accarezzargli i capelli, che erano portati lunghi in stile spartano.\nVoce narrante protagonista del \"Fedone\" platonico fu anche lui autore di dialoghi tra cui \"Zopiro\" e \"Simone\", citati da Seneca, nei quali tratta specialmente temi etici e altri titoli citati da Diogene Laerzio nelle \"Vite dei filosofi\", probabilmente spuri. Nel suo dialogo \"Zopiro\", il filosofo sostiene la tesi che il \"logos\" (inteso alla maniera socratica) non trova nessun ostacolo nella natura dell'uomo, ma al contrario \u00e8 un utile mezzo per dominare anche i caratteri pi\u00f9 ribelli (egli stesso aveva sperimentato l'efficacia del logos liberandosi dalla bassezza in cui era caduto restando prigioniero del commerciante di schiavi), e presenta lo stesso protagonista Zopiro come un fisiognomista, cio\u00e8 come colui che attraverso i tratti fisici \u00e8 in grado di risalire al carattere di un individuo.\nZopiro dall'esame dei tratti del volto di Socrate, uomo notoriamente brutto, sostiene nel dialogo che questi sia un vizioso suscitando cos\u00ec una generale ilarit\u00e0 tra i presenti, ma \u00e8 poi lo stesso Socrate a prenderne le difese confessando di essere stato preda delle passioni prima di dedicarsi alla filosofia.\nUna conferma che tale fosse la tesi di fondo sostenuta anche da Fedone si trova anche nell\"'Epistola\" 82,445 dell'imperatore Giuliano:\nEbbe come allievo Anchipilo.\nSecondo il silografo Timone, tuttavia, Fedone fu un erista-dialettico paragonabile, nel pensiero, a Euclide."}
{"id": "3495905", "revid": "767487", "url": "https://it.wikipedia.org/wiki?curid=3495905", "title": "Giuseppe Mazzoli (calciatore)", "text": "Carriera.\nGiocatore.\nCont\u00f2 51 presenze in Divisione Nazionale con Modena e Reggiana.\nAllenatore.\nNella stagione 1936-1937 aveva allenato il Forl\u00ec in Serie C."}
{"id": "3495906", "revid": "182396", "url": "https://it.wikipedia.org/wiki?curid=3495906", "title": "Mazaca", "text": ""}
{"id": "3495907", "revid": "228587", "url": "https://it.wikipedia.org/wiki?curid=3495907", "title": "Fortezza di Livorno", "text": ""}
{"id": "3495909", "revid": "287204", "url": "https://it.wikipedia.org/wiki?curid=3495909", "title": "Hamarkameratene 2004", "text": "Questa voce raccoglie le informazioni riguardanti lo Hamarkameratene nelle competizioni ufficiali della stagione 2004."}
{"id": "3495910", "revid": "1543377", "url": "https://it.wikipedia.org/wiki?curid=3495910", "title": "AVC Club Championships 2004 (pallavolo femminile)", "text": "L'AVC Club Championships di pallavolo femminile 2004 si \u00e8 svolta dal 20 al 25 aprile 2004 ad Almaty, in Kazakistan. Al torneo hanno partecipato 6 squadre di club asiatiche ed oceaniane e la vittoria finale \u00e8 andata per la prima volta al Rahat CSKA."}
{"id": "3495912", "revid": "715366", "url": "https://it.wikipedia.org/wiki?curid=3495912", "title": "Il prigioniero del Caucaso", "text": ""}
{"id": "3495915", "revid": "339392", "url": "https://it.wikipedia.org/wiki?curid=3495915", "title": "\u010c\u00ebrnaja Re\u010dka", "text": ""}
{"id": "3495916", "revid": "287204", "url": "https://it.wikipedia.org/wiki?curid=3495916", "title": "\u010cernaja re\u010dka", "text": ""}
{"id": "3495917", "revid": "767487", "url": "https://it.wikipedia.org/wiki?curid=3495917", "title": "World Series of Poker Europe 2011", "text": "Le World Series of Poker Europe 2011 sono state la quinta edizione della manifestazione. Si sono tenute dal 7 al 20 ottobre presso il Casin\u00f2 Barri\u00e8re e l'Hotel Majestic Barri\u00e8re di Cannes, in Francia (le quattro edizioni precedenti si sono sempre tenute a Londra).\nSono stati assegnati sette braccialetti delle World Series of Poker, due in pi\u00f9 del consueto."}
{"id": "3495918", "revid": "339392", "url": "https://it.wikipedia.org/wiki?curid=3495918", "title": "No Limit Hold'em", "text": ""}
{"id": "3495919", "revid": "69794", "url": "https://it.wikipedia.org/wiki?curid=3495919", "title": "Pot Limit Omaha", "text": ""}
{"id": "3495922", "revid": "302657", "url": "https://it.wikipedia.org/wiki?curid=3495922", "title": "Field recording", "text": "Il Field recording, la cui traduzione letterale in italiano potrebbe essere quella di registrazione sul campo, e conosciuta anche come fonografia, \u00e8 il termine usato per qualsiasi registrazione sonora prodotta al di fuori di uno studio di registrazione.\nField recording \u00e8 un termine che fa riferimento a due pratiche diverse di registrazione: la prima \u00e8 la registrazione di suoni naturali, detta anche fonografia (letteralmente scrittura dei suoni), pu\u00f2 essere associato alla fotografia per l'inclinazione a registrare dei segni partendo da materiale concreto. Venne originariamente impiegato come lavoro di documentazione in particolari lavori di per la produzione cinematografica e ricerca sull'ambiente sonoro. Con la disponibilit\u00e0 di equipaggiamenti portatili di alta qualit\u00e0, \u00e8 successivamente divenuta un'arte a s\u00e9 stante.\nField recording pu\u00f2 altres\u00ec riferirsi alla pratica della registrazione dal vivo di esecuzioni di musicisti, ad esempio durante un concerto.\nTecniche.\nLa pratica del field recording spesso si occupa della registrazione di rumori ambientali complessi, con frequenza molto bassa, o molto alta, e per questo non udibili dall'orecchio umano. In risposta a questa esigenza l'equipaggiamento necessario consta di apparecchiature leggere e portatili, alimentate a batterie, che siano in grado di registrare la pi\u00f9 ampia gamma di frequenze possibili mantenendo livelli di rumore di fondo accettabili. La storia degli equipaggiamenti usati in questa pratica di registrazione traccia la linea di sviluppo della tecnologia degli apparecchi di registrazione portatili professionali.\nIl field recording sperimenta un rapido aumento di popolarit\u00e0 durante gli inizi del 1960 con l'introduzione di apparecchiature ad alta qualit\u00e0 di registrazione portatile, come i registratori portatili a bobina Uher e Nagra. In seguito, l'avvento del DAT (Digital Audio Tape) nel 1980 ha introdotto un nuovo livello di fedelt\u00e0 di registrazione audio con risposta in frequenza estesa e basso rumore di fondo. Tra queste tecnologie, un altro mezzo pi\u00f9 popolare per la registrazione di settore ha riguardato la cassetta analogica (CAC), il DCC (Digital Compact Cassette), e il Minidisc. L'ultima generazione di registratori in uso sono completamente digitali, a memoria su hard disk o su scheda di memoria.\nLe principali tecniche di registrazione studiano il posizionamento creativo dei microfoni e la diffusione dei suoni catturati, ovviamente in relazione al risultato atteso. La base necessaria per operare \u00e8 una cuffia di buona qualit\u00e0, che permette di sentire qual \u00e8 il suono che si sta effettivamente registrando, e poi di conseguenza si sceglier\u00e0 il resto dell'attrezzatura, in funzione dei risultati cui si tende.\nRicerca.\nEtnomusicologia.\nIl field recording \u00e8 stato originariamente un modo per documentare presentazioni orali e progetti riguardanti l'etnomusicologia.\nBioacustica.\nIl field recording \u00e8 alla base delle ricerche condotte nel campo della bioacustica e della zoomusicologia.\nArte.\nMusica.\nL'utilizzo di registrazioni sul campo \u00e8 alla base della produzione musicale legata al filone della musica concreta, avanguardia, musica sperimentale, e pi\u00f9 recentemente anche nella ambient. \nUno dei pi\u00f9 importanti e considerevoli, nonch\u00e9 pionieristici sperimentatori dell'utilizzo di suoni per l'assemblaggio di musica da ascolto fu senza dubbio Pierre Schaeffer, il quale era gi\u00e0 al lavoro in questo ambito di ricerca gi\u00e0 nel 1940. Un ulteriore impulso \u00e8 stato fornito dal World Soundscape Project avviato dal compositore canadese R. Murray Schafer nel 1970, questo lavoro si concentrava sullo studio dell'ecologia acustica di un particolare luogo mediante l'uso di registrazioni sul campo.\nLe registrazioni sul campo sono ormai materiale di base comune per una serie di risultati musicali contemporanei da composizioni di musica concreta, colonne sonore di film, colonne sonore di videogiochi, e alcuni suoni opportunamente sintetizzati, sono oramai diventati dei classici utilizzati nella maggior parte delle tastiere basate su sintetizzatori digitali attualmente in commercio. \nA proposito di quest'ultimo utilizzo, il dj e producer Recondite utilizza frequentemente il field recording nelle sue tracce, creando un filone a s\u00e9 stante nel panorama della musica techno-minimal contemporanea.\nI suoni registrati mediante qualsiasi apparecchiatura, e poi trasferiti su formato digitale sono utilizzati da alcuni musicisti attraverso la loro esecuzione mediante strumenti con interfaccia midi. Un artista contemporaneo di grande successo per le sue composizioni \u00e8 Christian Fennesz.\nInfine, ma assolutamente al primo posto in ordine cronologico, vanno ricordati per l'importanza e l'audacia dei loro progetti Luigi Russolo, che con il manifesto dell'Arte dei rumori gi\u00e0 nel 1913, dava valore musicale ai rumori ambientali (vedi rumorismo), ed in seguito con la progettazione e costruzione degli intonarumori e la collaborazione con il fratello musicista Antonio Russolo riusciva nell'intento di utilizzare dei rumori in accoppiamento ad un'orchestra sinfonica. E Filippo Tommaso Marinetti che \u00e8 stato il principale teorico del movimento chiamato Futurismo."}
{"id": "3495923", "revid": "599013", "url": "https://it.wikipedia.org/wiki?curid=3495923", "title": "Nikolaj U\u010dikov", "text": "Gioca nel ruolo di opposto nel PAOK."}
{"id": "3495926", "revid": "110157", "url": "https://it.wikipedia.org/wiki?curid=3495926", "title": "Eupatoria (Ponto)", "text": "Eupatoria o Magnopolis era una citt\u00e0 ellenistica del regno del Ponto. Fu fondata da Mitridate VI poco a sud di dove il fiume Lico si getta nel fiume Iris, nella parte occidentale della fertile pianura di \"Phanaroea\".\nEupatoria si trovava all'incrocio tra due importanti strade che attraversavano il Ponto: la prima che correva da est ad ovest, dall'Armenia Minore alla Bitinia; la seconda da nord a sud, da Amiso a Cesarea Mazaca.\nLa strada da est a ovest, continuava attraverso le montagne fino al fiume Destek e poi a Laodicea Pontica (moderna Ladik), poi al fiume Halys (K\u0131z\u0131l\u0131rmak), al fiume Amnias (G\u00f6k\u0131rmak), attraverso la Paflagonia fino in Bitinia. La strada nord-sud andava da \"Amisus\" (moderna Samsun) lungo il fiume Iris fino ad Amaseia (Amasya), poi a Zela (Zile), nella pianura anatolica fino a Caesarea Mazaca (Kayseri).\nGneo Pompeo Magno rifond\u00f2 la citt\u00e0 nel 63 a.C. al termine della terza guerra mitridatica con il nome di \"Magnopolis\" e ne estese i suoi territori fino a includere la parte occidentale della pianura di \"Phanaroea\". Pi\u00f9 tardi Strabone visit\u00f2 la citt\u00e0."}
{"id": "3495930", "revid": "439868", "url": "https://it.wikipedia.org/wiki?curid=3495930", "title": "Chiesa di Santa Lucia (Ferrara)", "text": "La chiesa di Santa Lucia \u00e8 un luogo di culto che risale al XVI secolo e si trova in via Ariosto a Ferrara.\nStoria.\nFu edificata assieme al monastero delle Domenicane nel 1537 per volont\u00e0 popolare e del duca Ercole II d'Este. Il convento, chiuso nel 1903, fu ristrutturato nelle forme recenti per accogliere l'orfanotrofio maschile Umberto I mentre la chiesa, ancora necessaria alla nuova struttura, rimase aperta al culto.\nL'ex monastero \u00e8 stato sottoposto a recupero per accogliere studentato e sedi dell'Universit\u00e0 degli Studi di Ferrara.\nDescrizione.\nEsterni.\nLa chiesa di Santa Lucia si trova in via Ariosto a Ferrara nell'area di urbanizzazione della fine del XV secolo legata all'Addizione Erculea e presenta orientamento verso ovest. La facciata a capanna in stile tardorinascimentale \u00e8 in cotto ferrarese. Il portale \u00e8 architravato e arricchito da un frontone curvilineo interrotto. Sopra, in asse, si trova la grande finestra rettangolare con inferriate e ai suoi lati altre due finestre di analoga forma e dimensione. In alto si conclude con il grande frontone.\nInterni.\nL'interno, ad aula, \u00e8 ornato da un affresco dipinto sul soffitto e da una pala d'altare iconograficamente dedicati al culto della titolare."}
{"id": "3495931", "revid": "801854", "url": "https://it.wikipedia.org/wiki?curid=3495931", "title": "Iris (fiume)", "text": ""}
{"id": "3495933", "revid": "729019", "url": "https://it.wikipedia.org/wiki?curid=3495933", "title": "Risultati del motomondiale 1958", "text": "I risultati completi del motomondiale 1958 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3495935", "revid": "110157", "url": "https://it.wikipedia.org/wiki?curid=3495935", "title": "Chiesa dei Santi Nazario e Celso (Airolo)", "text": "La chiesa parrocchiale dei Santi Nazario e Celso \u00e8 un edificio religioso che si trova ad Airolo, in Canton Ticino.\nStoria.\nLa struttura viene citata per la prima volta in documenti storici risalenti al 1224. Gli scavi archeologici hanno mostrato per\u00f2 che la storia della costruzione \u00e8 molto pi\u00f9 antica: un primo edificio di culto venne costruito nel VII secolo per inglobare una tomba privilegiata del V - VI secolo; dopo essere stata sottoposta a diversi rimaneggiamenti ed ampliamenti nel corso dei secoli successivi, a met\u00e0 del XII secolo la chiesa venne demolita e ricostruita in stile romanico, con dimensioni pi\u00f9 imponenti e dotata di un coro semicircolare e di una cripta.\nNel 1331 la chiesa venne danneggiata da un incendio; nel XV secolo la navata venne estesa in direzione nord. Nel XVII secolo venne costruito un nuovo coro e venne aggiunta una cappella laterale. Nel 1736 la navata fu nuovamente ampliata in direzione ovest. Nel 1877 la chiesa venne distrutta da un nuovo incendio, ma gi\u00e0 negli immediatamente successivi venne ricostruita. Nel 1931 la facciata venne decorata dal pittore Tita Pozzi. L'unica parte romanica conservatasi della struttura originale \u00e8 il campanile, dell'XI secolo.\nDescrizione.\nLa chiesa ha una pianta a tre navate con 4 campate, sovrastate da una volta a crociera. L'interno \u00e8 decorato con diversi affreschi realizzati nel XX secolo.\nSulla cantoria in controfacciata, si trova l'organo a canne della chiesa, costruito dalla ditta organara italiana Dell'Orto &amp; Lanzini nel 1997 utilizzando il materiale e la cassa dello strumento precedente. A trasmissione mista (meccanica per i manuali e il pedale, elettro-pneumatica per i registri e le combinazioni), ha due tastiere di 61 note ciascuna ed una pedaliera di 27."}
{"id": "3495936", "revid": "599013", "url": "https://it.wikipedia.org/wiki?curid=3495936", "title": "Dante Baviera", "text": "Carriera.\nConta 59 presenze e 15 gol in Divisione Nazionale con Virtus Bologna, Reggiana e Alba Audace; milit\u00f2 successivamente nell'Empoli, fino al 1931."}
{"id": "3495941", "revid": "182396", "url": "https://it.wikipedia.org/wiki?curid=3495941", "title": "Pompeiopolis", "text": ""}
{"id": "3495942", "revid": "1573940", "url": "https://it.wikipedia.org/wiki?curid=3495942", "title": "Panachraesta", "text": "Panachraesta \u00e8 un genere di ragni appartenente alla Famiglia Salticidae.\nDistribuzione.\nL'unica specie oggi nota di questo genere \u00e8 un endemismo dello Sri Lanka.\nTassonomia.\nA dicembre 2010, si compone di una sola specie:"}
{"id": "3495943", "revid": "767487", "url": "https://it.wikipedia.org/wiki?curid=3495943", "title": "Magnar \u00d8degaard", "text": "Caratteristiche tecniche.\n\u00d8degaard viene schierato prevalentemente come terzino destro o come difensore centrale. Ha una buona tecnica di base, \u00e8 fisicamente forte ed \u00e8 in grado di mantenere la calma nelle situazioni di pressione.\nCarriera.\nClub.\n\u00d8degaard ha iniziato la carriera professionistica con la maglia del Sarpsborg 08. Ha debuttato nella 1. divisjon con questa maglia, in data 7 giugno 2009: \u00e8 stato titolare nella sconfitta per 3-0 in casa dell'Alta. Il 30 giugno 2010 ha segnato la prima rete, nel pareggio per 2-2 contro l'H\u00f8nefoss, in un match valido per l'edizione stagionale del Norgesmesterskapet. Il 22 agosto \u00e8 arrivato il primo gol in campionato, nel successo casalingo per 3-2 sul L\u00f8v-Ham.\nNell'estate 2010, \u00d8degaard \u00e8 stato invitato dal Brescia per sostenere un provino. Il difensore ha rifiutato per\u00f2 questa possibilit\u00e0, a causa del campionato norvegese ancora in corso. Ha esordito nell'Eliteserien in data 10 aprile 2011, schierato titolare nel successo per 1-0 sul Sogndal. A fine stagione, la squadra \u00e8 tornata in 1. divisjon e il difensore vi \u00e8 rimasto in forza fino a met\u00e0 stagione.\nIl 12 agosto 2012, il Sarpsborg 08 ha comunicato sul proprio sito ufficiale la cessione di \u00d8degaard al Molde. Ha esordito in squadra il 7 ottobre, subentrando a Martin Linnes nella vittoria per 3-2 sul Sandnes Ulf.\nIl 2 agosto 2013, \u00e8 passato in prestito con diritto di riscatto al Lillestr\u00f8m. Il 21 novembre successivo, il Lillestr\u00f8m ha annunciato che il calciatore sarebbe rimasto in prestito anche per la stagione successiva.\nIl 17 dicembre 2014, il Molde ha annunciato sul proprio sito internet d'aver ceduto \u00d8degaard al Troms\u00f8 a titolo definitivo. Il giocatore ha firmato un contratto triennale. Il 30 gennaio 2017 ha rinnovato il contratto che lo ha cos\u00ec legato al club fino al 31 dicembre 2018, data in cui ha lasciato la squadra a parametro zero. In quattro stagioni ha collezionato 114 presenze in Eliteserien (o \"Tippeligaen\", vecchia denominazione del massimo campionato norvegese usata fino al 2016).\nIl 14 febbraio 2019, \u00d8degaard ha firmato un breve contratto valido fino al successivo 31 luglio con i campioni di Svezia in carica dell'AIK, che hanno deciso di tesserare il difensore norvegese per cautelarsi a fronte dell'ennesimo infortunio occorso a Joel Ekstrand. Nel mese di marzo, quando il campionato non era ancora iniziato, \u00d8degaard ha giocato tre partite di Coppa di Svezia ma poi non \u00e8 pi\u00f9 stato utilizzato dal tecnico Rikard Norling, tanto da non riuscire a collezionare presenze in Allsvenskan. A luglio il club ha fatto sapere che non si sarebbe avvalso dell'opzione di rinnovo del contratto in scadenza a fine mese.\nTerminato il contratto con l'AIK, \u00d8degaard ha fatto ritorno in Norvegia firmando un contratto di un anno e mezzo con il Sarpsborg 08, la squadra con cui aveva debuttato a livello senior.\nStatistiche.\nPresenze e reti nei club.\n\"Statistiche aggiornate al 31 luglio 2019.\""}
{"id": "3495944", "revid": "1699816", "url": "https://it.wikipedia.org/wiki?curid=3495944", "title": "Flappy Bob", "text": ""}
{"id": "3495947", "revid": "599013", "url": "https://it.wikipedia.org/wiki?curid=3495947", "title": "Enzo Bertoli", "text": "Carriera.\nEsordisce nel , nella sconfitta per 4-1 sul campo dell' nel corso degli spareggi per l'ammissione alla Prima Divisione nel campionato 1924-1925. Nella stagione successiva esordisce in Prima Divisione, debuttando il 18 ottobre 1925 nella sconfitta per 3-0 sul campo della ; con i ducali disputa 13 partite nella stagione conclusa con la retrocessione. Viene riconfermato anche per le due annate successive, nelle quali totalizza complessivamente 13 presenze e 5 reti.\nNel 1928 torna a giocare nella massima serie, ingaggiato dalla . In maglia granata realizza 13 reti in 25 partite, nel campionato di Divisione Nazionale 1928-1929; anche in questo caso, tuttavia, le sue reti non evitano la retrocessione e torna al Parma per un biennio in Serie B. Nel 1931 lascia i ducali e si trasferisce al Fiorenzuola, neopromosso in Prima Divisione; a causa di irregolarit\u00e0 nel cartellino, il trasferimento viene ratificato solo nel mese di settembre. Nella formazione valdardese realizza 28 reti nel campionato 1931-1932, contribuendo al raggiungimento della salvezza; tuttavia a fine stagione viene posto in lista di trasferimento, e fa ritorno per un'ulteriore annata al Parma.\nConclude la carriera ad alto livello tornando per una stagione alla Reggiana, senza riuscire a imporsi come titolare, e a fine stagione lascia la squadra. Nella stagione 1939-1940 \u00e8 alla Bagnolese, che lo pone in lista di trasferimento al termine del campionato."}
{"id": "3495949", "revid": "4252", "url": "https://it.wikipedia.org/wiki?curid=3495949", "title": "Arcivescovi maggiori", "text": ""}
{"id": "3495950", "revid": "4252", "url": "https://it.wikipedia.org/wiki?curid=3495950", "title": "Catholicoi", "text": ""}
{"id": "3495952", "revid": "729019", "url": "https://it.wikipedia.org/wiki?curid=3495952", "title": "Strada statale 711 Tangenziale Ovest di Campobasso", "text": "La strada statale 711 Tangenziale Ovest di Campobasso (SS 711), gi\u00e0 \"nuova strada ANAS 277 Tangenziale Ovest di Campobasso (NSA 277)\", \u00e8 una strada statale italiana, che percorre la parte occidentale del comune di Campobasso.\nPercorso.\nLa strada ha origine dalla strada statale 710 Tangenziale Est di Campobasso all'altezza del km 0,400 circa, ad ovest del centro abitato di Campobasso in localit\u00e0 San Vito.\nL'arteria prosegue quindi verso nord fino a congiungersi con la SS 751 Fondo Valle Rivolo, aperta il 29 marzo 2014.\nLa classificazione attuale \u00e8 del 2011 col seguente itinerario: \"Innesto con la S.S. n. 710 presso S. Vito (Campobasso) - Innesto con la F.V. Rivolo\"."}
{"id": "3495956", "revid": "182396", "url": "https://it.wikipedia.org/wiki?curid=3495956", "title": "Magnopolis", "text": ""}
{"id": "3495957", "revid": "114705563", "url": "https://it.wikipedia.org/wiki?curid=3495957", "title": "Enea e Acate sulla costa libica", "text": "Enea e Acate sulla costa libica \u00e8 un dipinto a olio su tela (58,7x87,6\u00a0cm) di Dosso Dossi, databile al 1520 circa e conservato nella National Gallery of Art di Washington. Faceva parte della decorazione dei Camerini d'Alabastro di Alfonso d'Este a Ferrara.\nStoria.\nIl dipinto faceva parte di una serie di dieci tele sull'\"Eneide\" dipinte da Dosso e da suo fratello Battista per decorare un fregio dei Camerini, che si disponeva nella parte alta delle pareti creando una serie ininterrotta di storie letterarie. Della serie sono state sicuramente individuate un'altra tela in Inghilterra e una nella National Gallery of Canada, a Ottawa (\"Discesa di Enea nei campi elisi\").\nDopo lo smantellamento dei Camerini (1598), fin\u00ec nelle collezioni Borghese, dove \u00e8 ricordato dal 1608 fino almeno al 1693. In seguito se ne perdono le tracce fino al 1926 quando fu acquistato in un'asta da Alessandro Contini Bonacossi, che poi nel 1936 lo vendette a Samuel H. Kress. Nel 1939 venne regalato al museo statunitense, che apr\u00ec quell'anno.\nDescrizione e stile.\nLa rara iconografia caus\u00f2 molte speculazioni nella critica, che vi lesse un generico episodio leggendario o anche lo sbarco degli Argonauti. Si tratta invece della storia tratta dal libro I dell\"'Eneide\" in cui si narra il naufragio di Enea e del suo amico Acate sulla costa libica, prima di dirigersi verso la citt\u00e0 di Cartagine, i cui palazzi si intravedono sullo sfondo.\nLa scena \u00e8 ambientata in un vasto paesaggio con alberi di un verde brillante, che ricordano vaporosi batuffoli, uno degli stilemi pi\u00f9 riconoscibili di Dosso. I due protagonisti, con vesti sgargianti, sono rappresentati a tutta figura sulla destra, su uno spiazzo erboso, mentre al centro della scena l'equipaggio della nave, composto da colorate figurette, si affanna per ripararla. Lo sfondo \u00e8 dominato dalla veduta, quasi irreale, della citt\u00e0 africana, oltre la sponda di un'insenatura, nonch\u00e9 dai toni azzurrini carichi di notazioni atmosferiche."}
{"id": "3495963", "revid": "287204", "url": "https://it.wikipedia.org/wiki?curid=3495963", "title": "Club Sportiv Volei 2004 Tomis Constan\u021ba", "text": "Il Club Sportiv Volei 2004 Tomis Constan\u021ba \u00e8 una societ\u00e0 pallavolistica femminile rumena con sede a Costanza: milita nel campionato di Divizia A1.\nStoria.\nIl Club Sportiv Volei 2004 Tomis Constan\u021ba nasce nel 2004 e dopo due soli anni debutta in Divizia A1. Nel 2009 arriva fino alla finale del campionato, perdendo contro il Clubul Sportiv Universitar Metal Gala\u021bi; un anno dopo gioca la finale in campionato e Coppa di Romania, perdendo rispettivamente contro il CSU Metal Gala\u021bi ed il Clubul Sportiv Dinamo Bucure\u0219ti.\nNel 2011, invece, vince per la prima volta campionato e coppa nazionale, battendo in entrambe le finali il Clubul Sportiv \u0218tiin\u021ba Bac\u0103u; nella stagione 2011-12 vince nuovamente il campionato."}
{"id": "3495966", "revid": "648716", "url": "https://it.wikipedia.org/wiki?curid=3495966", "title": "Bianorini", "text": "Bianorini \u00e8 una trib\u00f9 di ragni appartenente alla Sottofamiglia Pelleninae della Famiglia Salticidae dell'Ordine Araneae della Classe Arachnida.\nDistribuzione.\nI 6 generi oggi noti di questa trib\u00f9 sono diffusi in Africa, Eurasia e Oceania.\nTassonomia.\nA dicembre 2010, gli aracnologi riconoscono 6 generi appartenenti a questa trib\u00f9:"}
{"id": "3495973", "revid": "196390", "url": "https://it.wikipedia.org/wiki?curid=3495973", "title": "Diritti degli omosessuali", "text": ""}
{"id": "3495977", "revid": "838137", "url": "https://it.wikipedia.org/wiki?curid=3495977", "title": "Nicopoli del Ponto", "text": "Nicopoli del Ponto (\"Nicopolis\", \u00abcitt\u00e0 della vittoria\u00bb) era un'antica colonia romana fondata da Gneo Pompeo Magno nel 63 a.C. nell'ex-regno del Ponto lungo il fiume Lico, e facente parte della provincia romana di Bitinia e Ponto. Si trova nella parte nord della Turchia, oggi Koyulhisar.\nStoria.\nLa citt\u00e0 fu fondata da Pompeo dopo la decisiva vittoria contro Mitridate VI, re del Ponto, nel 65 a.C., verso la fine della terza guerra mitridatica. Era posizionata nella valle del fiume Lico ai piedi delle montagne ricoperte da foreste. Qui furono posizionati numerosi veterani dell'esercito romano. Qui si intersecavano numerose strade provenienti dalle vicine Comana Pontica, Polemonium, Neocaesarea, Sebasteia, ecc., come le descrive Strabone.\nData a Polemone I da Marco Antonio nel 36 a.C., Nicopoli fu governata dal 54 da Aristobulo di Calcide e poi definitivamente annessa all'Impero romano da Nerone nel 64."}
{"id": "3495978", "revid": "40777168", "url": "https://it.wikipedia.org/wiki?curid=3495978", "title": "AYBABTU", "text": ""}
{"id": "3495981", "revid": "92723", "url": "https://it.wikipedia.org/wiki?curid=3495981", "title": "Discesa di Enea nei campi elisi", "text": "La Discesa di Enea nei campi elisi \u00e8 un dipinto a olio su tela (58,4x167,8\u00a0cm) di Dosso Dossi, databile al 1520 circa e conservato nella National Gallery of Canada di Ottawa. Faceva parte della decorazione dei Camerini d'Alabastro di Alfonso d'Este a Ferrara.\nStoria.\nIl dipinto faceva parte di una serie di dieci tele sull'\"Eneide\" dipinte da Dosso e da suo fratello Battista per decorare un fregio dei Camerini, che si disponeva nella parte alta delle pareti creando una serie ininterrotta di storie letterarie. Della serie sono state sicuramente individuate un'altra tela in Inghilterra e una nella National Gallery of Art, a Washington (\"Enea e Acate sulla costa libica\").\nDescrizione e stile.\nLa scena, di lunghezza doppia rispetto alle altre, \u00e8 tratta dal VI libro dell\"'Eneide\" e mostra Enea a sinistra che, accompagnato dalla Sibilla Cumana, si prepara a visitare i Campi Elisi, cio\u00e8 il paradiso dell'oltretomba greco-romano. Tale luogo \u00e8 rappresentato come una vallata verdeggiante, in cui gli eroi si dedicano a varie amenit\u00e0 divisi in gruppetti: chi danza, chi amoreggia, chi disquisisce, chi fa pascolare dei cavalli bianchi.\nIl tema della discesa di Enea nell'aldil\u00e0 aveva un particolare significato ermetico. L'eroe infatti simboleggiava l'anima peregrina che prima di arrivare all'elevazione spirituale (l'agognata costa italiana), doveva prima passare attraverso le tappe della sensibilit\u00e0 (la fuga da Troia) e dell'azione (la sosta a Cartagine). I Campi Elisi inoltre rappresentavano il raggiungimento della meta iniziatica: l'armonia e la felicit\u00e0 dell'anima."}
{"id": "3495987", "revid": "256896", "url": "https://it.wikipedia.org/wiki?curid=3495987", "title": "Harmochirini", "text": "Harmochirini \u00e8 una trib\u00f9 di ragni appartenente alla sottofamiglia Pelleninae della famiglia Salticidae dell'ordine Araneae della classe Arachnida.\nDistribuzione.\nI quattro generi oggi noti di questa trib\u00f9 sono diffusi in Africa e Asia.\nTassonomia.\nA dicembre 2010, gli aracnologi riconoscono quattro generi appartenenti a questa trib\u00f9:"}
{"id": "3495991", "revid": "182396", "url": "https://it.wikipedia.org/wiki?curid=3495991", "title": "Nicopoli al Lico", "text": ""}
{"id": "3495993", "revid": "1851848", "url": "https://it.wikipedia.org/wiki?curid=3495993", "title": "Enzo Bellini", "text": "Carriera.\nGiocatore.\nConta 128 presenze in Serie B con Modena, Catania, Pisa, Spal e Reggiana.\nAllenatore.\nHa allenato il Catania in Serie B nel 1955-1956 subentrando a stagione in corso; ha allenato inoltre in Serie C il Marsala, il Chieti e la Cremonese, e con il Cosenza ha vinto il campionato di Campionato Interregionale 1957-1958."}
{"id": "3495995", "revid": "365411", "url": "https://it.wikipedia.org/wiki?curid=3495995", "title": "Nuova strada Anas 66 - Tangenziale di Varese", "text": ""}
{"id": "3495999", "revid": "287204", "url": "https://it.wikipedia.org/wiki?curid=3495999", "title": "Fantastic (singolo)", "text": ""}
{"id": "3496000", "revid": "155634", "url": "https://it.wikipedia.org/wiki?curid=3496000", "title": "Thomas Singer", "text": "Biografia.\nLo sciatore esord\u00ec in gare FIS il 14 dicembre 2004 a Laax, giungendo 86\u00ba in slalom gigante; partecip\u00f2 per la prima volta a una prova di Coppa Europa in occasione della discesa libera di Crans-Montana del 10 marzo 2009, piazzandosi 47\u00ba.\nIl 7 gennaio 2010 conquist\u00f2 il suo unico successo in Coppa Europa, nonch\u00e9 unico podio, vincendo in discesa libera sul difficile tracciato della Lauberhorn a Wengen. Disput\u00f2 l'ultima gara nel circuito continentale il 19 marzo 2011 a Formigal, classificandosi 27\u00ba in supergigante, e si conged\u00f2 dal Circo bianco il 27 marzo successivo a Lenzerheide, in occasione dei Campionati svizzeri 2011. In carriera non esord\u00ec mai in Coppa del Mondo n\u00e9 prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "3496008", "revid": "834", "url": "https://it.wikipedia.org/wiki?curid=3496008", "title": "Chage and Aska", "text": ""}
{"id": "3496009", "revid": "761306", "url": "https://it.wikipedia.org/wiki?curid=3496009", "title": "MyMovies", "text": ""}
{"id": "3496012", "revid": "9536", "url": "https://it.wikipedia.org/wiki?curid=3496012", "title": "Tristi amori (commedia)", "text": ""}
{"id": "3496015", "revid": "120055084", "url": "https://it.wikipedia.org/wiki?curid=3496015", "title": "Madonna del Ponte", "text": "La Madonna del Ponte \u00e8 l'appellativo con cui i fedeli chiamano Maria a Lanciano (CH), rappresentata in una statua lignea conservata nella cattedrale omonima. La sua festa si celebra il 16 settembre, al termine di un periodo celebrativo sacro che inizia la sera del 13 settembre.\nIl programma delle feste che parte dal 1 settembre s i conclude il 30 del mese, \u00e8 chiamato feste di Settembre, in cui il 1 di settembre a mezzogiorno, uno sparo di mortaretti, collegati su un filo dal campanile della chiesa di San Francesco in piazza Plebiscito sino alla torre civica della cattedrale, annuncia l'inizio delle feste, con l'innalzamento della bandiera con lo stemma civico, e un'altra con l'immagine della Madonna col Bambino.\nIl programma ha il suo interesse nei giorni dell'8 settembre con la ricorrenza popolaresca del Dono delle Contrade, e nei giorni 13-14-15-16, quando si ricorda l'arrivo delle Corone benedette dal Vaticano a Lanciano, per la statua della Madonna.\nStoria della statua e della cattedrale.\nLa tradizione vuole che la statua della Vergine col Bambino fosse stata rinvenuta sotto il Ponte romano di Diocleziano (III secolo d.C.), in seguito ai lavori di rifacimento dopo un terremoto del 1088. La statua risalirebbe all'VIII secolo secondo Pietro Pollidori, all'epoca dell'imperatore bizantino Leone Isaurico detto \"Iconoclasta\", il quale fece distruggere numerose statue e immagini dei santi, sicch\u00e9 si pensa che la statua fosse stata portata a Lanciano dai bizantini, o dai monaci Basiliani, che avevano preso possesso del monastero di San Legonziano in Piazza Plebiscito, sopra cui oggi si trova il santuario di San Francesco eretto dai Francescani nel 1258, e dove sempre nell'VIII secolo avvenne il miracolo eucaristico. Per celebrare il ritrovamento della statua, i lancianesi eressero nell'area del vecchio tempio di Marte una piccola edicola dedicata a Nostra Signora delle Grazie, rifatta nel 1138, accanto alla chiesa della Santissima Annunziata.\nNel corso dei vari rifacimenti della chiesa, \u00e8 da notare come ancora oggi l'attuale Basilica cattedrale sia senza fondamenta, ma poggia direttamente sopra la grande mole del ponte romano. La chiesa fu ingrandita ancora nel 1389 e poi nel 1446, ma a causa di terremoti e mancanze di fondi, tard\u00f2 a vedere l'aspetto monumentale attuale. La chiesa era inoltre situata nella parte periferica della citt\u00e0, a ridosso delle mura orientali, la cattedrale vecchia era la chiesa di Santa Maria del Ponte nel rione Civitanova; tuttavia la chiesa di Santa Maria delle Grazie beneficiava di indulgenze papali e della venerazione dei viandanti, dei pastori transumanti e dei mercanti che dovevano dirigersi al Piano della Fiera per le annuali rioni dei mercanti. Nel 1545, dopo la creazione della diocesi Frentana di Lanciano-Ortona (1515), la chiesa divenne concattedrale insieme alla Basilica di San Tommaso in Ortona, dedicata alla Santissima Annunziata. I lavori di adeguamento e ampliamento continuarono, nel 1610 venne eretta la grande torre campanaria, insieme a un loggiato che permetteva il passaggio sino ai Tribunali e al Palazzo del Capitano. Nella bolla pontificia del 1756 emanata da papa Gregorio XIII le due chiese di Santa Maria delle Grazie e dell'Annunziata vennero unite da un solo portone d'ingresso, facenti parte della Cattedrale di Santa Maria del Ponte e della SS. Annunziata.\nCon questa bolla papale si progettarono i lavori di totale rifacimento della chiesa, con l'istituzione di una commissione speciale per la direzione dei lavori stessi. Nel 1758 si costitu\u00ec la societ\u00e0 e i lavori vennero avviati nel 1778, con la demolizione e ricostruzione delle mura, del corpo a pianta rettangolare senza transetto, a navata unica e con copertura a volte a botte; l'intero apparato decorativo in stucchi e pennacchi fu realizzato nel 1794 dal napoletano Giacinto Diano. Il pavimento fu realizzato nel 1860 con la decorazione dello stemma civico di Lanciano ad opera di Filippo Sargiacomo, nel 1819 per completare la monumentale facciata neoclassica (anche se incompiuta nella parte superiore sino agli anni '40, realizzata diversamente dal progetto originario), l'architetto Eugenio Michitelli provvide a demolire la chiesetta dell'Annunziata, in Piazza Plebiscito, nel punto dove oggi una targa ne ricorda la presenza, anche se il portale gotico del XIII secolo fu conservato e rimontato all'ingresso del Palazzo Arcivescovile.Il progetto della facciata neoclassica della cattedrale, stando ai disegni preparatori, era davvero monumentale, ma la parte sopra la balconata aggettante sorretta da quattro colonne del pronao, non venne completata, prevedeva infatti l'innalzamento in pennacchi con quattro paraste giganti sovrastate in cima da statue di santi e angeli. Venne realizzata solo quella della Madonna benedicente in cima.\nL'Incoronazione della statua della Madonna.\nIl capoaltare venne realizzato nel 1833 in occasione dell'arrivo delle Corone la notte del 14 settembre, con benedizione solenne del Monsignor Francesco Maria De Luca, che fece tessere anche appositamente un monumentale arazzo con figure allegoriche e mitologiche da stendere ogni anno dalla grande balconata della cattedrale. Oggi l'arazzo \u00e8 conservato nel Museo diocesano.\nSecondo gli storici Bocache e Antinori, la prima esposizione ufficiale della statua della Madonna era stata fissata per il 13 giugno, oppure l'8 settembre in ricordo della Nativit\u00e0.\nLa festa ufficiale venne istituita nel 1834, l'anno seguente dell'Incoronazione, che avvenne il 13 settembre a Roma, le cui corone giunsero a Lanciano il giorno seguente, quando era parroco della cattedrale don Sebastiano Mascetta da Colledimacine. Era presidente dell'organizzazione dei festeggiamenti con le offerte dei devoti Francesco Paolo Berenga, sotto il si daco Michele de Giorgio \nNei primi giorni del settembre 1833 due parroci di Lanciano si recarono al Vaticano per prelevare le corone d'oro per la statua della Vergine col Bambino, come concordato tra il pontefice e l'arcivescovo Monsignor De Luca. I lancianesi vennero a sapere della notizia, e decisero di aspettare l'intera notte del 13 settembre l'arrivo delle due corone, dirigendosi nel vicino paese di Castelfrentano, da dove scortarono le corone con una fiaccolata sino all'arrivo della chiesa di Santa Chiara in Lanciano, all'ingresso del Corso Roma (allora detta strada del Popolo). All'arrivo in loco alle 2:00 del mattino, i lancianesi giunsero poi in discesa sino a Piazza del Plebiscito, dove ci fu la consegna delle carte papali e vescovili nel Palazzo, con la lettera di papa Gregorio XVI, che autorizzava il vescovo a solennizzare le feste di Settembre.\nDurante i festeggiamenti ci furono anche sfilate delle bande civiche per la citt\u00e0 e in piazza, spettacoli piritecnivi, e le corse dei cavalli nel Piano della Fiera, tradizione rimasta viva sino agli anmi '90,presso l'ex ippodromo comunale. \nI precedenti di questa festa c'erano stati gi\u00e0 dal 1799, con l'istituzione di una settimana di feste, con fuochi artificiali, illuminazioni, musiche e corse di cavalli. Nel 1833 le feste si celebrarono da 7 al 22 settembre, anche se a causa di mancanza di offerte, la tradizione ebbe un periodo di decadenza, sino alla ripresa nel 1920 con grande fervore popolare. Il programma che oggi si celebra \u00e8 quello stilato nel 1834 e poi nel 1920 con alcune modifiche.\nLa statua della Madonna col Bambino.\nLa statua processionale attuale risale al 1933, modellata secondo le forme dell'originale. Questa si trova nella nicchia del tabernacolo dell'altare maggiore della cattedrale. Secondo gli storici Giacomo Fella e Pietro Pollidori, la statua sarebbe del XII secolo, rinvenuta come vuole la leggenda in un muro del ponte romano di Diocleziano, durante i lavori di rifacimento della struttura dopo un terremoto.\nIl cardinale Anton Ludovico Antinori, studiando il manufatto, ha smentito le ipotesi prettamente celebrative di Fella, dicendo che in base ai documenti e allo stile la statua sarebbe della met\u00e0 del XV secolo, avente caratteri tuttavia fortemente bizantineggianti per la resa del volto. Fotografie storiche testimoniano ci\u00f2, pur riconoscendo una manifattura certamente rinascimentale per il periodo. Le sontuose vesti in fili dorati furono aggiunte nei secoli a seguire.\nAnche Corrado Marciani, studioso lancianese, negli anni '50 si interess\u00f2 a smentire la tesi di Fella e Pollidori della miracolosa statua bizantina proveniente da Costantinopoli e rinchiusa nel muro del ponte di Diocleziano, ma ci fu una querelle con il vescovo Benigno Migliorini, che fece un pesante restauro sulla statua cancellandone il volto, annerendolo per farlo sembrare pi\u00f9 bizantino e facendo conservare per sicurezza le ricche vesti in uno scantinato della cattedrale, dal 2002 poi trasferite al museo del palazzo vescovile.\nLa statua costruita nel 1933, in occasione dei 100 anni dell'arrivo delle Corone, mostra la Vergine in piedi, con aspetto severo, mentre sorregge il Bambino. Ha un mantello celeste, ed una sopraveste dorata che lascia trasparire la tunica purpurea. Il Bambino ha una veste color avorio e con la mano destra \u00e8 in atto di benedire, mentre con la sinistra sorregge un modellino di agnello. Entrambe le teste hanno una corona dorata con rubini incastonati.\nLa Madonna del Ponte \u00e8 sempre raffigurata in posizione eretta severa, con un ampio mantello, che spesso ricopre tutto il corpo, arti compresi, facendo spuntare solo le teste della Vergine e del Bambino. La statua poggia su un ponte a tre archi. Queste raffigurazioni, sia su pergamene, arazzi e metallo, sono conservate nel Museo diocesano di Lanciano.\nLe feste oggi.\nFiera di Sant'Egidio.\nNel programma moderno, rimasto invariato dal 1981, la feste di Settembre sono precedute dalla \"Settimana Medievale\", quando in quest'anno si \u00e8 costituita l'Associazione culturale del Mastrogiurato per rievocare l'istituzione di questa carica politica a Lanciano da Carlo II d'Angi\u00f2 nel 1304. Il 31 agosto ogni anno nel centro storico, in Piazza Plebiscito e in Corso Trento e Trieste, si celebra la festa di Sant'Egidio Abate, vissuto nell'VIII secolo, santo protettore degli ammalati e dei lebbrosi, che portavano un bastone a sonagli per avvertire la gente del loro arrivo. Il bastone con la campanella \u00e8 divenuto il simbolo della festa lancianese, che consiste nella produzione di varie campanelle in ceramica e maiolica o terracotta, nelle pi\u00f9 svariate forme e grandezze con decorazioni: la tradizione vuole che questa festa sia detta degli innamorati, per il fatto che i fidanzati regalano alle proprie ragazze la campanella simbolo dell'amore.\nLe Feste di Settembre - L'arrivo delle Corone.\nIl 13 settembre mattina all'ora di mezzogiorno, l'apertura delle celebrazioni \u00e8 segnata dallo sparo di mortaretti, appesi lungo un filo collegato ad un palo della luce di Largo Gerardo Berenga, tra il corso e la piazza, e la cima della torre civica della Cattedrale. Allo sparo dei mortaretti, dopo l'ultimo scoppio, viene issata la bandiera della Madonna del Ponte sopra l'asta della torre, al suono della banda civica per il corso Trento e Trieste e delle campane della Cattedrale.\nDopo la settimana del Mastrogiurato, la sera del 13 settembre, si celebrano i preparativi religiosi per l'adorazione della Madonna nella cattedrale. Il programma civile prevede una rievocazione storica in Piazza del Plebiscito, che trae ispirazione dalle \"Memorie\" del sindaco Diodato De Giorgio, il quale parla di una vera e propria sommossa popolare partita dalla piazza per raggiungere il paese di Castelfrentano attraverso il Corso Roma, per accogliere l'arrivo delle corone. La rievocazione termina con il rientro in piazza e con la premiazione da parte dell'attore che impersona il De Giorgio della miglior fiaccola accesa per celebrare la Madonna.\nLa Nottata.\nDopo il programma rievocativo, il corso Trento e Trieste, Piazza Plebiscito e Piazza Garibaldi sono addobbate delle luminarie da accendere alle ore 4:00 di mattina del 14 settembre, e di bancarelle e pi\u00f9 recentemente di prodotti industriali di vari marchi di fabbrica internazionali e della Honda-Sevel di Atessa, per sponsorizzare i loro prodotti data la grande affluenza popolare non solo da Lanciano, ma anche dai comuni limitrofi e dell'intera provincia di Chieti. L'attesa per l'arrivo dei fuochi \u00e8 compensata dai concerti della piazza principale e da piccoli gruppi musicali distribuiti per il corso e per le piazzette principali, sparse anche in Corso Bandiera, in via Majella, in viale Cesare Battisti presso la villa pubblica, dove tradizionalmente vengono fatti sparare i fuochi artificiali.Lo sparo delle 4:00 \u00e8 preceduto da tre avvertimenti intervallati di un quarto d'ora ciascuno, fino allo spettacolo pirotecnico, che sino al 2017 circa durava ben 40 minuti, ridotti poi a 30. Al termine dello sparo, i cittadini si augurano l'un l'altro buone feste, e si riuniscono in Piazza Garibaldi per una tradizionale mangiata che dura sino alle 6 di mattina.\nIl 14-15 e 16 settembre.\nI tre giorni seguenti la nottata del 13, si aprono in mattinata con il giro della banda civica per le vie del centro storico, percorrendo principalmente Piazza Plebiscito e Corso Trento e Trieste, mentre la sera sono aperte le mostre dei negozi del corso e delle vie attigue, viale Dalmazia, viale De Crecchio, via Vittorio Veneto, Corso Bandiera, viale Battisti, vengono allestite mostre fotografie, artistiche, numismatiche, e viene sponsorizzato un Almanacco civico che propone previsioni riguardo all'andamento della festa. La produzione tradizionale esposta consiste nella \"nundinae\", ossia le ceramiche dipinte della citt\u00e0, che vantano una storica tradizione, che risalirebbe all'epoca romana, dati i rinvenimenti archeologici.Le serate invece si svolgono con la degustazione di prodotti e l'ascolto di gruppi musicali situati sempre nel corso e nelle vie attigue, nel concerto di musica classica che si esegue nella cassa armonica sistemata in Largo Dell'Arciprete (in precedenza si metteva anche in un angolo di Piazza del Plebiscito, e veniva eseguito prima del concertone delle ore 10:30 sul palco moderno della piazza),e nel concerto principale, per cui da anni la municipalit\u00e0 e le associazioni organizzatrici contattano cantanti di fama internazionale, soprattutto per la penultima e ultima serata.\nAlle ore 24:00 sia per il 14 che per il 15 settembre presso l'ex ippodromo della villa comunale vengono eseguiti i giochi pirotecnici, che durano di meno della serata d'apertura e di chiusura: 20 minuti. L'ultimo giorno del 16 settembre, quello consacrato alla Madonna del Ponte, si celebrano messe a ripetizione per tutto il giorno, di cui quella del pomeriggio presieduta dall'arcivescovo, con successiva solenne processione della statua lungo la Piazza del Plebiscito e il Corso Trento e Trieste. Al rientro in Piazza, la statua percorre le strade: via dei Frentani - Piazza dei Frentani - via dei Bastioni, Larghetto Ricci - via dei Frentani - via Corsea - Piazza Garibaldi - salita dei Gradoni - via Garibaldi - via Cavour - strada dei Gradoni - Piazza Garibaldi - salita via Corsea - Piazza Plebiscito - Corso Roma - via Fieramosca con rientro in cattedrale.\nL'ultima serata i fuochi vengono sparati alle ore 1:00 di mattina nell'ex ippodromo, e durano una trentina di minuti.\nLa corsa al galoppo.\nFino ai primi anni 2000 la festa della Madonna era associata alla corsa al galoppo dei cavalli nell'area dell'ex ippodromo in via Cesare Battisti. Si sfidavano i fantini dei quattro rioni storici della citt\u00e0, pare che la prima corsa ufficiale ci fu nel 1928. Le corse dei cavalli rappresentavano per gli allibratori un grande vantaggio economico durante le festivit\u00e0, data l'affluenza numerosa degli scommettitori, e un'occasione di riscatto e di mondanit\u00e0 per i lancianesi. La corsa dopo il mancato rinnovamento delle concessioni e il rifacimento delle scuderie dei cavalli, ormai inservibili poich\u00e9 datate, venne annullata, e in occasione della festivit\u00e0 viene seguito solo un veloce palio celebrativo.\nFesta del Dono.\nSi celebra prima dell'arrivo delle Corone, l'8 settembre, e vede protagoniste le 33 contrade di Lanciano. Le associazioni a bordo di trattori, percorrono i loro borghi sino a riunirsi lungo l'asse viario di Via per Fossacesia-Piazzale Sant'Antonio-Via Sant'Antonio-Via Caduti di Nassirya-Via Cesare Battisti o delle Rose, con il primo carro-trattore inserito all'ingresso del Corso Trento e Trieste. I contadini dentro questi carri allegorici che simboleggiano la contrada di turno, vestiti in abito tradizionale abruzzese, e con musica folkloristica, sfilano lungo il corso uno ad uno, cantando inni religiosi, e offrendo primizie della campagna alla gente, sino a raggiungere la Piazza Plebiscito, e poi per via Corsea la Piazza Garibaldi, detta \"della Verdura\" per il settimanale mercato del mercoled\u00ec, gestito proprio dai contadini delle contrade.\nLa festa de \"lu Done\" in dialetto locale \u00e8 uno dei momenti pi\u00f9 interessanti e folkloristici delle feste in onore della Madonna del Ponte, il rito oltre alla sfilata dei carri prevede momenti di balli contadini da parte di ragazze, che portano sul capo le conche di rame, addobbate con fiori e festoni di carta, ripiene di grani, gli uomini invece a piedi o sui carretti, recano i dono prodotti agricoli o portano asini, capre e buoni legati alla corda, sino alla riunione in Piazza Garibaldi, con lo scambio dei prodotti con gli spettatori, la mostra degli animali da campagna, e il ritorno lungo le strade nelle relative contrade di appartenenza. I prodotti non consumati della festa, la sera stessa vengono aggiudicati agli offerenti con una vendita all'asta in Piazza del Plebiscito.\nTesoro della Madonna del Ponte.\nOccupa la prima sala di accesso al Museo diocesano, situato nel Palazzo arcivescovile (Largo dell'Appello). Si tratta del patrimonio economico e artistico realizzato in onore della Vergine, trasferito nel museo per ragioni di sicurezza, soprattutto dopo i danni alla cattedrale con il terremoto della Val di Comino del 1984. Il nucleo dei gioielli pi\u00f9 antichi \u00e8 costituito da pezzi del XVII-XVIII secolo di scuola napoletana, per poi passare ad opere pi\u00f9 tarde, come i quadri dipinti ex voto degli anni dell'Ottocento, realizzati in onore della Madonna a testimonianza di eventi prodigiosi\nIl pi\u00f9 antico gioiello della collezione \u00e8 un pendaglio del 1601, in argento dorato, con grande cristallo di rocca affiancato da 4 rubini montati a notte. Il pendente doveva essere completato da alcune perle; forse elemento di dono della Marchesa d'Ugni di Guardiagrele. Altre testimonianze di questi oggetti si trovano nell'opera \"Sant'Apollonia\" di Francesco Maria Renzetti (met\u00e0 XVIII sec), che presenta due elementi molto simili posti ad ornamento del petto e del capo. Pi\u00f9 corposo \u00e8 il numero si oggetti settecenteschi, di cui spiccano ornamenti da corsetto, tre pregevoli ornati di rubini montati su leggero intreccio di arabeschi. Gioiello tipicamente settecentesco per fermare i lacci del corsetto: il pendente \u00e8 costituito da grande fiocco o farfalla che sostiene il pendente a goccia, al quale \u00e8 sospeso un terzo pezzo cruciforme.\nUn alto pregevole esemplare appartiene al corpus del tesoro di Santa Maria Maggiore, mentre esemplari simili si trovano anche a Londra nella collezione del \"Victoria and Albert Museum\", con 15 elementi di fattura tedesca. Il fermaglio da corsetto di smeraldi \u00e8 invece il risultato dell'assemblaggio di due orecchini \"girandole\", costituiti da un elemento centrale con tre pendenti a goccia, cui furono aggiunti ulteriori elementi a comporre un insieme molto elaborato. Questa tipologia appartiene ai primi anni del Settecento. Altre opere del corpus del tesoro riguardano i tipici paramenti liturgici, come reliquiari, calici, cassettine per le ostie."}
{"id": "3496018", "revid": "287204", "url": "https://it.wikipedia.org/wiki?curid=3496018", "title": "Honda NTV 650 Revere", "text": "La NTV 650 Revere \u00e8 una moto stradale naked Prodotta dalla casa motociclistica giapponese Honda, prodotta dal 1988 al 2001.\nIl contesto.\nIl motore che montava era lo stesso del Transalp, un bicilindrico a V di 52\u00b0, 4 tempi, monoalbero, di 647\u00a0cm\u00b3, con 3 valvole per cilindro e doppia accensione. L'alimentazione era affidata a 2 carburatori da 36\u00a0mm con valvola piatta e il propulsore era in grado di erogare la potenza di 41\u00a0kW. Il cambio a 5 marce era collegato alla trasmissione ad albero.\nAll'anteriore \u00e8 presente una forcella con steli da 41\u00a0mm, cerchio da 17\" e pneumatico da 110, mentre al posteriore vi \u00e8 il monobraccio Pro Arm con ammortizzatore regolabile nel precarico, cerchio da 17\" e pneumatico da 150.\nPer quello che riguarda il sistema frenante all'anteriore era dotata di un disco da 316 con pinza a doppio pistoncino, mentre al posteriore disco da 276 e pinza mono pistoncino.\nLa sua erede diretta \u00e8 la Deauville ancora in produzione, con la quale condivide il motore, anche se aggiornato alle nuove norme anti-inquinamento, il telaio e la trasmissione."}
{"id": "3496031", "revid": "1543377", "url": "https://it.wikipedia.org/wiki?curid=3496031", "title": "Club Atl\u00e9tico River Plate 1923", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1923.\nStagione.\nNel 1923 il presidente Bacigaluppi fece spostare il club da La Boca al quartiere di Palermo, tra avenida Alvear e calle Tagle. Nel campionato organizzato dalla Federazione Amateurs, il River ben figur\u00f2, arrivando anche a inanellare una serie positiva di 10 incontri."}
{"id": "3496034", "revid": "124892050", "url": "https://it.wikipedia.org/wiki?curid=3496034", "title": "Piero De Stefanis", "text": "Carriera.\nConta 3 presenze ed un gol in Serie A con l'Alessandria. Disputa due anni in Serie B con il Pavia con 48 presenze e 18 reti, e gioca in Serie C con Vigevano, Reggiana e Savigliano."}
{"id": "3496036", "revid": "36426", "url": "https://it.wikipedia.org/wiki?curid=3496036", "title": "Madonna di San Gerolamo", "text": ""}
{"id": "3496038", "revid": "1543377", "url": "https://it.wikipedia.org/wiki?curid=3496038", "title": "Club Atl\u00e9tico River Plate 1922", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1922.\nStagione.\nNel 1922 il River prese parte al campionato, che si compose di 40 giornate, rivaleggiando a lungo con l'Independiente per la vittoria finale. Al termine della stagione il club registr\u00f2 la miglior difesa del campionato con 18 gol subiti."}
{"id": "3496039", "revid": "1124164", "url": "https://it.wikipedia.org/wiki?curid=3496039", "title": "Palazzo Vescovile (Brescia)", "text": "Il Palazzo Vescovile di Brescia si trova in piazzetta del Vescovado, in via Mazzini, dietro le cattedrali cittadine, il Duomo vecchio e il Duomo nuovo.\nStoria.\nIl primitivo palazzo si trovava dove si elevano oggi l'abside e il presbiterio del Duomo nuovo, dunque sul lato opposto dell'odierna via Mazzini. Immediatamente a ovest si sviluppava la basilica di San Pietro de Dom, mentre a sud il Duomo vecchio, dal quale era separato mediante un orto. Il palazzo era inoltre direttamente collegato con le Case dei Canonici, che durante il medioevo occupavano un fabbricato porticato al centro di Piazza del Duomo. Tra il 1024 e il 1025 il palazzo viene rifabbricato dal vescovo Landolfo, che allo stesso tempo provvedeva al riassetto di San Pietro de Dom. Nel 1087 \u00e8 ricordato come \"domus Episcopi\" e nel 1187 come \"palatium Episcopi S. Martini\", evidentemente a causa di una cappella dedicata a san Martino annessa al palazzo.\nNel 1316 viene saccheggiato dai guelfi, ma non dovette perdere le sue funzioni, poich\u00e9 nel 1388 \u00e8 ancora utilizzato ed \u00e8 anche ricordata una grande sala superiore decorata. Gran parte dell'Episcopio viene abbattuto durante i lavori di fortificazione della Cittadella Nuova promossi da Filippo Maria Visconti all'inizio del Quattrocento, lavori che portarono all'abbattimento di tutti gli edifici sul retro delle cattedrali per erigere le mura: \u00e8 noto che, all'ingresso in diocesi del vescovo Francesco Marerio, nel 1418, dovette insediarsi nel monastero dei Santi Faustino e Giovita non potendo abitare le poche sale rimaste del palazzo dietro le cattedrali.\nNel 1426 \u00e8 ancora il vescovo Marerio a chiedere direttamente alla Repubblica di Venezia il permesso di costruire la nuova sede vescovile: la richiesta viene accolta solo nel 1437, a condizione che il nuovo edificio non superasse in altezza gli edifici adiacenti e che non invadesse la nuova strada lungo le mura della Cittadella Nuova (via Mazzini).\nIl cantiere del nuovo Palazzo Vescovile viene aperto nel 1470 dal vescovo Domenico de Dominici, ma sar\u00e0 completato solo durante l'episcopato di Domenico Bollani, nel 1567. Altri lavori di completamento si ebbero negli anni immediatamente successivi, sotto la direzione del vescovo Giovanni Dolfin, successore del Bollani. Nella progettazione intervengono vari architetti, tra i quali Giovanni Maria Piantavigna, che lavor\u00f2 sull'ala sud e sul fianco rivolto verso il cortile d'ingresso.\nLa nuova sede vescovile subir\u00e0 poi molte altre modifiche, ampliamenti e abbellimenti, soprattutto nel Settecento. L'intervento pi\u00f9 notevole lo si deve a Angelo Maria Querini, che nella prima met\u00e0 del secolo completa la facciata sul cortile e costruisce il palazzo della Biblioteca Queriniana: la biblioteca sar\u00e0 poi donata al Comune e prender\u00e0 il suo nome in segno di riconoscenza. Altri restauri e abbellimenti sono messi in opera durante l'Ottocento per volere dei vescovi Carlo Domenico Ferrari e Giacomo Maria Corna Pellegrini Spandre.\nOpere.\nNel palazzo Vescovile si trovano diverse opere d'arte, molte delle quali provenienti da chiese e altri luoghi di culto della diocesi. Si ricordano, in particolare, quelle del Moretto asportate dalla chiesa di San Pietro in Oliveto nel corso dell'Ottocento. Tra le opere conservate vi sono:"}
{"id": "3496041", "revid": "339392", "url": "https://it.wikipedia.org/wiki?curid=3496041", "title": "Torri di refrigerazione", "text": ""}
{"id": "3496043", "revid": "729019", "url": "https://it.wikipedia.org/wiki?curid=3496043", "title": "Risultati del motomondiale 1959", "text": "I risultati completi del motomondiale 1959 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3496045", "revid": "547034", "url": "https://it.wikipedia.org/wiki?curid=3496045", "title": "Pellenini", "text": "Pellenini \u00e8 una trib\u00f9 di ragni appartenente alla Sottofamiglia Pelleninae della Famiglia Salticidae dell'Ordine Araneae della Classe Arachnida.\nDistribuzione.\nI sette generi oggi noti di questa trib\u00f9 sono pressoch\u00e9 cosmopoliti: l'unico continente in cui non sono stati rinvenuti esemplari di questi generi \u00e8 l'America meridionale.\nTassonomia.\nA dicembre 2010, gli aracnologi riconoscono sette generi appartenenti a questa trib\u00f9:"}
{"id": "3496049", "revid": "235890", "url": "https://it.wikipedia.org/wiki?curid=3496049", "title": "Potenziale ritardato", "text": ""}
{"id": "3496052", "revid": "174925", "url": "https://it.wikipedia.org/wiki?curid=3496052", "title": "Mulino a palle", "text": ""}
{"id": "3496057", "revid": "729019", "url": "https://it.wikipedia.org/wiki?curid=3496057", "title": "Risultati del motomondiale 1960", "text": "I risultati completi del motomondiale 1960 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3496058", "revid": "339392", "url": "https://it.wikipedia.org/wiki?curid=3496058", "title": "Consigliere ducale", "text": ""}
{"id": "3496059", "revid": "547034", "url": "https://it.wikipedia.org/wiki?curid=3496059", "title": "Ritratto d'uomo con libro", "text": "Il Ritratto d'uomo col petrarchino \u00e8 un dipinto a olio su carta incollata su tela (60,2x42,5 cm) di Antonio Allegri, detto il Correggio, databile al 1522 circa e conservato nella Pinacoteca del Castello Sforzesco a Milano. \nStoria.\nIl dipinto pervenne al museo nel 1945 col legato di Lydia Caprara Morando Attendolo Bolognini. Per l'alta qualit\u00e0 dell'opera l'attribuzione ha oscillato tra il Correggio e il Parmigianino, con una preponderanza di pareri verso il primo e una datazione riferibile alla sua prima maturit\u00e0. \nIl particolare supporto deriva dal fatto che l'opera fu eseguita direttamente sul foglio su cui era stato fatto lo schizzo preparatorio, una tecnica informale che farebbe pensare a un omaggio a un amico intimo dell'artista.\nDescrizione e stile.\nSu uno sfondo boscoso un uomo \u00e8 ritratto a mezza figura col capo chino nella lettura di un piccolo libro che tiene aperto con la destra, da alcuni visto come un libro d'ore (Longhi, 1985), da altri come una copia del \"Petrarchino\" (Muzzi). Se si trattasse effettivamente del \"Petrarchino\" allora il cerbiatto sullo sfondo potrebbe essere un riferimento ai sonetti CXC e CCCXIX del \"Canzoniere\". L'uomo indossa un cappello nero e una veste dello stesso colore, abito della ricca borghesia dell'epoca. La luce radente colpisce il personaggio creando un'ombra del cappello sul volto, che risalta tra le chiazze del fogliame dello sfondo. L'atmosfera appare sospesa ed enigmatica, con una calma contemplativa che riecheggia Giorgione, modello che invece \u00e8 estraneo al mondo del Parmigianino. Non si vede il cielo, alludendo forse all'impegnativa ricerca del pensiero verso Dio, perso nella propria \"selva oscura\"."}
{"id": "3496060", "revid": "36426", "url": "https://it.wikipedia.org/wiki?curid=3496060", "title": "Ritratto di uomo che legge", "text": ""}
{"id": "3496062", "revid": "767487", "url": "https://it.wikipedia.org/wiki?curid=3496062", "title": "I dannati dell'oceano", "text": "I dannati dell'oceano (\"The Docks of New York\") \u00e8 un film muto del 1928 diretto da Josef von Sternberg.\nNel 1999 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl fuochista di navi Bill ottiene un giorno libero con il resto dell'equipaggio e si dirige verso un bar sul molo di New York. Sulla strada vede Mae affogare e salta in acqua per salvare la ragazza. Dopo che la ragazza si \u00e8 ripresa, dice di aver tentato il suicidio perch\u00e9 era al verde. Dopo aver passato tutta la sera a bere, Bill si ubriaca e decide di sposare Mae, e fa chiamare subito un pastore per celebrare la cerimonia. Tutti sospettano che partir\u00e0 con la nave il giorno successivo in modo che la licenza matrimoniale non abbia seguito, ma anche cos\u00ec il matrimonio viene validato.\nProduzione.\nIl film fu prodotto dallo stesso regista von Sternberg per la Paramount Pictures. Manager generale (direttore di produzione): B.P. Schulberg.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 29 settembre 1928, presentato da Jesse L. Lasky e da Adolph Zukor.\nDate di uscita.\nIMDb\nAlias"}
{"id": "3496070", "revid": "1543377", "url": "https://it.wikipedia.org/wiki?curid=3496070", "title": "The Mumbles (Regno Unito)", "text": "Mumbles o The Mumbles (in gallese: Y Mwmbwls) \u00e8 una popolare localit\u00e0 balneare (oltre che community e distretto urbano) del Galles sud-orientale, facente parte della contea di Swansea (contea tradizionale: Glamorgan) e situata nella Penisola di Gower, dove si affaccia sulla baia di Swansea (Canale di Bristol, Oceano Atlantico). La community conta una popolazione di circa 4.300 abitanti, mentre l'intero distretto urbano conta circa 16.000 abitanti.\nLa localit\u00e0 \u00e8 famosa, tra l'altro, per i suoi numerosi pub, frequentati soprattutto dagli studenti e, un tempo, anche dallo scrittore gallese Dylan Thomas (1914-1953).\nEtimologia.\nLe origini del toponimo \"Mumbles\" sono incerte.\nSecondo un'ipotesi, il nome deriverebbe da \"Les Mamelles\" (in francese: \"Le mammelle\"), nome che i marinai francesi diedero agli scogli situati di fronte alla localit\u00e0.\nAltre ipotesi lo fanno derivare dal Medio inglese\" momele\" che significa \"borbottare\" (lingua inglese: \"to mumble\"), in riferimento al borbottio del mare, oppure ancora dal norreno \"m\u00fali\". che significa \"promontorio\".\nGeografia fisica.\nCollocazione.\nThe Mumbles si trova nell'estremit\u00e0 sud-orientale della Penisola di Gower, a circa 7\u00a0km a sud della citt\u00e0 di Swansea e a circa 17\u00a0km ad est del villaggio di Oxwich.\nStoria.\nI primi insediamenti in zona risalgono al 1.000 a.C.\nDal 1807, ovvero da quando fu costruita la Ferrovia di Oystermouth, la localit\u00e0 divenne il sobborgo balneare di Swansea.\nEdifici e luoghi d'interesse.\n\"Mumbles Pier\".\nIl \"Mumbles Pier\" (\"Molo di Mumbles\"), in stile vittoriano, risale al 1898 e misura 225 metri di lunghezza.\nFaro di Mumbles.\nIl Faro di Mumbles \u00e8 un faro situato nel promontorio di Mumbles e risalente al 1794.\nCastello di Oystermouth.\nIl Castello di Oystermouth, situato nella frazione di Oystermouth, \u00e8 un castello normanno risalente al XII secolo."}
{"id": "3496071", "revid": "599013", "url": "https://it.wikipedia.org/wiki?curid=3496071", "title": "Mumbles", "text": ""}
{"id": "3496072", "revid": "40778248", "url": "https://it.wikipedia.org/wiki?curid=3496072", "title": "The Mumbles", "text": ""}
{"id": "3496075", "revid": "484362", "url": "https://it.wikipedia.org/wiki?curid=3496075", "title": "Madonna Bolognini", "text": "La Madonna Bolognini \u00e8 un dipinto a olio su tavola trasportata su tela (60x51 cm) del Correggio, databile al 1514-1519 circa e conservato nella Pinacoteca del Castello Sforzesco a Milano.\nStoria.\nIl dipinto pervenne al museo nel 1865 col legato di Gian Giacomo Attendolo Bolognini. La datazione viene di solito fatta oscillare tra la \"Madonna di San Francesco\" (1514-1515, a Dresda) e la perduta \"Madonna di Albinea\" (1517-1519).\nL'ascrizione al Correggio risale al tardo Ottocento.\nDescrizione e stile.\nUna stanza con una paraste decorata da candelabre a bassorilievo si apre su un lontano paesaggio fluviale, davanti al quale \u00e8 ritratta, seduta e a mezza figura, la Madonna col Bambino in grembo, il quale gioca con san Giovannino che gli porge la croce, simbolo del futuro sacrificio di Ges\u00f9. Rappresenta una delle molte varianti del tema dell'incontro fra san Giovannino e il Cristo bambino, un tema molto caro a Leonardo e alla sua cerchia milanese. Il dipinto \u00e8 infatti un chiarissimo esempio dell'influenza leonardesca sul giovane Correggio, sia nel tipo fisico della Madonna, sia nel paesaggio e nell'uso dello sfumato, accentuato dai particolari effetti d'ombra come quello del velo di Maria che, sporgendole sulla fronte di lato, getta una melanconica ombra sul suo volto.\nTuttavia l'atmosfera pervasa di sottile inquietudine che caratterizza molti dipinti di questo soggetto, \u00e8 qui smorzata a favore di una scena affabile e dolce dove l'incontro fra i due bambini, denso di sinistri presagi, si risolve in un tenero intreccio di braccia e di sguardi ammiccanti. Solo la mano sinistra della Vergine, che pare sospesa fra il desiderio di proteggere il Bambino e la scelta di lasciarlo libero al suo destino, insinua un'allusione alla sua preveggenza.\nLa netta luce che illumina i bassorilievi contrasta con quella umida e vaporosa del paesaggio, dimostrando una pluralit\u00e0 di ispirazioni nel giovane pittore. La sapiente tessitura cromatica, con un'equilibrata orchestrazione dei rossi, dei gialli e dei blu, oltre ai candidi incarnati, fonde figure e paesaggio, in un continuo rimando di masse che evidenziano i protagonisti: ad esempio non \u00e8 casuale la massa del fogliame di un albero ben illuminato dietro la Vergine, ma \u00e8 un espediente per far stagliare di pi\u00f9 la sua figura, prolungandone idealmente la statura.\nDato che l'opera ha subito un passaggio dalla tavola alla tela bisogna considerare che i colori erano certamente pi\u00f9 vivaci (vicini forse alle tonalit\u00e0 smaltate della \"Madonna con il Bambino e san Giovannino\" dell'Art Institute of Chicago) cos\u00ec come l'impressione un po' sfuocata delle forme deve essere letta non come una scelta stilistica ma come il risultato di questo intervento.\nRispetto all'analogo dipinto del Philadelphia Museum of Art, che senza dubbio lo precedette, questo appare pi\u00f9 maturo e meglio articolato, con una maggior cura con cui \u00e8 resa l'ambientazione della scena, ospitata fra un paesaggio di ascendenza leonardesca sullo sfondo e la parasta in marmo bianco finemente decorata a grottesche in primo piano. Un motivo quest'ultimo che sta qui a costituire la sola sobria concessione del Correggio alle fantasie archeologiche di Mantegna, e al tempo stesso un omaggio, forse, alla decorazione del portale del Palazzo dei Principi di Correggio."}
{"id": "3496079", "revid": "647919", "url": "https://it.wikipedia.org/wiki?curid=3496079", "title": "Mumbles (Galles)", "text": ""}
{"id": "3496083", "revid": "439868", "url": "https://it.wikipedia.org/wiki?curid=3496083", "title": "Giovanni Garzoni (politico e diplomatico)", "text": "Biografia.\nNacque da Bandino di Giovanni e da Elisabetta Pisani. Il padre, residente a San Fantin, era un ricco mercante appartenente a una famiglia di origini lucchesi, il quale si era distinto durante la guerra di Chioggia sia per i continui prestiti accordati alla Repubblica, sia inviando due suoi figli, Nicol\u00f2 e lo stesso Giovanni, a combattere. Con queste motivazioni il 4 settembre 1381 i due fratelli furono creati patrizi (Bandino era spirato il giorno prima della proclamazione). Solo Giovanni pot\u00e9 tramandare il titolo essendo Nicol\u00f2 morto senza discendenza.\nSpos\u00f2 la nobildonna Chiara, di cui non si conosce la casata, che gli diede almeno quattro figli: Bartolomeo, Francesco, Polissena e Maria, quest'ultima andata in sposa ad Ermolao Barbaro, fratello del pi\u00f9 noto Francesco Barbaro. Sul finire degli anni ottanta si trasfer\u00ec nel sestiere di San Polo, dove dimor\u00f2 la sua discendenza sino al trasferimento nel palazzo di San Samuele, alla fine del Seicento.\nMorto tra il 16 giugno 1427 e il 24 settembre 1428, fu sepolto nella tomba di famiglia ai Santi Giovanni e Paolo.\nCarriera politica.\nGi\u00e0 poco tempo dopo la cooptazione si ritrova pienamente inserito nella vita pubblica. Ricopr\u00ec ruoli amministrativi e diplomatici generalmente \"leggeri\", non avendone le capacit\u00e0 o forse perch\u00e9 ne fu escluso vista la sua recente nobilt\u00e0. L'esperienza accumulata nel campo mercantile lo fecero invece un apprezzato esperto finanziario.\nNel 1382 partecip\u00f2 all'elezione del doge Michele Morosini. Nel secondo semestre del 1383 fu membro della Quarantia. Nel 1384 diveniva sovrintendente alle fortificazioni di Mestre, mentre nel 1385 fu esonerato da una missione per chiedere la restituzione di certe merci veneziane sequestrate da Giovanni II di Baviera. Tra il 1386 e il 1387 \u00e8 di nuovo nella Quarantia.\nNel 1389 accompagn\u00f2 Francesco Gonzaga e poi Alberto V d'Este nelle loro visite a Venezia. Ebbe il primo ruolo finanziario nel 1391 come savio alle Monete.\nNel 1392 diresse il restauro delle fortificazioni di Pellestrina. Nel 1393 e ancora l'anno successivo fu tra i magistrati incaricati di esaminare le richieste dei creditori statali. Sempre nel 1394 compare tra i savi agli Ordini.\nIl 7 luglio 1401 \u00e8 a Bologna per mediare la pace con Faenza. Ricopr\u00ec un incarico analogo in Friuli qualche mese dopo. Nel 1403 fu giudice di petizion e l'anno si port\u00f2 a Firenze per cercare l'appoggio nella guerra che impegn\u00f2 Venezia nella conquista della terraferma. Il conflitto lo vide direttamente coinvolto, seppur brevemente (settembre-ottobre 1405), come provveditore presso le truppe impegnate nel Veronese.\nNel 1406 aveva ancora incarichi di ambito finanziario. Nell'estate di quell'anno si rec\u00f2 pellegrino in Terrasanta con i figli. Nel 1407 fu capitano di Soave, ma gi\u00e0 qualche mese dopo tornava a Venezia dove fu nominato consigliere ducale.\nSuccessivamente ebbe incarichi diplomatici di scarso rilievo: fu a Milano, in Friuli, in Toscana, di nuovo in Friuli, quindi a Rimini e a Pesaro. Nel 1409 rifiut\u00f2 di partecipare a una missione a Ferrara, quindi fu impegnato a Trento.\nDal 1412 torn\u00f2 ad occuparsi di economia pubblica per circa un decennio. Nel frattempo continuava, con una certa riluttanza, anche l'attivit\u00e0 diplomatica e amministrativa (capitano di Vicenza nel 1416-17, podest\u00e0 di Capodistria nel 1418-19). Ebbe anche incarichi di maggiore rilievo: fece parte delle commissioni elettorali dei dogi Tommaso Mocenigo e Francesco Foscari e fu di nuovo consigliere ducale (1417-18, 1419-20; rifiut\u00f2 una nuova nomina nel 1423).\nNel 1424 collabor\u00f2 al riassetto della camera dei prestiti."}
{"id": "3496086", "revid": "4252", "url": "https://it.wikipedia.org/wiki?curid=3496086", "title": "Hemingwaya sarissa", "text": "La hemingwaya (Hemingwaya sarissa) \u00e8 un pesce osseo estinto, imparentato con i pesci spada e i pesci vela. Visse nel Paleocene superiore (circa 58 milioni di anni fa) e i suoi resti fossili sono stati ritrovati in Asia (Turkmenistan).\nDescrizione.\nQuesto pesce era di dimensioni medio/piccole, e raggiungeva la lunghezza di 30 - 40 centimetri. I resti fossili di numerosi scheletri completi indicano che \"Hemingwaya\" possedeva un corpo allungato, percorso da una prima pinna dorsale alta e molto lunga, seguita da un'altra pinna dorsale pi\u00f9 breve. Analogamente, erano presenti due pinne anali, una lunga e una corta. Il rostro era formato principalmente dalle premascelle ed era dotato di piccoli denti aguzzi, mentre la mandibola era leggermente pi\u00f9 corta. Il corpo, dotato di 30-40 vertebre, era coperto da sei file longitudinali di scaglie modificate, mentre la coda era dotata di una pinna biforcuta. In generale, \"Hemingwaya\" assomigliava vagamente a un piccolo pesce vela.\nClassificazione.\n\"Hemingwaya\" \u00e8 stato descritto per la prima volta nel 2002, ed \u00e8 considerato il pi\u00f9 antico rappresentante del gruppo degli Xiphioidei, che comprende presci vela e pesci spada. Secondo lo studio di Sytchevskaya e Prokofiev (2002), \"Hemingwaya\" potrebbe essere stato il \"sister group\" degli attuali istioforidi (Istiophoridae). Il nome \"Hemingwaya\" deriva da quello di Ernest Hemingway, lo scrittore che diede vita a un memorabile incontro tra un pesce vela e un uomo nel romanzo \"Il vecchio e il mare\".\nPaleoecologia.\nProbabilmente \"Hemingwaya\" abitava la zona epipelagica (di superficie) del mare, ma non era un nuotatore molto attivo. La conformazione del corpo di \"Hemingwaya\" suggerisce che questo animale non si spingeva in profondit\u00e0, e probabilmente catturava le sue prede con brevi accelerazioni."}
{"id": "3496087", "revid": "22356", "url": "https://it.wikipedia.org/wiki?curid=3496087", "title": "Hemingwaya", "text": ""}
{"id": "3496107", "revid": "647919", "url": "https://it.wikipedia.org/wiki?curid=3496107", "title": "Y Mwmbwls", "text": ""}
{"id": "3496113", "revid": "599013", "url": "https://it.wikipedia.org/wiki?curid=3496113", "title": "Imre Hirschl", "text": "Carriera.\nGiocatore.\nClub.\nNegli anni 1920 fu un giocatore del Ferencv\u00e1ros, in Ungheria, con cui effettu\u00f2 una tourn\u00e9e in Argentina nel 1929.\nAllenatore.\nUna volta conclusasi la tourn\u00e9e del Ferencv\u00e1ros, Hirschl decise di trasferirsi in Argentina, e l\u00ec di avviare la propria carriera di allenatore. La prima squadra in cui lavor\u00f2 come tecnico fu il Gimnasia y Esgrima di La Plata, sulla cui panchina si sedette nel 1932. La sua stagione d'esordio fu la Primera Divisi\u00f3n 1932, in cui il Gimnasia termin\u00f2 al settimo posto in classifica su 18 squadre. L'anno seguente Hirschl si rese protagonista di un campionato molto positivo: il Gimnasia mostr\u00f2 uno stile di gioco che gli valse l'appellativo \"El Expreso\", poich\u00e9, a fronte di un equilibrio difensivo consolidato, era abile in attacco, con una spiccata forza fisica, che appunto lo rendeva simile a un \"treno\", come scrisse il giornale argentino \"Cr\u00edtica\". Nel 1935 si accas\u00f2 al River Plate, voluto dal presidente Antonio Liberti; al suo secondo anno sulla panchina del club di N\u00fa\u00f1ez arriv\u00f2 la vittoria del campionato nazionale, ottenuta con 13 vittorie, 2 pareggi e 2 sconfitte. Questo risultato gli valse la riconferma da parte del nuovo presidente Jos\u00e9 Degrossi; Hirschl ripet\u00e9 la vittoria nel 1937, laureandosi campione d'Argentina con una giornata d'anticipo e registrando il miglior attacco con 106 reti all'attivo. Nel 1938 il campionato venne vinto dall'Independiente, e Hirschl lasci\u00f2 la panchina del River a V\u00edctor Caama\u00f1o, passando al Rosario Central. Nel biennio 1939-1940 raccolse un 11\u00ba e un 13\u00ba posto, e per il campionato del 1941 fu scelto Enrique Palomini per rimpiazzarlo. Cos\u00ec, Hirschl fu chiamato dal San Lorenzo de Almagro per allenare la prima squadra, sostituendo Oscar Tarrio. Alla squadra dalla maglia rosso-blu rimase per una stagione, ottenendo il secondo posto in campionato dietro alla sua ex squadra, il River Plate, che in quel periodo era soprannominata \"La M\u00e1quina\". Nel 1943 allen\u00f2 il Banfield, portandolo al 14\u00ba posto in Primera Divisi\u00f3n. Nel 1944 lasci\u00f2 i confini argentini per trasferirsi in Brasile, ove guid\u00f2 il Cruzeiro di Rio Grande do Sul. L'ungherese port\u00f2 con s\u00e9 Flamini e Lombardini, provenienti dalla Lazio. Torn\u00f2 al Gimnasia La Plata nel 1948, ottenendo un ultimo posto in classifica; pertanto, si trasfer\u00ec in Uruguay. Giunto a Montevideo, prese la guida del Pe\u00f1arol, con cui rimase dal 1949 al 1951, vincendovi due campionati nazionali. Torn\u00f2 ancora sulla panchina del club giallo-nero nel 1956, mentre nel 1961 allen\u00f2 per l'ultima volta il River Plate."}
{"id": "3496120", "revid": "179980", "url": "https://it.wikipedia.org/wiki?curid=3496120", "title": "Em\u00e9rico Hirschl", "text": ""}
{"id": "3496121", "revid": "179980", "url": "https://it.wikipedia.org/wiki?curid=3496121", "title": "Emerich Hirschl", "text": ""}
{"id": "3496125", "revid": "1115371", "url": "https://it.wikipedia.org/wiki?curid=3496125", "title": "Yad-Eliyahu Arena", "text": "La Yad-Eliyahu Arena, conosciuta per ragioni sponsorizzazione come Menora Mivtachim Arena e prima ancora come Nokia Arena, \u00e8 un palazzetto dello sport di Tel Aviv, in Israele.\nDedicata alla memoria di Yossef Burstein (ma il nome ufficiale rimane per 13 anni legato allo sponsor), \u00e8 dotata di circa 10.383 posti a sedere e divisa in 12 sezioni. Dal 1972 \u00e8 la sede del Maccabi e della Nazionale israeliana. Ha ospitato le finali di Eurolega nel 1993-'94 e nel 2003-'04. In occasione dell'ultima final four ospitata, \u00e8 iniziata una ristrutturazione che \u00e8 durata tre anni. Rimane da ultimare un nuovo parcheggio sotterraneo.\nNel 2012 ha ospitato le Final Four della Lega Adriatica. Ha ospitato inoltre le partite di uno dei gironi dell'EuroBasket 2017."}
{"id": "3496129", "revid": "125298188", "url": "https://it.wikipedia.org/wiki?curid=3496129", "title": "Gregory Hofmann", "text": "Carriera.\nClub.\nGregory Hofmann, dopo una breve parentesi nelle giovanili dell'HC La Chaux-de-Fonds, entr\u00f2 nel settore giovanile dell'HC Ambr\u00ec-Piotta, unendosi nella stagione 2007-2008 alla squadra Under-20 degli \"Elite Juniores A\". Dopo due anni trascorsi nel vivaio leventinese nel campionato 2009-2010 esord\u00ec in Lega Nazionale A, seppur giocando solo due incontri. Il 26 aprile 2010 Gregory Hofmann firm\u00f2 per un prolungamento del proprio contratto con l'Ambr\u00ec-Piotta valido fino alla conclusione del campionato 2012-2013. Per il campionato successivo 2010-2011 entr\u00f2 a pieno titolo nella rosa della formazione, disputando invece altri due incontri nella formazione Under-20. Hofmann concluse la stagione dopo aver disputato 58 partite in cui mise a segno 4 reti fornendo 13 assist. Il 25 giugno 2011 fu selezionato dai Carolina Hurricanes di National Hockey League come 103\u00aa scelta assoluta..\nAl termine della stagione 2011-2012 grazie ad una clausola presente nel contratto Hofmann pot\u00e9 liberarsi anticipatamente dall'accordo esistente con l'HC Ambr\u00ec-Piotta per passare all'HC Davos, dove milita per tre stagioni, prima di firmare un contratto con l'HC Lugano.\nNazionale.\nNel corso della stagione 2009-2010 per la prima volta Gregory Hofmann fu convocato nella nazionale Under-18 per disputare il Campionato mondiale di hockey su ghiaccio Under-18, conclusosi con cinque gol in sei partite, mentre nelle amichevoli in preparazione a tale evento in 10 partite firm\u00f2 11 punti. Nella stagione successiva con la selezione Under-19 partecip\u00f2 al World Junior A Challenge, mentre con la formazione nazionale Under-20 prese parte al Campionato mondiale di hockey su ghiaccio Under-20 2011, segnato da quattro punti in sei incontri. In occasione di alcune amichevoli in preparazione del mondiale Under-20 Hofmann in 12 partite mise a segno 2 reti e 7 assist."}
{"id": "3496130", "revid": "88740", "url": "https://it.wikipedia.org/wiki?curid=3496130", "title": "Merola", "text": ""}
{"id": "3496132", "revid": "729019", "url": "https://it.wikipedia.org/wiki?curid=3496132", "title": "Davidof", "text": "Davidof (in lingua aleutina \"Qanan-tanax\u0302\"; in russo \u0414\u0430\u0432\u044b\u0434\u043e\u0432\u0430, \"Davydova\") \u00e8 un'isola che fa parte delle Rat, un gruppo delle Aleutine occidentali e appartiene all'Alaska (Stati Uniti). Ha preso il suo nome dall'ufficiale navale russo Gavriil Ivanovi\u010d Davydov che esplor\u00f2 la regione assieme a Nikolaj Aleksandrovi\u010d Chvostov (che ha dato a sua volta il nome all'isola Khvostof) come narrato nel libro \"Duplice viaggio in America degli ufficiali della marina Khvostov e Davydov\" del 1810.\nL'isola \u00e8 di forma irregolare con una lunghezza da nord a sud di 3,2\u00a0km e una larghezza massima di 1,12\u00a0km. Il punto pi\u00f9 alto nella parte meridionale raggiunge i 328 metri. Le isole Davidof, Khvostof Pyramid e Lopy sono probabilmente i resti di un antico vulcano a doppio cono che \u00e8 stata distrutto in una catastrofica eruzione durante il tardo periodo Terziario\nLa Davidof ospita nutrite colonie di pulcinella dai ciuffi e pulcinella dal corno."}
{"id": "3496136", "revid": "36426", "url": "https://it.wikipedia.org/wiki?curid=3496136", "title": "Cappella funebre di Andrea Mantegna", "text": ""}
{"id": "3496138", "revid": "110157", "url": "https://it.wikipedia.org/wiki?curid=3496138", "title": "QuickView", "text": "QuickView \u00e8 una applicazione inclusa nei sistemi operativi Microsoft Windows 95, Windows 98 ed in alcune versioni di Windows NT.\nCaratteristiche.\nQuikView \u00e8 in grado di visualizzare in anteprima il contenuto di numerosi tipi di file senza necessit\u00e0 di avviare l'applicazione principale a questi associata. Il programma gestisce nativamente numerosi file di tipo immagine ed offre una efficace anteprima anche dei file .doc generati da Microsoft Office Word e .xls generati da Microsoft Office Excel. QuikView \u00e8 anche in grado di visualizzare i contenuti dei file RTF e dei documenti di testo. QuikView pu\u00f2 essere utilizzato anche per accedere ad alcune informazioni riguardanti file eseguibili, come ad esempio il numero di versione o i sistemi operativi compatibili. Le funzioni di QuikView sono inoltre espandibili tramite un sistema di plug-in.\nFunzionamento.\nL'accesso a QuikView \u00e8 integrato nella shell dei sistemi Windows. Tipicamente vi si accede dal men\u00f9 contestuale che si attiva cliccando con il pulsante desto del mouse sopra un file. Nelle versioni in lingua italiana di Windows, l'accesso a QuikView \u00e8 associato al comando \"Anteprima\". In Windows 95 e Windows 98 QuikView non fa parte dell'installazione tipica, ma pu\u00f2 essere installato attraverso l'interfaccia \"Installazione applicazioni\".\nFine dello sviluppo.\nQuikView non \u00e8 stata inclusa nei sistemi Windows Me e Windows 2000, n\u00e9 nelle successive versioni dell'ambiente Windows."}
{"id": "3496139", "revid": "486946", "url": "https://it.wikipedia.org/wiki?curid=3496139", "title": "Universit\u00e0 di Parigi VIII", "text": ""}
{"id": "3496141", "revid": "1442080", "url": "https://it.wikipedia.org/wiki?curid=3496141", "title": "BMW Open 1995 - Doppio", "text": "Il doppio del torneo di tennis BMW Open 1995, facente parte dell'ATP Tour, ha avuto come vincitori Trevor Kronemann e David Macpherson che hanno battuto in finale Luis Lobo e Javier S\u00e1nchez 6-3, 6-4."}
{"id": "3496149", "revid": "599013", "url": "https://it.wikipedia.org/wiki?curid=3496149", "title": "Aldo Scaramucci", "text": "Carriera.\nGioc\u00f2 come mediano per quattro stagioni in Serie A con la totalizzando complessivamente 18 presenze in massima serie. Con i viola gioc\u00f2 inoltre titolare la finale di Coppa dei Campioni 1956-1957 contro il del grande Alfredo Di Stefano.\nHa vinto il primo scudetto della storia della Fiorentina nel campionato di serie A 1955-1956 e un torneo internazionale, la Coppa Grasshoppers, nel 1957, perse la finale di Coppa Italia 1958."}
{"id": "3496150", "revid": "224230", "url": "https://it.wikipedia.org/wiki?curid=3496150", "title": "Migliaccio editori", "text": "I Migliaccio furono una famiglia di editori italiani attiva nel sud Italia. Iniziarono l'attivit\u00e0 nel XVIII secolo con Aniello Migliaccio (speziale in Mugnano di Napoli), che per impiegare un suo patrimonio acquisito, si associ\u00f2 al congiunto Niccol\u00f2 Migliaccio nell'impresa di stampatore in Napoli.\nSi susseguirono alcune generazioni di stampatori/editori che continuarono a operare nel Regno nel XVIII e XIX secolo. Nel corso dei due secoli furono, da questi editori, dati alle stampe circa 1.500 titoli, tra Napoli, Cosenza e Salerno. L'attivit\u00e0 fu svolta non solo nel regno di Napoli dei Borboni, ma anche nel decennio \"Napoleonico\" con Giuseppe Bonaparte e Gioacchino Murat. Nei primi dell'Ottocento a Cosenza si distinse Francesco, e con Davide i Migliaccio continueranno poi a stampare in questa citt\u00e0 fino al 1883.\nL'attivit\u00e0 ebbe termine in Salerno nel 1888, con Raffaello Migliaccio, ultimo editore della famiglia.\nLa \"Premiata stamperia\" di Raffaello Migliaccio in Salerno fu editrice anche del giornale \"il Picentino\" e stamperia degli atti della \"Prefettura del Principato Citra\" (Salerno). Tra le edizioni pi\u00f9 rilevanti dei Migliaccio di Salerno, la prima raccolta dei versi di Aleardo Aleardi (\"Poesie varie\", precedute da alcuni pensieri per N. Nicodemi, Salerno, Migliaccio, 1860) e la prima traduzione italiana della \"Logica\" di Kant (\"Logica di Emmanuele Kant\", recata dall'originale tedesco in italiano dal prof. Alfonso Maria De Carlo, Salerno, Stab. Tip. Migliaccio, 1874) ."}
{"id": "3496152", "revid": "729019", "url": "https://it.wikipedia.org/wiki?curid=3496152", "title": "StilModerno", "text": "StilModerno \u00e8 un Ensemble barocca, con sede a Milano, fondata nel 2005 dal clavicembalista e organista Carlo Centemeri, dal violinista Giorgio Tosi e dal flautista Francesco Spiga.\nStoria.\nIl progetto StilModerno fu concepito da Carlo Centemeri, Giorgio Tosi e Francesco Spiga nella primavera del 2005; consolidata la formazione nei mesi successivi, il gruppo debutta in concerto nel dicembre del medesimo anno.\nIl gruppo, formato da specialisti di prassi antica, impiega archi e fiati di concezione moderna, applicando tuttavia canoni barocchi di estetica e di prassi esecutiva, scelta che, in linea con altri gruppi stranieri (ad esempio Les Violons du Roy, oppure il Combattimento Consort), propone la possibilit\u00e0 di un approccio agli strumenti non necessariamente di stampo ottocentesco.\nPrimo ensemble nella storia a eseguire a Milano, l'aria \"Alles mit Gott, und nichts ohn' ihn\" BWV 1127 di Johann Sebastian Bach, riscoperta nel maggio 2005 in Austria da Michael Maul, StilModerno si \u00e8 successivamente dedicato a progetti di ricerca autonomi, in particolare dedicati all'opera del compositore Giovanni Battista Bassani. Di questo autore, nel 2009 StilModerno ha inciso e presentato in concerto per la prima volta in tempi moderni\nl'oratorio \"La tromba della Divina Misericordia\". Del medesimo autore, hanno successivamente pubblicato la prima registrazione integrale delle Sinfonie op. V."}
{"id": "3496154", "revid": "1442080", "url": "https://it.wikipedia.org/wiki?curid=3496154", "title": "Cappella funeraria di Andrea Mantegna", "text": "La cappella funeraria di Andrea Mantegna si trova nella basilica di Sant'Andrea a Mantova. Fu affrescata verso il 1507 dal giovane Correggio e presenta anche due lavori del Mantegna: il \"Battesimo di Cristo\" (1506) e la \"Sacra Famiglia e famiglia del Battista\" (1504-1506).\nStoria.\nIl prestigio assoluto di Mantegna, pittore di corte dei Gonzaga per pi\u00f9 di quarant'anni, fece s\u00ec che alla sua morte fosse predisposta una cappella funeraria nella basilica di Sant'Andrea, basilica marchionale, e che venisse fatta decorare dai figli dell'artista, Ludovico e Francesco, e da un giovane pittore che forse si trovava in citt\u00e0 gi\u00e0 alla morte del vecchio artista, Antonio Allegri da Correggio al quale spett\u00f2 probabilmente l'ideazione del complesso decorativo e una buona parte della stesura. \nVenne scelta la prima cappella a sinistra della navata albertiana e vi furono collocati i due dipinti avviati dall'artista nell'ultima fase produttiva. Il \"Battesimo\" in particolare, destinato all'altare maggiore, venne molto probabilmente completato dal figlio del Mantegna, Francesco. \nIn generale la cappella doveva ispirarsi allo schema della perduta cappella di Innocenzo VIII al Belvedere in Vaticano, dipinta nel 1488-1490 e distrutta nel XVIII secolo. Descrizioni antiche vi ricordano, tra l'altro, le \"Storie di san Giovanni Battista\", i finti marmi e la finta intelaiatura architettonica, con cupoletta, festoni, putti, cherubini, ecc.\nDescrizione.\nLa cappella ha forma quadrangolare, con una cupoletta poggiante su tre lunettoni tra pennacchi triangolari. Al centro si trova lo stemma concesso al Mantegna in un tondo tra un finto pergolato su cui si aprono affacci con vasi di fiori: un evidente tributo ai giochi illusionistici della volta della Camera degli Sposi. Alla base della cupola corre un fregio antichizzante, con girali vegetali e forme a pelta, un tipo di scudo greco. \nNei pennacchi si trovano i quattro evangelisti affacciati su balconcini illusionisticamente proiettati verso lo spettatore, ciascuno col suo simbolo totemico del tetramorfo. Negli angoli si trovano finti bassorilievi con elementi vegetali all'antica, che richiamano la passione antiquaria del Mantegna, uniti da una finta decorazione marmorea che simula lo spessore della cornice della cupola. Ovunque, nella cupola come nei pennacchi, ricorre il tema dell'agrumeto, che fa da sfondo anche alla tela della \"Sacra Famiglia e famiglia del Battista\" e del \"Battesimo\", presenti in cappella, e che fu spesso usato dal Mantegna nella sua tarda attivit\u00e0. Se la cupola \u00e8 talvolta attribuita ai figli di Mantegna, gli evangelisti dovrebbero essere di mano del Correggio. \nI lunettoni presentano nicchie a forma di conchiglia con medaglioni ovali che mostrano scene della vita del Battista, titolare della cappella. Si tratta di scene a monocromo, con un risalto prospettico adattato, nel caso delle scene laterali, per una visione di sbieco, altro omaggio ai monocromi dell'ultima produzione di Mantegna e alla sua passione per la prospettiva."}
{"id": "3496158", "revid": "1442080", "url": "https://it.wikipedia.org/wiki?curid=3496158", "title": "Verizon Tennis Challenge 1995 - Doppio", "text": "Il doppio del torneo di tennis Verizon Tennis Challenge 1995, facente parte dell'ATP Tour, ha avuto come vincitori Sergio Casal e Javier S\u00e1nchez che hanno battuto in finale Jared Palmer e Richey Reneberg 6-7, 6-3, 7-6."}
{"id": "3496160", "revid": "1442080", "url": "https://it.wikipedia.org/wiki?curid=3496160", "title": "U.S. Men's Clay Court Championships 1995 - Doppio", "text": "Il doppio del torneo di tennis U.S. Men's Clay Court Championships 1995, facente parte dell'ATP Tour, ha avuto come vincitori Todd Woodbridge e Mark Woodforde che hanno battuto in finale Alex O'Brien e Sandon Stolle 6-2, 6-4."}
{"id": "3496175", "revid": "47767", "url": "https://it.wikipedia.org/wiki?curid=3496175", "title": "Mira (nome)", "text": "Mira \u00e8 un nome proprio di persona femminile.\nOrigine e diffusione.\nIl nome ha una grande quantit\u00e0 di etimologie possibili, elencate di seguito, tutte valide (identificanti cio\u00e8 nomi omonimi ma provenienti da culture differenti):\nNon va confuso con il nome Myra, sebbene siano quasi omografi.\nOnomastico.\nIl nome \u00e8 di per s\u00e9 adespota, cio\u00e8 non \u00e8 portato da alcuna santa, quindi l'onomastico ricade il 1\u00ba novembre, per Ognissanti. Tuttavia pu\u00f2 anche essere festeggiato nello stesso giorno degli altri nomi di cui pu\u00f2 rappresentare un diminutivo, oppure nello stesso giorno di Miro, cio\u00e8 il 10 o il 21 maggio in memoria di san Miro di Canzo."}
{"id": "3496177", "revid": "729019", "url": "https://it.wikipedia.org/wiki?curid=3496177", "title": "John Robert Cozens", "text": "Fu un acquerellista di ispirazione e scuola romantica.\nBiografia.\nFiglio del disegnatore e acquerellista russo Alexander Cozens, John Robert Cozens nacque a Londra e apprese disegno e pittura da suo padre. A quindici anni (1767) cominci\u00f2 ad esporre i suoi lavori alla \"Societ\u00e0 degli Artisti\". La sua prima tela ad olio fu invece esposta nel 1776 alla Royal Academy.\nNello stesso anno Cozens part\u00ec per un viaggio in Svizzera e in Italia, dove realizz\u00f2 numerosi acquerelli di paesaggi, in particolare paesaggi alpini e dei dintorni di Roma. Torn\u00f2 a Londra nel 1779, ma ripart\u00ec per l'Italia nel 1782, assieme allo scrittore William Beckford per recarsi a Napoli dove si trattenne un anno. Rientrato in Inghilterra pubblic\u00f2 la serie di disegni: \"Delineation of the General Characters ... of Forest Trees\", che sottopose alla \"Royal Academy\". Ma il giudizio non fu favorevole perch\u00e9 l'Accademia defin\u00ec il lavoro \"arte impropria\".\nAll'et\u00e0 di 42 anni Cozens ebbe un collasso nervoso e fu ricoverato al \"Bethlem Royal Hospital\" il cui direttore era Thomas Monro, medico e collezionista d'arte, che lo prese in cura, riconobbe il suo brillante talento ed acquist\u00f2 le sue collezioni di acquerelli e disegni. Ma tre anni pi\u00f9 tardi John Robert Cozens mor\u00ec in un accesso di pazzia.\nNel giugno del 2010, ad un'asta di Sotheby's, il quadro \"\"Lago di Albano\" fu venduto per 2,4 milioni di sterline, autentico primato per un acquerello del 1700.\nI caratteri stilistici.\nLe opere di Cozens furono apprezzate sia per la notevole resa dei fenomeni atmosferici, che per la loro sensibilit\u00e0 poetica. La sua pittura influenzer\u00e0 a lungo artisti come Thomas Girtin e William Turner. Dalle sue vedute alpine traspare una grande solennit\u00e0 e un profondo senso dell'immenso e quasi tutti i suoi lavori esprimono una tenera tranquillit\u00e0 e una sorta di sereno mistero, pur lasciando un ampio margine all'immaginazione dell'osservatore.\nJohn Constable amava definire Cozens \"il pi\u00f9 grande genio che abbia mai trattato il paesaggio\"\". Cozens, peraltro, non si discost\u00f2 mai da uno stile grafico e compositivo di grande semplicit\u00e0, quasi rudimentale, che conferisce ai suoi acquerelli l'effetto di incisioni colorate."}
{"id": "3496178", "revid": "336956", "url": "https://it.wikipedia.org/wiki?curid=3496178", "title": "EFP", "text": ""}
{"id": "3496182", "revid": "1442080", "url": "https://it.wikipedia.org/wiki?curid=3496182", "title": "International Tennis Championships 1995 - Doppio", "text": "Il doppio del torneo di tennis International Tennis Championships 1995, facente parte dell'ATP Tour, ha avuto come vincitori Todd Woodbridge e Mark Woodforde che hanno battuto in finale Sergio Casal e Emilio S\u00e1nchez 6-3, 6-1."}
{"id": "3496183", "revid": "149727", "url": "https://it.wikipedia.org/wiki?curid=3496183", "title": "Locomotiva FS 824", "text": ""}
{"id": "3496184", "revid": "486946", "url": "https://it.wikipedia.org/wiki?curid=3496184", "title": "Locomotiva FS 826 (I)", "text": ""}
{"id": "3496186", "revid": "287204", "url": "https://it.wikipedia.org/wiki?curid=3496186", "title": "Hofbauer", "text": ""}
{"id": "3496187", "revid": "40780443", "url": "https://it.wikipedia.org/wiki?curid=3496187", "title": "Hoffbauer", "text": ""}
{"id": "3496188", "revid": "834", "url": "https://it.wikipedia.org/wiki?curid=3496188", "title": "Grande Ritirata (Russia)", "text": ""}
{"id": "3496194", "revid": "709406", "url": "https://it.wikipedia.org/wiki?curid=3496194", "title": "Granulato", "text": ""}
{"id": "3496196", "revid": "1305772", "url": "https://it.wikipedia.org/wiki?curid=3496196", "title": "Gravesend", "text": ""}
{"id": "3496205", "revid": "486946", "url": "https://it.wikipedia.org/wiki?curid=3496205", "title": "Catolicosato d'Armenia e di tutti gli Armeni", "text": ""}
{"id": "3496206", "revid": "767487", "url": "https://it.wikipedia.org/wiki?curid=3496206", "title": "Guillermo Gonz\u00e1lez del R\u00edo Garc\u00eda", "text": "Carriera.\nClub.\nHa sempre giocato nel campionato spagnolo.\nNazionale.\nHa collezionato 3 presenze e 2 reti con la maglia della Nazionale."}
{"id": "3496207", "revid": "621682", "url": "https://it.wikipedia.org/wiki?curid=3496207", "title": "Guillermo Campanal", "text": ""}
{"id": "3496208", "revid": "599013", "url": "https://it.wikipedia.org/wiki?curid=3496208", "title": "Santuario della Madonna delle Grazie (Calizzano)", "text": "Il santuario della Madonna delle Grazie \u00e8 un luogo di culto cattolico situato nella regione di Frassino, in via Madonna delle Grazie, nel comune di Calizzano in provincia di Savona. La chiesa \u00e8 situata nelle immediate vicinanze del locale cimitero.\nStoria e descrizione.\nGi\u00e0 chiesa parrocchiale, \u00e8 stato eretto forse intorno al II secolo. Conserva un portico romanico affrescato e un campanile che ha mantenuto inalterate le linee primitive.\nA causa dell'incendio appiccato dall'esercito francese, nel 1797, il santuario venne parzialmente ricostruito nel XIX secolo.\nConserva l'affresco, risparmiato dall'incendio, della \"Madonna col Bambino\" di pittore ignoto del XIV secolo e altri affreschi del \"Giudizio universale\", di \"San Giovanni Battista e San Giorgio\" e le \"Sante in preghiera\"."}
{"id": "3496209", "revid": "4252", "url": "https://it.wikipedia.org/wiki?curid=3496209", "title": "Catholicosato di Cilicia", "text": ""}
{"id": "3496214", "revid": "4252", "url": "https://it.wikipedia.org/wiki?curid=3496214", "title": "Vagharchapad", "text": ""}
{"id": "3496216", "revid": "307923", "url": "https://it.wikipedia.org/wiki?curid=3496216", "title": "Campanal", "text": ""}
{"id": "3496219", "revid": "47767", "url": "https://it.wikipedia.org/wiki?curid=3496219", "title": "Grazioso", "text": "Origine e diffusione.\nDesueto nome augurale, ormai attestato quasi esclusivamente al femminile; sebbene in italiano moderno \"grazioso\" significhi \"bello\", \"carino\", l'originale significato del latino \"gratiosus\" era \"pieno di grazia\"\nOnomastico.\nNessun santo o santa ha mai portato il nome Grazioso o Graziosa, quindi l'onomastico si festeggia il 1\u00ba novembre, in occasione di Ognissanti."}
{"id": "3496222", "revid": "287204", "url": "https://it.wikipedia.org/wiki?curid=3496222", "title": "Apoptygma", "text": "L\u2019Apoptygma, o Peplo Diploidon, \u00e8 un rettangolo di stoffa pi\u00f9 lungo di quelli usati nel Periodo Arcaico e nel Periodo Classico; ripiegato in alto all'infuori, in modo che, una volta fermato il peplo sulle spalle da fibule, una balza ricadesse sul seno e sulla schiena, fino alla vita, o oltre. "}
{"id": "3496224", "revid": "767487", "url": "https://it.wikipedia.org/wiki?curid=3496224", "title": "Pere Sol\u00e9", "text": ""}
{"id": "3496229", "revid": "599013", "url": "https://it.wikipedia.org/wiki?curid=3496229", "title": "Glen Metropolit", "text": "Carriera.\nClub.\nEsordi.\nOriginario di Mississauga, in Ontario, Metropolit dopo essere cresciuto nelle formazioni liceali si trasfer\u00ec ad ovest, in Columbia Britannica, ingaggiato dalla squadra giovanile di livello Junior A dei Vernon Vipers.\nNel 1995 pass\u00f2 in ECHL presso i Nashville Knights, squadra che nella stagione successiva si trasfer\u00ec a Pensacola, in Florida. Fra il 1997 e il 1999 gioc\u00f2 per i Grand Rapids Griffins, prima di compiere il debutto in National Hockey League nella stagione 1999\u20132000, pur senza essere stato scelto al draft, con la maglia dei Washington Capitals. Per le tre stagioni successive altern\u00f2 presenze con la maglia dei Capitals con quelle della squadra affiliata in American Hockey League dei Portland Pirates, oltre ad una breve parentesi di due partite giocate per Tampa Bay nel campionato 2001\u201302.\nCarriera oltremare.\nNel 2003 Metropolit approd\u00f2 ad Helsinki presso la formazione dei Jokerit. Nella sua prima stagione in Finlandia fu il capocannoniere della propria squadra, con 50 punti derivanti da 15 reti e 35 assist, al quinto posto nella classifica dei marcatori in regular season. In occasione dei play-off in 7 incontri ottenne altrettanti punti, tuttavia i Jokerit furono eliminati ai quarti di finale.\nNella stagione 2004\u201305 Metropolit e Marko Jantunen furono i due principali marcatori della loro squadra, entrambi giunsero a quota 16 gol, mentre Metropolit ancora una volta fu il giocatore capace di ottenere pi\u00f9 punti, avendo fornito 31 assist. Nei playoff segn\u00f2 cinque gol e sei assist, incluso un gol segnato in doppia inferiorit\u00e0 numerica 3-contro-5 nei confronti dell'Ilves. Al termine della stagione furono sconfitti in finale dagli Oulun K\u00e4rp\u00e4t.\nDopo le due stagioni trascorse con i Jokerit, Metropolit si trasfer\u00ec in Svizzera, dove vinse la Lega Nazionale A con la maglia dell'Hockey Club Lugano nella stagione 2005-2006. Concluse inoltre la stagione con il titolo di Top Scorer, grazie ai suoi 65 punti.\nRitorno in Nordamerica.\nNel 2006, Metropolit ritorn\u00f2 in Nordamerica ingaggiato dagli Atlanta Thrashers. Dopo aver disputato solo 22 partite con la maglia di Atlanta, Metropolit fu ceduto ai St. Louis Blues in cambio del centro Keith Tkachuk.\nAl termine della stagione Metropolit si svincol\u00f2 e fu chiamato dai Boston Bruins a partecipare al loro campo d'allenamento. Il 3 ottobre 2007 firm\u00f2 il contratto valido per una stagione con i Bruins. Nel corso delle partite si guadagn\u00f2 un posto fra i titolari, e concluse la stagione con 33 punti in 82 partite, suo record personale in NHL.\nPhiladelphia e Montreal.\nMetropolit sempre da free agent firm\u00f2 un contratto con i Philadelphia Flyers il 1\u00ba luglio 2008. Il 27 febbraio, pochi giorni prima del termine degli scambi fu ceduto ai Montreal Canadiens, bisognosi di un centro d'esperienza. Con la formazione canadese concluse la stagione con 25 partite e 5 punti.\nVerso la fine della stagione 2009-2010 Metropolit fu costretto a saltare le ultime sei partite di stagione regolare per un infortunio alla spalla, dopo aver gi\u00e0 segnato 16 gol in stagione con Montreal. Grazie ad un recupero fulmineo il 19 aprile Glen ritorn\u00f2 sul ghiaccio in occasione di Gara-3 dei play-off contro una sua ex squadra, i Washington Capitals.\nRitorno in Europa.\nIl 2 agosto 2010 Metropolit lasci\u00f2 la NHL e firm\u00f2 un contratto di due anni con la squadra di LNA dell'EV Zug. Con la squadra di Zugo concluse la stagione conquistando per la seconda volta il titolo di Top Scorer con 53 punti, guidando la propria squadra fino alle semifinali dei play-off. Il 9 dicembre 2011 giunse l'annuncio ufficiale del suo ingaggio per due anni da parte dell'HC Lugano a partire dalla stagione 2012-2013, squadra con cui aveva gi\u00e0 vinto il titolo nel 2006.\nNel mese di gennaio 2014 viene concordato uno scambio con il Berna per l'attaccante Lehtonen, \nIl 29 luglio 2014, a 40 anni compiuti, viene annunciato il suo ingaggio da parte del club tedesco degli Adler Mannheim militante nella massima lega nazionale, la Deutsche Eishockey-Liga, con cui vinse il titolo alla prima occasione. Gi\u00e0 nel successivo mese di dicembre il suo contratto era stato prolungato fino al termine della stagione 2015-2016.\nTerminata l'esperienza a Mannheim rimase per qualche mese senza squadra, fino a che, nell'ottobre 2016, fu messo sotto contratto dall'Hockey Club Bolzano, squadra italiana militante nel campionato multinazionale EBEL. Lasci\u00f2 la squadra gi\u00e0 nel febbraio 2017, ufficialmente per motivi familiari, in seguito a prestazioni insoddisfacenti.\nNazionale.\nGlen Metropolit partecip\u00f2 con la maglia del Canada al Campionato mondiale di hockey su ghiaccio del 2006, dove il Team Canada giunse ai piedi del podio. Nel 2010 prese parte con il Team Canada alla Coppa Spengler, in cui segn\u00f2 un gol e forn\u00ec 4 assist, torneo conclusosi al secondo posto finale.\nStatistiche.\n\"Statistiche aggiornate a giugno 2013.\""}
{"id": "3496236", "revid": "599013", "url": "https://it.wikipedia.org/wiki?curid=3496236", "title": "Chiesa di Nostra Signora del Rosario (Calizzano)", "text": "La chiesa di Nostra Signora del Rosario \u00e8 un luogo di culto cattolico situato nella localit\u00e0 di Pasquale, in piazza del Rosario, nel comune di Calizzano in provincia di Savona.\nStoria e descrizione.\nGi\u00e0 intitolata all'Annunziata al Pasquale, e voluta dal cardinale Carlo Domenico Del Carretto sul finire del XV secolo, con annesso convento dei domenicani, \u00e8 stata costruita ad un'unica navata in stile barocco con abside quadrangolare munita di due alte monofore ad arco ribassato.\nLa precedente costruzione era costituita da tre navate su pilastri ottagonali in mattoni e capitelli in pietra di Finale.\nNella notte tra il 15 e 16 novembre 2009, dopo un incendio scoppiato in un magazzino adiacente, il rogo si \u00e8 propagato al tetto della chiesa causandone il crollo."}
{"id": "3496240", "revid": "155634", "url": "https://it.wikipedia.org/wiki?curid=3496240", "title": "Open di Francia 2011 - Singolare maschile", "text": "Il detentore del titolo, Rafael Nadal, si \u00e8 ripetuto nuovamente battendo in finale Roger Federer per 7-5, 7-63, 5-7, 6-1. Per lo spagnolo \u00e8 il sesto titolo a Parigi, il decimo titolo dello Slam, eguagliando il record di Bj\u00f6rn Borg in questo torneo."}
{"id": "3496242", "revid": "486946", "url": "https://it.wikipedia.org/wiki?curid=3496242", "title": "Catholicosato di Echmiadzin", "text": ""}
{"id": "3496246", "revid": "481666", "url": "https://it.wikipedia.org/wiki?curid=3496246", "title": "No Control", "text": ""}
{"id": "3496248", "revid": "621682", "url": "https://it.wikipedia.org/wiki?curid=3496248", "title": "Pedro Sol\u00e9", "text": ""}
{"id": "3496254", "revid": "834", "url": "https://it.wikipedia.org/wiki?curid=3496254", "title": "Pandora and the Flying Dutchman", "text": ""}
{"id": "3496261", "revid": "37401", "url": "https://it.wikipedia.org/wiki?curid=3496261", "title": "Stilmoderno", "text": ""}
{"id": "3496265", "revid": "767487", "url": "https://it.wikipedia.org/wiki?curid=3496265", "title": "Kalampaki", "text": "Kalampaki () \u00e8 un ex comune della Grecia nella periferia della Macedonia orientale e Tracia di 6.481 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Doxato."}
{"id": "3496270", "revid": "767487", "url": "https://it.wikipedia.org/wiki?curid=3496270", "title": "Federico S\u00e1iz", "text": ""}
{"id": "3496281", "revid": "293377", "url": "https://it.wikipedia.org/wiki?curid=3496281", "title": "Giovanni Battista Bertoni", "text": "Carriera.\nBertoni fu un ingegnere, attivo nella societ\u00e0 calcistica Genova 1893. \nDivenne commissario del club, sostituendo alla guida della societ\u00e0 Juan Culiolo, nel luglio 1941. Nella carica di commissario scelse come allenatore del club Guido Ara. Mantenne la carica sino all'anno successivo, quando assunse la carica di presidente Giovanni Gavarone.\nNel 1943 torn\u00f2 alla guida del sodalizio genovese, prima come commissario e poi come presidente, carica che lasci\u00f2 l'anno seguente ad Aldo Mairano."}
{"id": "3496285", "revid": "293377", "url": "https://it.wikipedia.org/wiki?curid=3496285", "title": "Nino Bertoni", "text": ""}
{"id": "3496290", "revid": "767487", "url": "https://it.wikipedia.org/wiki?curid=3496290", "title": "Ciriaco Errasti", "text": ""}
{"id": "3496302", "revid": "88740", "url": "https://it.wikipedia.org/wiki?curid=3496302", "title": "San Zotico (disambigua)", "text": ""}
{"id": "3496307", "revid": "1310927", "url": "https://it.wikipedia.org/wiki?curid=3496307", "title": "Ram\u00f3n Zabalo", "text": ""}
{"id": "3496309", "revid": "767487", "url": "https://it.wikipedia.org/wiki?curid=3496309", "title": "Dethklok", "text": "I Dethklok sono sia una band virtuale, presente nella serie televisiva \"Metalocalypse\", sul canale televisivo Adult Swim, che una vera band creata per esibirsi in pubblico. La band \u00e8 stata creata da Brendon Small e Tommy Blacha. I Dethklok vengono citati a volte come esempio di \"commedia rock\", al pari di band come GWAR e Spinal Tap. La musica che \u00e8 possibile sentire in \"Metalocalypse\" \u00e8 eseguita da Brendon Small, con gli altri membri della band, se necessario. Il primo album ufficiale dei Dethklok \u00e8 stato pubblicato il 25 settembre 2007, intitolato \"The Dethalbum\". La band ha pubblicato il seguito del primo album, \"Dethalbum II\", il 29 settembre 2009, promosso da un tour con i Mastodon, gli High on Fire e i Converge. Il terzo album, intitolato \"Dethalbum III\", \u00e8 stato pubblicato il 16 ottobre 2012. Brendon Small e il batterista Gene Hoglan hanno suonato in tutti e tre gli album.\nNella serie animata.\nNella serie Metalocalypse, i Dethklok sono raffigurati come una band death metal estremamente popolare e di successo. La base dei fan della band comprende miliardi di fanatici del metal, che spesso mettono in pericolo se stessi per vedere la band esibirsi dal vivo. Con il loro ampio successo commerciale e con lucrosi contratti di sponsorizzazione, i Dethklok si sono classificati come la settima potenza economica pi\u00f9 grande del mondo entro la fine della seconda stagione.\nI membri dei Dethklok sono spesso dipinti come incompetenti o quasi con tutto ci\u00f2 che non riguarda la loro professione. La band si sforza di eseguire attivit\u00e0 di tutti i giorni, incluso fare compere nei negozi, preparare il cibo, e al mantenimento di un'adeguata vita sociale. Sono spesso assistiti dai loro manager e avvocato, Charles Foster Ofdensen, che tenta frequentemente di evitare che la band prenda cattive decisioni. Le azioni del gruppo e la loro misteriosa sfortuna hanno catturato l'attenzione di un consiglio in stile Illuminati, noto come \"Il Tribunale\". Il Tribunale \u00e8 ritratto come antagonista dei Dethklok di tutta la serie, e controlla segretamente le loro azioni in quasi ogni episodio. Essi descrivono i Dethklok come \"la pi\u00f9 grande forza culturale mondiale\". Il leader del Tribunale (Mr. Selatcia), tuttavia, d\u00e0 spesso ordini agli altri membri del Tribunale di non interferire con le azioni Dethklok, consentendogli cos\u00ec di fare ci\u00f2 che vogliono.\nMembri immaginari della band.\nNathan Explosion.\nNathan Explosion (doppiato da \"Brendon Small\") \u00e8 il frontman, cantante e \"Compositore Visionario\" dei Dethklok. \u00c8 ritratto come una figura alta e ingombrante, con lunghi capelli neri, unghie nere ed occhi verdi. Si esprime in Growl anche quando non canta. Fino ai cinque anni d'et\u00e0 non ha mai pronunciato una parola ed al liceo eccelleva solo nella dissezione delle rane e nel Football. Secondo il suo profilo, Nathan descrive la sua etnicit\u00e0 come \"Bianco / Nativo Americana\". \u00c8 cresciuto a New Port Richey, Florida, ed \u00e8 l'unico membro della band ad essere in buoni rapporti con suo padre. Egli \u00e8 la guida dei Dethklok e utilizza immagini violente o alcuni elementi della trama degli episodi per scrivere e comporre le canzoni della band.\nSmall descrive Nathan come un \"quarterback\", e basa l'aspetto del suo personaggio e lo stile delle sue prestazioni su quelle del cantante dei Cannibal Corpse, George \"Corpsegrinder\" Fisher.\nSkwisgaar Skwigelf.\nSkwisgaar Skwigelf (doppiato da Brendon Small) \u00e8 il chitarrista solista dei Dethklok. Egli \u00e8 descritto come \"un bel ragazzo che pensa di essere la cosa pi\u00f9 bella del mondo\". Sia il suo atteggiamento, che il suo stile tecnico, sono confrontati dal creatore dello show, Brendon Small, con Yngwie Malmsteen (Alcuni fan credono che il suo aspetto sia basato su quello di Alexi Laiho, essendo quest'ultimo un vero e proprio musicista death metal). \u00c8 alto e magro, con lunghi capelli biondi ed occhi azzurri, suona con una Gibson Explorer, che porta spesso in giro anche quando non suona. Altre chitarre appartenenti alla sua collezione sono la Gibson Excaliburtar (una chitarra a forma di una spada), la Swiss Army-tar (una chitarra che assomiglia esteticamente ad un coltellino svizzero, somiglianza data anche dal fatto che possiede diversi accessori), e una chitarra fatta dal legno della croce di Ges\u00f9. Skwisgaar si vanta di essere il chitarrista pi\u00f9 veloce al mondo. Possiede, inoltre un'estrema abilit\u00e0 sessuale ed una preferenza per i rapporti con le signore anziane. Proveniente dalla Svezia, Skwisgaar ha un marcato accento svedese e spesso commette errori nella coniugazione dei verbi. \u00c8 il responsabile della maggior parte delle composizioni delle canzoni dei Dethklok, scrivendo le linee di chitarra e le linee di basso per Murderface. Skwisgaar inoltre \u00e8 solito scartare e ri-registrare le parti ritmiche di chitarra registrate da Toki Wartooth per gli album dei Dethklok e spesso lo disprezza per la sua abilit\u00e0 a suonare la chitarra, anche se sembra condividere una sorta di rapporto di co-dipendenza con lui.\nToki Wartooth.\nToki Wartooth (doppiato da Tommy Blacha) \u00e8 il chitarrista ritmico dei Dethklok ed il loro tastierista. Suona in genere una Gibson Flying V. \u00c8 nativo di \"un paese abbandonato vicino a Lillehammer,\" Norvegia, ha una corporatura molto muscolosa come risultato di essere stato costretto a svolgere costantemente lavori manuali dai suoi autoritari genitori. Ha un accento distintivo, ed usa spesso impropriamente le parole plurali, similmente a Skwisgaar. Egli \u00e8 solito chiamare Pickles come 'Pickle. Dal punto di vista estetico, ha uno stile distintivo nei suoi baffi, uno stile conosciuto come il Fu Manchu, lunghi capelli castani, e ha degli occhi blu molto chiari. \u00c8 stato anche rivelato, nel primo episodio della terza stagione, che Toki non \u00e8 un membro della band originale. Un punto ricorrente della trama \u00e8 la morte delle persone a cui Toki si affeziona, come un gatto ed un insegnante di chitarra. Il Tribunale lo ha descritto come un \"dio della morte\". Il suo carattere \u00e8 stranamente innocente ed infantile (Il nome di Toki \u00e8 tratto da Tokki, che \u00e8 \"coniglio\" in coreano), che contrastano con il cinismo pesante, i comportamenti cupi, la sessualit\u00e0 e l'abuso di alcool e stupefacenti da parte degli altri membri della band.\nSmall spiega il rapporto di Toki con Skwisgaar come \"... il Norvegese, Toki, con lo Svedese, Skwisgaar, dall'atteggiamento pomposo \u00e8, ancora, un cittadino di seconda classe nella stessa band.\", e confronta il suo stile nel suonare la chitarra con quello degli Iron Maiden.\nMikael \u00c5kerfeldt della band progressive death metal Opeth si riferisce su Ultimate-Guitar.com di aver ricevuto una email da Toki, che ha confermato che il suo personaggio ha tratto ispirazione da \u00c5kerfeldt stesso.\nPickles.\nPickles (doppiato da Brendon Small) \u00e8 il batterista dei Dethklok. \u00c8 cresciuto a Tomahawk, Wisconsin e parla con un accento tipico del Wisconsin. Si riferisce a se stesso come \"molto irlandese\" e ha lunghi capelli rossi, in stile dreadlocks e un comb-over skullet, e gli occhi verdi. \u00c8 rappresentato come un uomo di costituzione sulla media con una leggera pancia da birra e una forte propensione per le droghe e l'abuso di alcool derivante dai risentimenti verso la sua famiglia. Pickles \u00e8 un artista poliedrico, che IGN Magazine ha descritto come \"pi\u00f9 profondo pensatore della band\". \u00c8, inoltre, l'ex front-man di un gruppo chiamato Snakes 'n' Barrels. Brendon Small utilizza la voce di Pickles per cantare il ritornello di \"Hatredcopter\", una canzone dall'album Dethalbum. Per descrivere il suo carattere, Small ha detto, \"ho pensato che il batterista dovrebbe essere in grado di fare un sacco di roba, come Roger Taylor dei Queen, anche se il personaggio non \u00e8 basato sulla sua personalit\u00e0.\" Il design originale di Pickles \u00e8 stato cambiato per evitare la sua somiglianza troppo vicina a Devin Townsend.\nWilliam Murderface.\nWilliam Murderface (doppiato da Tommy Blacha) \u00e8 il bassista dei Dethklok. Suona una Gibson Thunderbird Studio 5-string. Ha i capelli castani, gli occhi verdi, un pesante lisp laterale e un diastema. Ha tatuaggi sulla parte superiore ed inferiore del suo addome, il tatuaggio superiore reca la scritta \"Pobody's Nerfect\", mentre su quello inferiore \u00e8 scritto \"This Mess Is A Place\". Il padre di Murderface ha ucciso sua madre con una motosega, prima di utilizzarla su di s\u00e9 di fronte al figlio in un macabro omicidio-suicidio, quando era solo un bambino, lasciandolo cos\u00ec alle cure dei nonni. Murderface \u00e8 \"un bassista che odia se stesso, e ha sempre cercato di agire come se fosse pi\u00f9 importante di quello che \u00e8\" in parte perch\u00e9 il suono del suo basso \u00e8 solitamente completamente mixato.\nBrendon Small Murderface \u00e8 descritto come \"dalla pelle sottile ed incredibilmente sensibile, vuole solo essere accettato costantemente, ma non pu\u00f2 essere accettato poich\u00e9 lui \u00e8 un cazzone e manda via la gente\". Egli \u00e8 sensibile al suo peso e al suo aspetto, che i suoi compagni di band spesso inconsapevolmente aggravano. La voce di Murderface era originariamente doppiata da Tommy Blacha mettendo asciugamani di carta dentro la sua bocca quando doveva doppiarlo, ma da allora ha raffinato la sua tecnica per evitare gli asciugamani di carta.\nTour.\nAlla fine del 2007, Adult Swim, ha organizzato un tour promozionale con Dethklok e ... And You Will Know Us dai Trail of Dead. Il tour comprende spettacoli in dodici campus universitari, con i biglietti disponibili per solo gli studenti (tranne che per 50 biglietti disponibili per lo spettacolo UCLA a Los Angeles). La band \u00e8 composta da Brendon Small, il chitarrista Mike Keneally, il bassista Bryan Beller e il batterista Gene Hoglan. Informazioni sul Tour sono state rese disponibili sul sito promozionale Adult Swim, http://www.adultswimpresents.com. In un'intervista con Ultimate Guitar, Brendon Small ha descritto il suo tour \"Come i Gorillaz, con i personaggi animati\" che con l'unione di musicisti di Small \u00e8 diventato realt\u00e0.\nIn un'intervista del febbraio 2008 sulla stazione radio della California Indie 103,1 con Full Metal Jackie, i piani per il 2008 con il tour estivo sono stati annunciati. Brendon Small ha descritto il suo tour come \"un giro a Disney, ma di omicidio.\" Il tour dei Dethklok \u00e8 negli Stati Uniti nel mese di giugno e ai primi di luglio con Chimaira e Soilent Green. 27 date sono state rese note nell'aprile 2008.\nDurante la manifestazione il 5 giugno al Fillmore di San Francisco, CA., \u00e8 scoppiato un incendio durante l'esibizione dei Soilent Green. I partecipanti sono stati evacuati e il concerto \u00e8 stato rinviato.\nUn terzo tour per The Dethalbum II \u00e8 iniziato nell'ottobre del 2009 con Mastodon, Converge e High on Fire.\nI Dethklok stavano suonando a San Bernardino, il 9 luglio 2011 al Mayhem Festival al posto dei Megadeth."}
{"id": "3496322", "revid": "181699", "url": "https://it.wikipedia.org/wiki?curid=3496322", "title": "J\u00e1n Francisci-Rimavsk\u00fd", "text": "Biografia.\nDal 1827 frequent\u00f2 la scuola di Hn\u00fa\u0161\u0165a, fra il 1830 e il 1834 studi\u00f2 alla scuola latina di O\u017e\u010fany, dal 1834 al 1839 al liceo evangelico di Levo\u010da, quindi dal 1839 al 1843 a Presburgo, l'odierna Bratislava. Nel 1843 sostenne l'esame di teologia e poco dopo (1845-1847) prosegu\u00ec gli studi dedicandosi alla giurisprudenza nel collegio di Pre\u0161ov. Durante il periodo degli studi a Presburgo conobbe \u013dudov\u00edt \u0160t\u00far, la principale personalit\u00e0 del Risorgimento slovacco.\nFu impiegato come sostituto del professore alla cattedra di lingua e letteratura a Levo\u010da e successivamente presso il vicepresidente del comitato di G\u00f6m\u00f6r-Kishont Gust\u00e1v F\u00e1y. Nel 1848 con \u0160tefan Marko Daxner e Michal Miloslav Bakul\u00edny organizz\u00f2 la guardia nazionale. Fu condannato al carcere e fu detenuto a Ple\u0161ivec e a Pest e dopo la scarcerazione divenne capitano dei volontari slovacchi nell'Insurrezione slovacca del 1848-1849.\nDopo la rivoluzione lavor\u00f2 a Bansk\u00e1 Bystrica e dal 1853 al 1859 fu impiegato come commissario amministrativo a Debrecen. Nel 1860 divenne consigliere del regio consiglio luogotenenziale di Buda. Accanto al soprintendente Karol Kuzm\u00e1ny divenne rappresentante temporale della Chiesa evangelica slovacca nel Regno d'Ungheria. Dal 1861 al 1863 fu caporedattore del giornale \"Pe\u0161\u0165bud\u00ednsk\u00e9 vedomosti\". Fu presidente del consiglio provvisorio della \"Matica slovensk\u00e1\" e dopo la fondazione vicepresidente onorario. Dal 1864 al 1865 fu presidente del comitato di Lipt\u00f3, ma dopo l'accordo fra austriaci e magiari fu pensionato. Si trasfer\u00ec allora a Rev\u00faca, dove ebbe il posto di preside del liceo cittadino.\nPrese posizione contro la magiarizzazione imposta nel Regno d'Ungheria e in difesa dell'identit\u00e0 nazionale slovacca.\nNel 1872 si trasfer\u00ec nuovamente a Martin, ritirandosi dalla vita culturale e politica. Fu sepolto al Cimitero nazionale di Martin.\nAttivit\u00e0.\nI suoi primi scritti letterari furono pubblicati sul giornale \"Nitra\". Questi primi scritti possono essere considerati fra le prime opere scritte nello slovacco codificato da \u013dudov\u00edt \u0160t\u00far (\"\u0161t\u00farov\u010dina\"). Scrisse poesie patriottiche, liriche, ma si dedic\u00f2 anche a ballate e poesie d'amore. Per quanto riguarda la prosa si dedic\u00f2 soprattutto ad opere storiche scritte in linguaggio popolare, raccolse fiabe popolari slovacche. Fu anche curatore delle edizioni delle raccolte di Pavol Dob\u0161insk\u00fd a di Jozef \u0160kult\u00e9ty. Sul giornale \"Orol\" pubblic\u00f2 molte recensioni di opere contemporanee."}
{"id": "3496325", "revid": "36426", "url": "https://it.wikipedia.org/wiki?curid=3496325", "title": "Cappella funeraria del Mantegna", "text": ""}
{"id": "3496328", "revid": "1305772", "url": "https://it.wikipedia.org/wiki?curid=3496328", "title": "Dasio", "text": ""}
{"id": "3496329", "revid": "144796", "url": "https://it.wikipedia.org/wiki?curid=3496329", "title": "Luchino Del Majno", "text": ""}
{"id": "3496334", "revid": "253269", "url": "https://it.wikipedia.org/wiki?curid=3496334", "title": "Richard Tucker (attore)", "text": "Biografia.\nNato a Brooklyn nel 1884, Richard Tucker interpret\u00f2 nella sua carriera - durata dal 1911 al 1940 - ben 281 film. Debutt\u00f2 sugli schermi a 27 anni, nel 1911, nel cortometraggio \"No Cooking Allowed\", prodotto dalla Edison Company, la casa di produzione per cui Tucker gir\u00f2 i suoi primi film.\nAlto 1,82 di presenza massiccia, a Tucker vennero affidate parti da caratterista, apparendo raramente in uno dei ruoli principali. Molte le sue apparizioni anche in piccoli ruoli o come figurante, specie a fine carriera.\nTucker \u00e8 stato il primo membro ufficiale della SAG, la Screen Actors Guild e uno dei membri fondatori della Board of Directors della SAG.\nL'ultimo film in cui apparve \u00e8 \"La danzatrice di Singapore\", girato nel 1940 per la Paramount, il primo della popolare serie \"Road to...\". Mor\u00ec due anni dopo, il 5 dicembre 1942 per un attacco cardiaco, a Woodland Hills, la casa di riposo per artisti di Los Angeles. Tucker riposa nel Forest Lawn Memorial Park a Los Angeles."}
{"id": "3496335", "revid": "22475", "url": "https://it.wikipedia.org/wiki?curid=3496335", "title": "Nicola Formichetti", "text": "Biografia.\nFormichetti nasce a Tokyo, in Giappone, il 31 maggio del 1977, figlio di un pilota civile italiano e di una hostess giapponese, e cresce dividendosi tra la capitale nipponica e Roma, in Italia. \u00c8 principalmente conosciuto per essere stato direttore creativo della casa di moda francese Mugler, che nel 2013 ha lasciato per entrare a far parte del marchio Diesel.\n\u00c8 divenuto popolare soprattutto grazie alle collaborazioni con la cantante statunitense Lady Gaga in veste di suo \"fashion stylist\". Tra le sue pi\u00f9 note creazioni il famoso abito di carne indossato dalla cantante durante gli MTV Video Music Awards 2010.\nFormichetti \u00e8 anche noto in quanto direttore moda di \"Vogue Hommes Japan\", redattore di numerose riviste di moda, e direttore moda per l'azienda di abbigliamento Uniqlo.\nNel novembre 2010 \u00e8 stato nominato come una delle \"forze creative pi\u00f9 influenti sulla moda moderna.\" Il mese successivo ha vinto il premio \"Isabella Blow Award\" nella categoria \"Creatore di moda\" in occasione dei British Fashion Awards 2010.\n\u00c8 apertamente omosessuale."}
{"id": "3496336", "revid": "287204", "url": "https://it.wikipedia.org/wiki?curid=3496336", "title": "Hideo Shigehara", "text": "Sposato con l'attrice Choko Iida, collabor\u00f2 negli anni trenta con Yasujir\u014d Ozu curando la fotografia (e talvolta il montaggio) di trenta film tra il 1929 e il 1937. Si occup\u00f2 inoltre dell'audio di \"Figlio unico\", primo film sonoro di Ozu."}
{"id": "3496340", "revid": "1522738", "url": "https://it.wikipedia.org/wiki?curid=3496340", "title": "Creepypasta", "text": "Creepypasta \u00e8 un fenomeno di Internet derivato dalla pratica del \"copypasta\" connotato da tematiche \"horror\" e in seguito diffusi su Internet, attraverso forum, social network, siti dedicati o tramite altre forme di diffusione digitale, in particolare alla image board di 4chan.\nIl termine deriva dall'unione di \"creepy\", che tradotto in italiano significa \"raccapricciante\" oppure \"inquietante\", per evidenziare la particolare natura di queste storie, di solito il genere dell'Orrore: con lo scopo di intimorire o/e affascinare il lettore, e paste che in inglese significa \"incolla\".\nStoria.\nL'utilizzo della parola \u00e8 stato riscontrato su 4chan dal 2006 in poi, il fenomeno inizi\u00f2 a diffondersi con rilevanza sullo stesso sito dalla seconda met\u00e0 del 2007 Il fenomeno crebbe tanto da distribuirsi anche su forum e siti dedicati, sia assorbendo altri fenomeni della rete, come le leggende metropolitane e soprattutto il fotoritocco di tipo \"horror\", dal quale ha avuto origine \"Slender Man\" nel 2009. Secondo la rivista TIME, il genere ha avuto il suo apice nel 2010, quando sulla copertina del The New York Times fu pubblicato un articolo inerente al fenomeno che spopolava sulla rete.\nL'influenza del fenomeno fu preso ancora di pi\u00f9 in considerazione dai mass media nel 2014 con il caso dell'accoltellamento di \"Slender Man\" in cui due ragazzine di dodici anni residenti nella Contea di Waukesha in Wisconsin, accoltellarono una loro coetanea: le due carnefici hanno affermato che volevano dimostrare agli scettici che lo Slender Man esisteva realmente. Dopo il tentativo di omicidio, alcuni amministratori di siti web creepypasta rilasciarono una dichiarazione ai lettori e ai visitatori del sito in cui si affermava che le storie presenti nel sito non sono reali, sono solo opere di fantasia. Nel luglio del 2014 Shira Chess, un'assistente professore di arti dei mass media presso l'Universit\u00e0 della Georgia, ha paragonato il fenomeno creepypasta ad eventi di tipo folcloristico. Tuttavia la ricercatrice nota che invece di essere tramandata oralmente attraverso diverse generazioni, come avveniva per questo tipo di culti popolari che riguardavano miti, fiabe e leggende, i racconti del genere vengono invece creati on-line e trasmessi in forma scritta entro poche ore o pochi giorni.\nDescrizione.\nLa maggior parte di queste opere letterarie sono difficilmente riconducibili ad un definito autore perch\u00e9 create da utenti anonimi; dal punto di vista dei contenuti queste storie sono totalmente inventate, oppure traggono spunto da leggende metropolitane o infine da fatti realmente accaduti, presentando tematiche \"horror\" sovente circondate da mistero.\nTipologie.\nDal punto di vista della derivazione, possono suddividere in quattro distinti tipi:\nDal punto di vista del genere, a seconda dello stile narrativo o del tema del racconto:"}
{"id": "3496341", "revid": "123099088", "url": "https://it.wikipedia.org/wiki?curid=3496341", "title": "Sant'Ermete", "text": ""}
{"id": "3496350", "revid": "1573940", "url": "https://it.wikipedia.org/wiki?curid=3496350", "title": "Chiesa di San Francesco di Paola (Taranto)", "text": "La chiesa di San Francesco di Paola \u00e8 una chiesa situata nel Borgo Umbertino della citt\u00e0 e vi \u00e8 annesso l'omonimo convento.\nStoria.\nI frati minimi giunsero a Taranto il 24 luglio 1530 richiamati dall'arcivescovo Antonio Sanseverino. Inizialmente, occuparono il tempio di Santa Maria delle Grazie. Nel 1623 cominci\u00f2 la costruzione dell'attuale chiesa dedicata a san Francesco di Paola per iniziativa di fra Ludovico Montefuscoli e col concorso economico della gente di mare di Taranto. La chiesa fu notevolmente danneggiata nel 1743 dal tremendo terremonto d'oriente.\nIl convento fu ripetutamente soppresso prima sotto il regno di Gioacchino Murat e dopo per effetto della repressione risorgimentale degli ordini religiosi nel 1865.\nI frati minimi tornarono nella loro chiesa nel 1893 e due anni dopo nel 1895 fu istituita la Confraternita di santa Maria di Piedigrotta e dei santi Gennaro e Catello formata dagli appartenenti alle maestranze arsenalizie di origine campana che vollero riunirsi in confraternita aperta a tutti i tarantini.\nNel 1956 fu eretta la nuova facciata del tempio in sostituzione della precedente.\nLa chiesa \u00e8 meta di pellegrinaggio dei devoti del santo calabrese e soprattutto \u00e8 nota in quanto offre ospitalit\u00e0 per la pausa della processione dei Sacri misteri durante la Settimana santa."}
{"id": "3496353", "revid": "767487", "url": "https://it.wikipedia.org/wiki?curid=3496353", "title": "Luis Mar\u00edn Sabater", "text": ""}
{"id": "3496362", "revid": "167951", "url": "https://it.wikipedia.org/wiki?curid=3496362", "title": "Un fatto di cronaca", "text": ""}
{"id": "3496363", "revid": "287204", "url": "https://it.wikipedia.org/wiki?curid=3496363", "title": "Ramon Zabalo", "text": ""}
{"id": "3496365", "revid": "33751", "url": "https://it.wikipedia.org/wiki?curid=3496365", "title": "B.League 2007", "text": "La B.League 2007 \u00e8 stata la sesta edizione del campionato di calcio del Bangladesh, la prima come \"Bangladesh League\". Cominciata il 2 marzo, \u00e8 terminata il 1\u00ba agosto.\nCollegamenti esterni.\nStatistiche su Soccerway"}
{"id": "3496366", "revid": "729019", "url": "https://it.wikipedia.org/wiki?curid=3496366", "title": "Strada statale 548 della Valle Argentina", "text": "La ex strada statale 548 della Valle Argentina (SS 548), ora \"strada provinciale 548 della Valle Argentina (SP 548)\", \u00e8 una strada provinciale italiana che prende il nome dall'omonima valle.\nPercorso.\nLa strada ha inizio presso Molini di Triora e seguendo la valle formata dal torrente Argentina, attraversa Agaggio Inferiore e Badalucco prima di raggiungere Taggia. La strada prosegue quindi verso la frazione di Arma dove si innesta sulla strada statale 1 Via Aurelia. Inoltre, prima di lambire la frazione Lev\u00e0, serve la nuova Stazione ferroviaria di Taggia-Arma. Pochi metri dopo la stazione, incontra lo svincolo iniziale della SS 720 che permette di raggiungeresia lo svincolo della A10 di Arma di Taggia/Sanremo Ovest, sia di raggiungere rapidamente Sanremo tramite la Aurelia Bis di cui la SS 720 \u00e8 parte.\nNel tratto tra Taggia ed Arma svolge la funzione di tangenziale urbana ad unica carreggiata collegando Taggia, Lev\u00e0 ed Arma.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Imperia.\nStrada Provinciale 21bis.\nLa Strada Provinciale 21bis \u00e8 una strada statale declassata che ha origine nel comune di Montalto Carpasio dalla SP548 e termina sotto l'abitato di Agaggio Inferiore ricongiungendosi alla stessa. \nIl tracciato segue il fondovalle del torrente Argentina per tutta la sua lunghezza.\nFino agli anni '50 costituiva il tracciato principale della SS548, abbandonato in seguito all'idea di costruire una diga per motivi irrigui ed energetici; a tale scopo fu costruita una nuova strada pi\u00f9 a monte. \nIl progetto, dopo qualche anno di lavori (di cui si notano ancora oggi le tracce come il percorso \"alto\" della SP548, lo scavo nella roccia e le derivazioni del fiume) furono abbandonati in seguito alla forte opposizione dei paesi della valle (in particolare Badalucco, centro nevralgico della valle che si trovava qualche kilometro sotto dalla futura diga) che, visto l'evento del Vajont e la conoscenza della roccia su cui doveva poggiare la diga (roccia friabile, debole e molto pericolosa per una diga), protestarono animatamente, a tal punto che il progetto ebbe vita breve. \nIn seguito a questo evento, la strada rimase chiusa, ovvero tagliata in due parti accessibili da punti diversi, finch\u00e9 la volont\u00e0 di creare un by-pass in caso di problemi al tracciato alto e alla volont\u00e0 dei residenti, si decise di \"riparare\" i danni e permettere la riapertura della strada sotto il nome di SP21bis.\nInfatti non sono rare le chiusure della strada alta per manutenzione vista la presenza del tracciato sottostante, oppure viceversa.\n\u00c8 una strada di montagna, con frequenti strettoie (soprattutto nel tratto tra il bivio per Aigovo e l'inizio del tratto di competenza provinciale) e curve cieche. \nOffre agli automobilisti di passaggio, soprattutto turisti, paesaggi di transizione Alpi-Mare molto belli.\nStrada Provinciale 21.\nLa Strada Provinciale 21 collega la SP548 con il comune di Montalto Carpasio.\nEssa ha origine presso la SP548 in un tratto compreso nella frazione di Montalto Ligure. Dopo circa un chilometro vi raggiunge l'abitato, attraversandolo in toto e costituendo la via principale, per proseguire per la frazione di Carpasio tramite una strada di montagna, con frequenti strettoie. Dopo l'abitato di Carpasio, la strada prosegue permettendo tramite strade di montagna di collegarsi alla Val Prino, alla Val Arroscia oltre che permettere di passare il Passo Teglia e arrivare a Rezzo o Molini."}
{"id": "3496368", "revid": "621682", "url": "https://it.wikipedia.org/wiki?curid=3496368", "title": "Joan Josep Nogu\u00e9s", "text": ""}
{"id": "3496373", "revid": "92723", "url": "https://it.wikipedia.org/wiki?curid=3496373", "title": "J\u00e1n Francisci", "text": ""}
{"id": "3496382", "revid": "767487", "url": "https://it.wikipedia.org/wiki?curid=3496382", "title": "Mart\u00ed Ventolr\u00e0", "text": ""}
{"id": "3496384", "revid": "144796", "url": "https://it.wikipedia.org/wiki?curid=3496384", "title": "Mario Nicolis de Robilant", "text": ""}
{"id": "3496393", "revid": "1310927", "url": "https://it.wikipedia.org/wiki?curid=3496393", "title": "Crisant Bosch", "text": ""}
{"id": "3496394", "revid": "621682", "url": "https://it.wikipedia.org/wiki?curid=3496394", "title": "Crisanto Bosch", "text": ""}
{"id": "3496395", "revid": "1812835", "url": "https://it.wikipedia.org/wiki?curid=3496395", "title": "Caterina Mancini", "text": "Biografia.\nDebutt\u00f2 nel 1948 a Firenze ne \"I Lombardi alla prima crociata\" e nel 1950 apparve a Bologna e Venezia in \"Norma\".\nDel 1951 \u00e8 l'importante esordio alla Scala nella prima ripresa postbellica di \"Lucrezia Borgia\", che rimase l'unica presenza nel teatro milanese. Nello stesso anno partecip\u00f2 a diverse edizioni radiofoniche in occasione del cinquantenario della morte di Giuseppe Verdi: \"Nabucco\", \"La battaglia di Legnano\", \"Attila\", \"Aida\", \"Il trovatore\".\nLa carriera si svilupp\u00f2 prevalentemente nei principali teatri italiani: tra le tappe pi\u00f9 significative \"Mos\u00e8 in Egitto\" nel 1955 a Firenze e \"Il duca d'Alba\" nel 1956 a Verona, oltre a presenze a Roma e Napoli. Fece anche alcune apparizioni sporadiche all'estero: Nizza, Monte Carlo, Bilbao, Lisbona. Importanti titoli in repertorio furono anche \"Un ballo in maschera\", \"La forza del destino\", \"Don Carlo\", \"La Gioconda\", \"Tosca\".\nIn seguito ad alcuni problemi di salute, all'inizio degli anni sessanta rallent\u00f2 notevolmente l'attivit\u00e0, che continu\u00f2 per alcuni anni nel registro di mezzosoprano. Una delle performance pi\u00f9 significative in tale veste fu nel \"Messiah\" di H\u00e4ndel a Dallas nel 1963, dedicato alla memoria del presidente Kennedy, assassinato pochi giorni prima nella stessa citt\u00e0; affront\u00f2 inoltre in \"Don Carlo\" anche il ruolo di Eboli dopo aver interpretato quello di Elisabetta.\nCaterina Mancini \u00e8 ricordata principalmente come soprano drammatico verdiano, grazie a una voce di notevole volume, dal timbro caldo e omogeneo e, limitatamente ai primi anni di carriera, dotata anche di una certa agilit\u00e0 ed estensione che le permise di affrontare il repertorio del primo Verdi."}
{"id": "3496398", "revid": "729019", "url": "https://it.wikipedia.org/wiki?curid=3496398", "title": "Invasione di Sumatra", "text": "L'invasione di Sumatra \u00e8 stata un'operazione militare, avvenuta durante la guerra del Pacifico, condotta dall'Esercito e dalla Marina imperiale giapponesi nella prima met\u00e0 del 1942. L'isola, possedimento olandese, era debolmente difesa da pochi reparti, in quanto molte unit\u00e0 erano state ridislocate nell'isola di Giava: per cui vi furono pochi combattimenti, che videro uno dei rari lanci di truppe paracadutate da parte del Giappone.\nBibliografia.\nBernard Millot, \"La Guerra del Pacifico\", Montreuil, 1967"}
{"id": "3496399", "revid": "857138", "url": "https://it.wikipedia.org/wiki?curid=3496399", "title": "Rio Tinto", "text": ""}
{"id": "3496412", "revid": "599013", "url": "https://it.wikipedia.org/wiki?curid=3496412", "title": "Amadeo Garc\u00eda", "text": "Carriera.\nAmadeo Garc\u00eda fu un importante medico dermatologo della citt\u00e0 di Vitoria. Nel 1921 fu coinvolto nella fondazione del Deportivo Alav\u00e9s, che allen\u00f2 dal 1932 al 1939. Guid\u00f2 la Nazionale spagnola alla sua prima partecipazione ai Mondiali di calcio, nel 1934."}
{"id": "3496416", "revid": "149485", "url": "https://it.wikipedia.org/wiki?curid=3496416", "title": "Giovanni Gavarone", "text": "Carriera.\nIngegnere.\nGavarone fu un armatore genovese, che venne nominato Cavaliere del Lavoro nel 1936.\nDirigente sportivo.\nSocio del Genova 1893, nel 1936, durante la presidenza Juan Culiolo, fu tra i quattro soci che contribuirono grazie a ricche donazioni alla campagna di rafforzamento del sodalizio \"rossoblu\", neopromosso in Serie A.\nDivenne presidente del Genova 1893 nel 1942, sostituendo alla guida della societ\u00e0 Nino Bertoni. Mantenne la carica sino all'anno successivo, quando torn\u00f2 alla guida della societ\u00e0 Bertoni."}
{"id": "3496419", "revid": "486946", "url": "https://it.wikipedia.org/wiki?curid=3496419", "title": "Edison Company", "text": ""}
{"id": "3496420", "revid": "1793900", "url": "https://it.wikipedia.org/wiki?curid=3496420", "title": "Sacra Famiglia con i santi Elisabetta e Giovannino (Correggio Mantova)", "text": "La Sacra Famiglia con i santi Elisabetta e Giovannino \u00e8 un affresco staccato (diametro 150 cm) di Correggio, databile al 1509-1511 circa e conservato nel Museo diocesano di Mantova, proveniente dalla basilica di Sant'Andrea.\nStoria.\nLa commissione di quattro grandi tondi ad affresco per l'atrio della chiesa di Sant'Andrea dovette essere formulata a Mantegna poco prima di partire per Roma, dove rimase due anni al servizio di Innocenzo VIII. Le opere vennero forse avviate dalla sua scuola, tanto che una di esse \u00e8 datata 1488, ma in seguito accantonate e completate solo vent'anni dopo dal giovane Correggio, che aveva lavorato alla cappella funebre del Mantegna.\nI quattro tondi, staccati e restaurati nel 1961, vennero esaminati dalla critica e solo uno (l\"'Ascensione\") fu riferito al Mantegna, o forse solo la sua sinopia. Gli altri vennero riferiti alla sua scuola e al Correggio. Oggi sono conservati nel Museo diocesano.\nDescrizione.\nIl tondo della Sacra Famiglia \u00e8 piuttosto danneggiato e mostra la Madonna che si affaccia come da un balcone col Bambino in braccio benedicente, guardando in basso, verso i fedeli. Accanto a lei si vedono sant'Elisabetta, a sinistra, e san Giuseppe, a destra, mentre davanti si trova san Giovannino con la propria croce su cui si attorciglia il cartiglio dell'\"Ecce Agnus Dei\". Lo sfondo \u00e8 dorato e sembra che la Vergine emetta luce dalla propria aureola. Appoggiato sul parapetto si trova un vaso, attributo mariano in quanto essa stessa \u00e8 \"vaso mistico\". "}
{"id": "3496421", "revid": "36426", "url": "https://it.wikipedia.org/wiki?curid=3496421", "title": "Cappella funebre del Mantegna", "text": ""}
{"id": "3496425", "revid": "767487", "url": "https://it.wikipedia.org/wiki?curid=3496425", "title": "Juan Marrero P\u00e9rez", "text": ""}
{"id": "3496427", "revid": "395393", "url": "https://it.wikipedia.org/wiki?curid=3496427", "title": "Teatro della Corte", "text": ""}
{"id": "3496434", "revid": "247222", "url": "https://it.wikipedia.org/wiki?curid=3496434", "title": "Giovanni Lanfranco (pallavolo)", "text": ""}
{"id": "3496436", "revid": "1793900", "url": "https://it.wikipedia.org/wiki?curid=3496436", "title": "Deposizione (Correggio)", "text": "La Deposizione \u00e8 un affresco staccato (diametro 150 cm) di Correggio, databile al 1509-1511 circa e conservato nel Museo diocesano di Mantova, proveniente dalla basilica di Sant'Andrea.\nStoria.\nLa commissione di quattro grandi tondi ad affresco per l'atrio della chiesa di Sant'Andrea dovette essere formulata a Mantegna poco prima di partire per Roma, dove rimase due anni al servizio di Innocenzo VIII. Le opere vennero forse avviate dalla sua scuola, tanto che una di esse \u00e8 datata 1488, ma in seguito accantonate e completate solo vent'anni dopo dal giovane Correggio, che aveva lavorato alla cappella funebre del Mantegna.\nI quattro tondi, staccati e restaurati nel 1961, vennero esaminati dalla critica e solo uno (l\"'Ascensione\") fu riferito al Mantegna, o forse solo la sua sinopia. Gli altri vennero riferiti alla sua scuola e al Correggio. Oggi sono conservati nel Museo diocesano.\nDescrizione.\nIl tondo della \"Deposizione\" \u00e8 piuttosto danneggiato. Giuseppe d'Arimatea, attorniato dalle varie figure dolenti, sta deponendo il corpo di Cristo nel sepolcro, su cui pende il sudario bianco; un piede resta appoggiato sul bordo e finisce per essere violentemente scorciato, un evidente omaggio al \"Cristo morto\" di Mantegna. La sinopia ha rivelato un disegno vigoroso e la presenza di tre figure poi escluse dalla scena, cos\u00ec come la presenza di un frammento di sfondo dorato invece di quello scuro presente. \nTra le figure spicca quella della Maddalena che lancia un grido, per la quale resta il cartone preparatorio nella Pierpont Morgan Library di New York (32,2x22,2 cm). "}
{"id": "3496438", "revid": "767487", "url": "https://it.wikipedia.org/wiki?curid=3496438", "title": "Eduardo Gonz\u00e1lez Vali\u00f1o", "text": ""}
{"id": "3496439", "revid": "767487", "url": "https://it.wikipedia.org/wiki?curid=3496439", "title": "Hakim al-Nishaburi", "text": "Biografia.\nAl-\u1e24\u0101kim al-N\u012bsh\u0101p\u016br\u012b, che veniva da Nishapur, ebbe molti insegnanti a Khurasan in Iraq (dove si rec\u00f2 per studio ad appena 20 anni), Transoxiana ed in altri luoghi. Ebbe allievi che divennero famosi come l'Imam al-Bayhaqi un gigante del suo tempo.\nAl-\u1e24\u0101kim al-N\u012bsh\u0101p\u016br\u012b ottenne una grande reputazione scrivendo l\"'al-Mustadrak \u02bfal\u0101 al-\u1e62a\u1e25\u012b\u1e25ayn\" (). Inizi\u00f2 a scrivere il suo \"al-Mustadrak\" quando aveva gi\u00e0 72 anni. Si dice abbia detto: \"Ho bevuto acqua da Zamzam e chiesto ad Allah che mi concedesse l'eccellenza nella scrittura di libri\".\nMorte.\nIl terzo giorno di Safar dell'anno 405 dell'Egira, al-\u1e24\u0101kim al-N\u012bsh\u0101p\u016br\u012b and\u00f2 alle terme, e all'uscita disse: \"Ah\" e mor\u00ec indossando un panno in vita prima che avesse tempo di mettere una veste vera e propria. Pi\u00f9 tardi, uno dei suoi allievi, al-\u1e24asan ibn Ash\u02bfath al-Qurash\u012b, disse: \u00abHo visto al-\u1e24\u0101kim in sogno, a cavallo, con un bell'aspetto, e diceva: \"salvezza\". Gli chiesi: \"al-\u1e24\u0101kim, cosa\"? Egli rispose: \"scrittura di \u1e25ad\u012bth\"\u00bb. \nEredit\u00e0.\nShah Waliullah, uno studioso sunnita del XVIII secolo, disse:\nCritiche.\nAl-H\u0101kim si attir\u00f2 critiche per aver accettato alcune idee dello sciismo. Ibn al-Subk\u012b giudica l'accusa di sciismo come priva di fondamento perch\u00e9 Ibn \u02bfAs\u0101kir include al-H\u0101kim fra gli ashariti, che considerano lo sciismo come innovazione perniciosa (\"bid\u02bfa\" ). Eppure, questa accusa non \u00e8 mai morta del tutto, malgrado la maggioranza dei sunniti giudichi assolutamente sincero il modo di trasmettere tradizioni da parte di al-H\u0101kim.\nOpere.\nEgli scrisse numerose opere, tra cui:"}
{"id": "3496441", "revid": "36426", "url": "https://it.wikipedia.org/wiki?curid=3496441", "title": "Sacra Famiglia coi santi Elisabetta e Giovannino", "text": ""}
{"id": "3496443", "revid": "339392", "url": "https://it.wikipedia.org/wiki?curid=3496443", "title": "Locomotiva FS 896 (I)", "text": ""}
{"id": "3496444", "revid": "161374", "url": "https://it.wikipedia.org/wiki?curid=3496444", "title": "Locomotiva FS 896 (II)", "text": ""}
{"id": "3496447", "revid": "52746270", "url": "https://it.wikipedia.org/wiki?curid=3496447", "title": "Locomotiva FS 899 (II)", "text": ""}
{"id": "3496451", "revid": "205250", "url": "https://it.wikipedia.org/wiki?curid=3496451", "title": "Aldo Mairano", "text": "Carriera.\nImprenditore.\nMairano fu un imprenditore nell'industria dolciaria.\nDirigente sportivo.\nCalcio.\nDivenne presidente del Genova 1893, sostituendo alla guida della societ\u00e0 Nino Bertoni, nel 1944. Guid\u00f2 la societ\u00e0 genovese sino al termine della seconda guerra mondiale, periodo durante il quale il club partecip\u00f2 solo alla Coppa Citt\u00e0 di Genova, competizione che fu vinta dai \"rossoblu\".\nLasci\u00f2 la guida del sodalizio genovese nel luglio 1945 ad Antonio Lorenzo.\nNel 1950 torn\u00f2 alla guida del , che nonostante i suoi sforzi retrocesse in cadetteria per la seconda volta nella sua storia al termine della stagione 1950-1951.\nPallacanestro.\nAlla fine della sua presidenza al Genoa, nel luglio 1945, venne fondata la sezione cestistica rossoblu.\nMairano fu presidente della Federazione Italiana Pallacanestro dal 1946 al 1954.\nLa sua presidenza fu la prima del dopoguerra e fu quella che riun\u00ec il basket italiano dopo la divisione obbligata tra nord e sud durante il secondo conflitto mondiale.\nMairano \u00e8 ricordato anche per aver ingaggiato l'americano Elliott Van Zandt come tecnico della nazionale, perch\u00e9 portasse i giocatori italiani ad un livello di gioco pi\u00f9 elevato.\nDurante la sua presidenza l'Italia vinse l'argento agli Europei di Basket del 1946, svoltisi a Ginevra.\nPanathlon.\nIl 6 aprile 1957, durante un'assemblea a Sirmione, Mairano venne eletto presidente del Panathlon, associazione che si prefigura come scopo l'affermazione dei pi\u00f9 sani ideali dello sport, quali i valori culturali e moralii e la solidariet\u00e0 tra i popoli.\nDurante la sua presidenza, terminata nel 1968, si mosse per rendere l'associazione di pi\u00f9 ampio respiro nazionale ed internazionale, cosa nel quale vi riusc\u00ec solo parzialmente."}
{"id": "3496452", "revid": "287204", "url": "https://it.wikipedia.org/wiki?curid=3496452", "title": "Open di Francia 2011 - Singolare femminile", "text": "La detentrice del titolo era Francesca Schiavone, ma \u00e8 stata sconfitta in finale da Li Na per 6-4, 7-60. Per la cinese questo \u00e8 il primo titolo del Grande Slam in carriera."}
{"id": "3496460", "revid": "1717236", "url": "https://it.wikipedia.org/wiki?curid=3496460", "title": "Nino Giannini", "text": "Biografia.\nNato a San Remo, inizia a lavorare come sceneggiatore cinematografico all'inizio degli anni venti, nel cinema muto del periodo, collaborando con varie case di produzione, in special modo con l'Anonima Stefano Pittaluga e gli stabilimenti Cines di Via Veio 52 a Roma.\nAderisce al Fascismo dal 1922 sino alla fine dello stesso nel 1945, questo gli provocher\u00e0 non pochi problemi a fine guerra.\nNel 1932 inizier\u00e0 un nuovo lavoro, quasi pioneristico, quello di adattatore e direttore di doppiaggio di film stranieri, dirigendo le versioni straniere di diverse centinaia di pellicole per quasi dieci anni, sino al 1939 quando torna alla regia del film \"Se quell'idiota ci pensasse\". Nel 1943 con la collaborazione di Roberto Rossellini dirige \"L'invasore\", con protagonista femminile Miriam di San Servolo cio\u00e8 Miriam Petacci sorella di Claretta, il film usc\u00ec solo nel 1950, fermato per ragioni politiche.\nNel 1943 aderisce alla Repubblica di Sal\u00f2, si trasferisce al Cinevillagio della Giudecca dove lavora ad alcune pellicole e al doppiaggio di altri film; sino alla fine della guerra riesce a completare tre film di cui due girati alla F.E.R.T. di Torino, che avranno scarsa circolazione nel Nord Italia.\nNel 1947 si ritira a Ostia Lido per vivere modestamente nel Villaggio dei Pescatori dove lavora a qualche sceneggiatura e come traduttore per conto di alcuni editori, muore nel 1978."}
{"id": "3496461", "revid": "110157", "url": "https://it.wikipedia.org/wiki?curid=3496461", "title": "Saade Vol. 1", "text": "Saade Vol. 1 \u00e8 il secondo album del cantante svedese Eric Saade ed \u00e8 uscito il 29 giugno 2011.\nNelle settimane precedenti alla pubblicazione, Eric Saade ha inviato l'album al team di Scandipop.com. Cominciando dal 16 giugno 2011, ogni paio di giorni veniva pubblicata una diversa traccia dell'album."}
{"id": "3496469", "revid": "40783801", "url": "https://it.wikipedia.org/wiki?curid=3496469", "title": "Jeremi Mohyly", "text": ""}
{"id": "3496473", "revid": "92723", "url": "https://it.wikipedia.org/wiki?curid=3496473", "title": "Michal Miloslav Bakul\u00edny", "text": "Biografia.\nFrequent\u00f2 la scuola latina di O\u017e\u010fany. Fu pedagogo a Brzot\u00edn, a Mur\u00e1nska Dlh\u00e1 L\u00faka e a Kokava nad Rimavicou. Successivamente fu insegnante a \u0160t\u00edtnik, a Mur\u00e1nska Dlh\u00e1 L\u00faka, a Rev\u00faca e a Kame\u0148any.\nAllo scoppio della rivoluzione fu attivista e divenne organizzatore e capitano della guardia nazionale. Dopo la rivoluzione sostenne i contadini nelle loro cause contro i latifondisti.\nFu uno dei fondatori della \"Matica slovensk\u00e1\" e del liceo di Rev\u00faca."}
{"id": "3496475", "revid": "799790", "url": "https://it.wikipedia.org/wiki?curid=3496475", "title": "Blue Monday", "text": ""}
{"id": "3496479", "revid": "40783859", "url": "https://it.wikipedia.org/wiki?curid=3496479", "title": "San Pietro Mohyly", "text": ""}
{"id": "3496483", "revid": "1305772", "url": "https://it.wikipedia.org/wiki?curid=3496483", "title": "Confusion", "text": ""}
{"id": "3496485", "revid": "1305772", "url": "https://it.wikipedia.org/wiki?curid=3496485", "title": "Murder", "text": ""}
{"id": "3496499", "revid": "122755276", "url": "https://it.wikipedia.org/wiki?curid=3496499", "title": "Cozzo del Pellegrino", "text": "Il Cozzo del Pellegrino, con i suoi 1987 metri di elevazione sul livello del mare, \u00e8 la vetta pi\u00f9 elevata dell'omonimo massiccio (conosciuto anche come Monti di Orsomarso o Dorsale del Pellegrino), che fa parte del Parco nazionale del Pollino. \u00c8 situato a sud ovest del Parco, nel comune di San Donato di Ninea, in provincia di Cosenza.\nLa vetta di Cozzo del Pellegrino costituisce il punto pi\u00f9 elevato di un anfiteatro composto da Cozzo dell'Orso (1561 metri s.l.m.), Schiena dei Lacchicelli (1736 metri s.l.m.), ad ovest, e La Calvia (1910 metri s.l.m.), La Cresta (1619 metri s.l.m.), Cozzo di Valle Scura (1824 metri s.l.m.), Serra Paratizzi (1795 metri s.l.m.) ad est. Il suddetto anfiteatro \u00e8 la testata valliva della Valle dell'Abatemarco, dove La Carpinosa costituisce la sorgente del fiume Abatemarco, che con una lunghezza di circa 20\u00a0km, attraversa l'intera valle e sfocia nel Mar Tirreno.\nIl Cozzo del Pellegrino ha natura rocciosa dolomitica, cos\u00ec come per gli altri rilievi del Parco Nazionale del Pollino. \u00c8 un rilievo montuoso, infatti il tempo ha scavato in questa montagna un impressionante canalone di roccia, che dalla vetta (1987 metri s.l.m.) scende fino alla Carpinosa (654 metri s.l.m.), nella valle dell'Abatemarco. Il canalone \u00e8 in continua erosione, non \u00e8 raro assistere ad una scarica di pietre e massi che si staccano dalla roccia per scendere a valle. Ad est di questo canalone, ne troviamo un altro molto simile: \u00e8 il canalone di La Calvia, cos\u00ec che la vista frontale della montagna offre uno spettacolo senza precedenti.\nLa vetta \u00e8 meta di numerose escursioni e scalate alpinistiche (queste ultime risalendo per il canalone dalla Carpinosa) poich\u00e9 offre un panorama a 360 gradi, ad ovest troviamo il Mar Tirreno, e ad est il Mar Ionio, a nord il Massiccio del Pollino, con le vette di Serra del Prete (2181 metri s.l.m.), Monte Pollino (2248 metri s.l.m.), Serra Dolcedorme (2267 metri s.l.m.), ed a sud l'Altopiano della Sila. Il panorama offre una vista anche sui restanti Monti dell'Orsomarso:\nCome arrivare in vetta.\nPer giungere in vetta esistono pi\u00f9 percorsi, ma quello pi\u00f9 frequentato \u00e8 certamente il percorso segnato dal Club Alpino Italiano (CAI), che parte dal Rifugio del Piano di Lanzo e si dirige verso La Cresta, poi verso La Calvia, ed infine verso Cozzo del Pellegrino. \u00c8 un percorso molto suggestivo, perch\u00e9 offre stupendi panorami gi\u00e0 prima di arrivare in vetta.\nDal rifugio di Piano di Lanzo si torna indietro per qualche decina di metri lungo la strada da cui si \u00e8 arrivati, imboccando poi sulla sinistra la strada sterrata che porta, dopo un breve tratto, al Piano di Lanzo vero e proprio, dove c'\u00e8 anche la statua della Madonna del Pellegrino.\nPoco prima dell'ultimo tornante il grande faggio a due fusti campeggia a lato della stradella. \u00c8 il preludio alle imponenti faggete che si vedranno pi\u00f9 in alto.\nSi prosegue a sinistra lungo una stradella a fondo naturale che costeggia le pendici del monte La Calvia (praticamente un'anticima del Cozzo del Pellegrino) e sale verso la Cresta, una sella posta proprio tra La Calvia e il Cozzo di Valle Scura. In questo punto si attraversa un bel bosco di ontani (abbastanza raro sul massiccio e pressoch\u00e9 esclusivo di questo versante).\nSi prosegue sempre in salita, tralasciando i sentieri che si staccano a sinistra scendendo nella Valle Scura. Si giunge cos\u00ec ad una radura sulla destra.\nuna volta arrivati occorre piegare a destra e costeggiarla lungo l'orlo pi\u00f9 vicino fino ad entrare nel bosco attraverso un sentiero appena accennato, in modo da sbucare proprio sulla sella de La Cresta: una piccola radura completamente circondata dal bosco e posta proprio sullo spartiacque.\nDalla sella de La Cresta si volta a destra inerpicandosi in salita libera lungo la pendice de La Calvia: si cammina prima nel bosco, poi in un canalone e finalmente allo scoperto lungo un declivio pietroso.\nProseguendo, si potr\u00e0 raggiungere il Cozzo del Pellegrino attraversando un'ampia sella tra i due rilievi occupata da un fitto intrico di giovani faggi; oltre i faggi ci si deve incamminare su un aereo crinale che porta fino in vetta. Si consiglia di aggirare a destra i punti pi\u00f9 esposti. Mentre si sale non \u00e8 raro poter catturare con i propri occhi le evoluzioni dell'aquila e del falco pellegrino, che nidificano sulle inaccessibili pareti di roccia.\nVolendo tornare al rifugio attraverso un altro percorso, dalla cima del Cozzo si pu\u00f2 scendere liberamente a sinistra nella bella conca di Valle Lupa, caratterizzata da ampie praterie costellate di doline e inghiottitoi.\nIn primavera la conca si ammanta di straordinarie fioriture di nontiscordardim\u00e9, viole, crochi, centauree, orchidee di varie specie: un tappeto di mille colori nel quale svettano grandi faggi isolati.\nPresso lo sbocco di Valle Lupa, nella direzione opposta a quella da cui si arriva, parte un sentiero che si allarga poco dopo in una stradella che scende aggirando il lungo costone del Cozzo del Pellegrino (che si terr\u00e0 sempre sulla destra, in alto).\nProseguendo per il sentiero, oltre il costone in corrispondenza di una piccola sella, si svolta a destra, tuffandosi nuovamente verso il basso. Dopo una lunga serie di tornanti e di curve si sbucher\u00e0 di nuovo sulla strada montana ed imboccandola verso destra si raggiunger\u00e0 di nuovo la localit\u00e0 di partenza. (Fonte: Montagne di Calabria - Francesco Bevilacqua)\nAltro percorso molto suggestivo per arrivare in vetta \u00e8 quello che parte da Verbicaro.\nVerbicaro \u00e8 raggiungibile:\nPercorrendo la SP5, si arriva ad un punto in cui si inizia a scorgere l'abitato di Verbicaro. Proseguendo ancora, si arriva ad un bivio: sulla destra si scende nel centro abitato, mentre imboccando la strada sulla sinistra, si evita il centro abitato.\nScegliendo la strada sulla sinistra, la cosiddetta circumvallazione Monache-Calvario, sar\u00e0 pi\u00f9 facile raggiungere la strada montana. Si percorre la circumvallazione monache-calvario fino ad arrivare allo stadio Pietro Mancini, e si imbocca la strada asfaltata in salita sulla sinistra.\nPercorrendo per circa 3\u00a0km la strada si giunge alla localit\u00e0 Campicelli (904 metri s.l.m.), in cui termina la strada asfaltata ed inizia una strada sterrata, percorribile con fouristrada. Le opzioni ora sono due: continuare per la strada sterrata in fuoristrada (fortemente consigliato) oppure, se non si dispone di un fuoristrada, lasciare l'auto e proseguire a piedi (non \u00e8 questa l'opzione migliore, dato che si devono percorrere da qui circa 11\u00a0km per raggiungere la vetta).\nSe si inizia il trekking da Campicelli, si percorre la strada sterrata evidente fino al Piano La Fratta. Dopo circa un'ora di cammino e circa 4\u00a0km percorsi, si giunge, dopo una piccola discesa, ad un bivio, e ci si dirige verso destra. Dopo alcuni passi ci si trova in un pianoro con un lago artificiale ed una fonte; siamo al lago del Piano La Fratta, a 1205 metri s.l.m.. Con il lago alle spalle, ci muoviamo in direzione sud-est, ed imbocchiamo una strada evidente in ghiaia e sabbia, che si percorre per circa 15 minuti, dopodich\u00e9 si giunge ad un bivio: si deve proseguire avanti, e dopo pochi minuti si giunge ad una fonte con delle vasche in cemento: \u00e8 la Fonte di Novacco. Continuando ad andare avanti dopo un paio di minuti si piega verso destra in direzione di un canalino che ci condurr\u00e0 al Piano La Sepa. E non appena terminata l'ascensione del canale (trekking) i nostri occhi sono allietati da uno splendore unico: il Cozzo del Pellegrino!\nDiscendendo nella valle, si pu\u00f2 fare una sosta al Rifugio del Piano La Sepa. Da qui in poi, fino al Cozzo del Pellegrino, l'escursione procede senza sentiero ed \u00e8 quindi fortemente sconsigliata a chi non conosce la zona. Un modo avventuroso per raggiungere la vetta \u00e8 di addentrarsi nel bosco tenendo sempre sulla propria destra i dirupi di Boccademone fino a Cozzo dell'Orso, prima, e da qui, fino al Cozzo del Pellegrino. Dal Piano La Sepa fino in vetta si impiegheranno circa altre tre ore, che sommate alle due precedenti(da Campicelli al Piano La Sepa) fanno un totale di 5 ore, e pertanto questo percorso \u00e8 consigliato solo ad escursionisti esperti.\nSe si vuole affrontare un percorso meno impegnativo, si pu\u00f2 optare di arrivare alla Fonte di Novacco in fuoristrada, e qui lasciando il fuoristrada, si imbocca il canalino di cui si \u00e8 detto in precedenza, e si giunge dopo pochi minuti al Piano La Sepa. E come prima da qui ci separano circa 3 ore dalla vetta. Ma questo percorso \u00e8 comunque sconsigliato ai non esperti per via dell'assenza di sentiero da Piano La Sepa a Cozzo del Pellegrino."}
{"id": "3496505", "revid": "287204", "url": "https://it.wikipedia.org/wiki?curid=3496505", "title": "Karl Klaus von der Decken", "text": "Il barone Karl Klaus von der Decken, era un esploratore dell'Africa Orientale famoso per esser stato il primo europeo a cercar di scalare il Kilimanjaro.\nBiografia.\nDopo un periodo passato nell'esercito, nel maggio del 1860 von der Decken fece il suo primo viaggio in Africa orientale. L\u00ec esplor\u00f2 la regione attorno al Lago Niassa, solo un anno dopo David Livingstone che era stato il primo europeo a raggiungere la zona. L'anno seguente, von der Decken part\u00ec da Mombasa per esplorare il massiccio del Kilimanjaro. Durante il viaggio verso l'interno incontr\u00f2 il giovane geologo inglese Richard Thornton, che aveva lasciato la spedizione sul fiume Zambesi di David Livingstone, e lo invit\u00f2 ad accompagnarlo sul Kilimanjaro (alto 5895 m). Quando giunsero in vista del massiccio, era la prima volta che dagli europei lo rividevano dal 1848, anno in cui il missionario tedesco Johannes Rebmann era stato il primo europeo a vederlo.\nVon der Decken e Thornton ispezionarono la zona, valutando l'altezza del Kilimanjaro in circa 6100 m. Tuttavia, quando il loro gruppo tent\u00f2 di scalare la montagna, il maltempo imped\u00ec loro di salire oltre l'altezza di 1580 metri. Tornando von der Decken l'anno dopo, nel 1862, questa volta accompagnato dall'esploratore e chimico tedesco Otto Kersten (1839\u20131900), il loro gruppo raggiunse questa volta la quota di circa 4200 metri. Ancora una volta per\u00f2 il deterioramento delle condizioni climatiche e la neve (e secondo il racconto di Kersten la non collaborazione dei portatori) imped\u00ec loro di raggiungere la vetta. Tuttavia la spedizione non fu del tutto inutile, poich\u00e9 vennero fatte delle osservazioni della cima innevata del Kilimanjaro. Ai piedi della montagna esplorarono il fiume Pangani.\nNel 1863, von der Decken esplor\u00f2 invece il Madagascar e le isole Mascarene al largo della costa orientale dell'Africa. Nel 1865 visit\u00f2 la Somalia e divenne uno dei primi europei ad aver esplorato il corso inferiore del fiume Giuba, a bordo del piccolo piroscafo \"Welf\". Tragicamente, dopo l'affondamento della Welf nelle rapide oltre Bardera, lui e altri tre della spedizione vennero uccisi dalle trib\u00f9 locali.\nRisultati e riconoscimenti.\nSebbene von der Decken non fosse riuscito a raggiungere la sommit\u00e0 del monte Kilimanjaro, le informazioni raccolte da lui e da Richard Thornton chiusero il dibattito sulla possibilit\u00e0 dell'esistenza o meno di neve o ghiaccio nell'Africa tropicale. Durante la sua spedizione del 1862, von der Decken divenne anche il primo europeo a segnalare l'esistenza del vulcano monte Meru, situato circa 70 km a ovest del Kilimangiaro. Questi risultati, assieme alla sua descrizione della zona e a quella degli uccelli poi a lui intitolati (bucero di Von der Decken, dell'ordine dei Coraciiformes), gli fecero guadagnare nel 1864 la Patron's Medal della Royal Geographical Society. Anche la pianta Lobelia deckenii, presente solo nella zona del Kilimanjaro, \u00e8 stata intitolata a lui."}
{"id": "3496511", "revid": "729019", "url": "https://it.wikipedia.org/wiki?curid=3496511", "title": "Risultati del motomondiale 1961", "text": "I risultati completi del motomondiale 1961 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3496514", "revid": "486946", "url": "https://it.wikipedia.org/wiki?curid=3496514", "title": "Miriam Petacci", "text": ""}
{"id": "3496515", "revid": "287451", "url": "https://it.wikipedia.org/wiki?curid=3496515", "title": "Piero Destefanis", "text": ""}
{"id": "3496518", "revid": "1516566", "url": "https://it.wikipedia.org/wiki?curid=3496518", "title": "Buffoluto (trasporto)", "text": "La Buffoluto \u00e8 stata una nave trasporto munizioni e posamine della Regia Marina.\nStoria.\nCostruita presso i cantieri del Muggiano a La Spezia, la nave entr\u00f2 in servizio nel 1924. Prese il nome dalla localit\u00e0 di Buffoluto, una frazione di Taranto sede di una delle pi\u00f9 importanti polveriere della Regia Marina.\nUtilizzabile come posamine oltre che come trasporto munizioni, l'unit\u00e0 conobbe impiego soprattutto all'inizio della seconda guerra mondiale, all'inizio della quale aveva base a Napoli. Dal 6 giugno al 10 luglio 1940 il \"Buffoluto\" pos\u00f2 campi minati difensivi (con mine tipo \u00abElia\u00bb e \u00abBollo\u00bb) tra Capo Circeo e l'isola di Zannone, all'imboccatura del Golfo di Napoli, nel canale tra Ischia e Procida e nello stretto di Capri.\nIl \"Buffoluto\" venne nuovamente utilizzato come posamine nel corso del 1943, nell'ambito della posa di sbarramenti di mine che avrebbero dovuto contrastare eventuali sbarchi da parte delle forze anglo-americane sulle coste italiane. Il 23 marzo 1943, infatti, l'unit\u00e0 effettu\u00f2 la posa di un primo campo minato nelle acque di Alghero.\nSegu\u00ec, il 20 giugno dello stesso anno, una nuova missione del genere: in questa occasione il campo minato venne posato tra le isole di Corf\u00f9 e di Pax\u00f2 (Grecia occidentale).\nIl 3 settembre 1943, infine, il \"Buffoluto\" pos\u00f2 un nuovo campo minato nel Golfo di Ajaccio.\nL'annuncio dell'armistizio sorprese la nave nell'Arsenale di La Spezia, dove stava effettuando lavori di manutenzione ai bruciatori delle caldaie. Eccetto le riserve per il proprio armamento, il \"Buffoluto\" non imbarcava munizioni. La sera dell'8 settembre 1943 il comandante della nave, tenente di vascello di complemento Matteo Mori, ordin\u00f2 l'accensione delle caldaie. Alle otto del mattino seguente il comandante in seconda dell'Arsenale ordin\u00f2 al comandante Mori di salpare od autoaffondarsi; la nave lasci\u00f2 l'Arsenale ed alle 9.40 era gi\u00e0 uscita dalla rada della Spezia. Non vi era stato tempo di fare rifornimento di carbone ed acqua, dunque il comandante decise di fare tappa a Portoferraio per rifornirsi, tenendosi sempre nei pressi della costa (data infatti la precaria condizione dei bruciatori, il rischio era che la nave fosse costretta a fermarsi, quindi si decise di tenersi nei pressi della riva per potersi ormeggiare con maggiore facilit\u00e0). Intorno alle tre del pomeriggio del 9 settembre, mentre il \"Buffoluto\" si apprestava a transitare tra la riva e le secche della Meloria, vennero avvistate due unit\u00e0 che provenivano da sud con rotta opposta; alle 15.30 tali imbarcazioni effettuarono delle chiamate mediante i proiettori e la nave italiana (che si trovava in quel momento tra la Meloria ed il porto di Livorno) segnal\u00f2 la sua identit\u00e0 mediante segnalazioni con bandiere. \nCome risposta le navi sconosciute, che erano i grossi posamine tedeschi \"Pommern\" e \"Brandeburg\" provenienti da Livorno, aprirono il fuoco: il \"Buffoluto\" reag\u00ec con i due cannoni e con le mitragliere, ma venne ripetutamente colpito: un primo colpo caduto a bordo falci\u00f2 i serventi del cannone di prua, ed altri danneggiarono seriamente tutta la parte prodiera; un altro proiettile scoppi\u00f2 sul ponte di comando ferendo il comandante Mori ed il timoniere, e ponendo fuori uso i collegamenti tra la ruota del timone ed il timone stesso, che si trovava tutto a sinistra (rendendo cos\u00ec la nave ingovernabile). Mentre si tentava di azionare il sistema di governo ausiliario, la nave, manovrando con le macchine, tent\u00f2 di portarsi all'incaglio, ma il \"Pommern\" ed il \"Brandeburg\", portatisi ormai vicinissimi, continuarono il fuoco, supportati anche dal tiro delle mitragliere tedesche postate sulle banchine del porto di Livorno: il cannone poppiero e le mitragliere del \"Buffoluto\" vennero poste fuori uso, un altro proiettile butt\u00f2 in mare il comandante in seconda (sottotenente di vascello Benvenuti) ed alcuni marinai. A quel punto la nave incendiata e crivellata di colpi venne abbordata da un motoscafo carico di militari tedeschi: il comandante Mori decise per la resa e, mentre i numerosi feriti gravi venivano trasbordati sull'imbarcazione tedesca, i soldati germanici, armi alla mano, presero possesso della malridotta unit\u00e0, che, sotto la scorta di due motopescherecci, venne portata ad ormeggiarsi nel porto di Livorno. \nDue lance a remi mandante dall'Accademia Navale di Livorno recuperarono gli uomini caduti in mare, tra cui il sottotenente di vascello Benvenuti; il comandante Mori, dopo aver distrutto i documenti segreti e distribuito i soldi all'equipaggio, riusc\u00ec a sfuggire alla cattura, andando quindi nell'ospedale della citt\u00e0 toscana.\nIl relitto del \"Buffoluto\" venne trasferito dai tedeschi a La Spezia, ma non venne riparato; il 19 aprile 1945, prima della resa, le truppe tedesche provvidero all'autoaffondamento dell'unit\u00e0. La nave si pos\u00f2 su bassifondali, fortemente sbandata sulla dritta, lasciando emergere le sovrastrutture.\nRimessa a galla nel 1947, la nave venne radicalmente ricostruita (le modifiche comportarono, tra l'altro, una totale ricostruzione delle sovrastrutture e la conversione dell'alimentazione dell'apparato motore da carbone a nafta) e torn\u00f2 in servizio il 7 marzo 1948, trasformata in nave servizio fari e successivamente dotata, con l'ingresso dell'Italia nella NATO, della matricola \"A 5327\".\nDisarmata nel 1971, l'anziana unit\u00e0 venne radiata il 24 gennaio 1973 ed avviata alla demolizione successivamente al 1978."}
{"id": "3496521", "revid": "11959", "url": "https://it.wikipedia.org/wiki?curid=3496521", "title": "\u02bfAl\u012b bin Zayd Bayhaq\u012b", "text": ""}
{"id": "3496531", "revid": "125753212", "url": "https://it.wikipedia.org/wiki?curid=3496531", "title": "Pasquale Sensibile", "text": "\u00c8 figlio di Aldo Sensibile.\nCarriera.\nGiocatore.\nDal 1988 al 2003 ha disputato 275 partite fra Serie C1 e Serie C2 con diverse squadre, segnando 15 gol nel ruolo di mediano.\nDirigente.\nIntrapresa la carriera dirigenziale, il suo primo incarico, nel marzo 2005, \u00e8 quello di consulente dell'area tecnica dell'Hellas Verona. Divenuto responsabile dell'area tecnica, conclude il rapporto con gli scaligeri l'8 settembre 2006 per entrare nello staff della Juventus, in qualit\u00e0 di capo osservatore. A marzo del 2008 viene licenziato dalla societ\u00e0 bianconera.\nIn estate Walter Sabatini lo porta al Palermo come suo collaboratore. Rimane nella societ\u00e0 di Maurizio Zamparini fino al 2009, quando il 18 maggio ha assunto la carica di direttore sportivo del Novara, dopo aver conseguito, il mese precedente, il diploma a Coverciano, per l'abilitazione alla professione di direttore sportivo, con il massimo dei voti.\nCon lui nella dirigenza la societ\u00e0 viene portata dalla Lega Pro Prima Divisione alla promozione in Serie A, grazie alla vittoria nei play-off della Serie B 2010-2011. Nell'aprile del 2010 aveva rinnovato il contratto fino al 2014.\nDopo essersi rivelato uno dei migliori direttori sportivi della stagione, il 13 giugno 2011 viene ufficializzato come direttore sportivo della retrocessa in Serie B. Un annuncio era stato dato anche il 20 maggio da parte del Novara. La sua prima operazione da dirigente blucerchiato \u00e8 quella di scegliere come nuovo allenatore della squadra Gianluca Atzori, che verr\u00e0 poi esonerato in favore di Giuseppe Iachini, abile a condurre la squadra alla promozione. Come rivelato dallo stesso Sensibile, in questa stagione per ben tre volte ha rassegnato le dimissioni respinte dalla societ\u00e0.\nIl 17 dicembre 2012, dopo la 17\u00aa giornata del campionato di \"A\", il tecnico Ciro Ferrara viene esonerato mentre Sensibile rassegna le dimissioni, questa volta accettate dalla societ\u00e0: insieme a lui lascia la Sampdoria anche il suo collaboratore Domenico Teti.\nL'11 novembre 2013 firma un contratto di quattro anni con il , militante in Lega Pro Seconda Divisione, dove assume la carica di direttore sportivo; viene sollevato dall'incarico il 7 aprile 2014, a causa dei risultati negativi della squadra, e risolve consensualmente il contratto il 2 ottobre successivo.\nPassa, sempre nel 2014, alla Roma, chiamato da Walter Sabatini come responsabile dello scouting estero della societ\u00e0 giallorossa. Il 27 luglio 2016 viene ufficializzato il suo arrivo, come direttore sportivo al Trapani Calcio, dove sostituisce Daniele Faggiano. Il 30 novembre 2016 Pasquale Sensibile viene sollevato dall'incarico di D.S. dalla societ\u00e0 granata, poche ore dopo l'esonero di Serse Cosmi.\nIl 2 maggio 2017 \u00e8 ingaggiato dall' al posto dell'esonerato Giuseppe Magalini; si lega alla societ\u00e0 piemontese con un biennale. Il 20 novembre, con la squadra in piena zona play-out, risolve consensualmente il contratto.\nIl 17 febbraio 2022 viene ufficializzato il suo ingaggio come direttore sportivo dal Galatasaray. \nAgente sportivo.\nDal 2019 Sensibile si cancella dall'albo dei dirigenti sportivi e, passato il tempo previsto da regolamento FIGC, diviene agente sportivo e collabora con Federico Pastorello, CEO della P&amp;P Sport Management, come International Relationship Manager occupandosi \u201c\"della supervisione di tutte le informazioni tecniche relative ai giocatori della scuderia al fine di individuare la collocazione migliore; a questo fine terr\u00e0 i contatti internazionali con i club\"\"."}
{"id": "3496542", "revid": "1869172", "url": "https://it.wikipedia.org/wiki?curid=3496542", "title": "\u0160tefan Marko Daxner", "text": "Fu un'importante personalit\u00e0 del Risorgimento slovacco, della generazione di \u013dudov\u00edt \u0160t\u00far.\nBiografia.\nStudi\u00f2 alla scuola latina di O\u017e\u010fany, a Spi\u0161sk\u00e1 Nov\u00e1 Ves, nel liceo di Ro\u017e\u0148ava, al liceo evangelico di Presburgo, l'odierna Bratislava e giurisprudenza nel collegio di Pre\u0161ov. \nNel 1846 pass\u00f2 l'esame di avvocato a Pest e da quell'anno fino al 1872 esercit\u00f2 la professione a Tisovec. Fu ufficiale nell'amministrazione di diversi comitati del Regno d'Ungheria e giudice associato della Corte Commerciale di Debrecen.\nFu membro dell'associazione nazionale \"Tatr\u00edn\". Nel 1847, appena prima della rivoluzione, Daxner deline\u00f2 un programma che raccoglieva le petizioni della nazione slovacca per le libert\u00e0 culturali, politiche e sociali. Fu condannato a morte dalle autorit\u00e0 ungheresi nel 1848, ma fu liberato da J\u00e1n Francisci-Rimavsk\u00fd e dall'esercito austriaco (che combatteva a fianco degli slovacchi contro gli ungheresi) e divenne capitano delle truppe volontarie slovacche nelle campagne rivoluzionarie. \nFu organizzatore dell'adunata nazionale di Liptovsk\u00fd Mikul\u00e1\u0161 del 1848 e coautore delle Petizioni della nazione slovacca.\nFu organizzatore anche dell'adunata nazionale di Martin e autore principale del Memorandum della nazione slovacca (1861). Fu uno dei fondatori della \"Matica slovensk\u00e1\" nel 1863 e del primo liceo slovacco, quello di Rev\u00faca, nel 1862.\nFu sepolto al Cimitero nazionale di Martin."}
{"id": "3496546", "revid": "527359", "url": "https://it.wikipedia.org/wiki?curid=3496546", "title": "Roberto Morrione", "text": "Biografia.\nNel 1962 entr\u00f2 in RAI come giornalista della redazione di RT Rotocalco Televisivo, diretto da Enzo Biagi. Pass\u00f2 poi a TV7, per poi passare nel 1969 al Telegiornale unico che, nel 1976, sarebbe diventato TG1: l\u00ec rimase ed assunse nel 1983 il ruolo di caporedattore della cronaca (direttore Nuccio Fava), dove rest\u00f2 per sette anni (1983-1990), diventando un protagonista nella realizzazione di tutte le edizioni del telegiornale e allevando una redazione di giornalisti destinati a brillanti carriere professionali. Nel 1990 incaric\u00f2 Ennio Remondino di curare un'inchiesta, che all'epoca dest\u00f2 molto scalpore, sui finanziamenti che la CIA avrebbe garantito alla loggia P2. L'inchiesta (trasmessa tra il 28 giugno e il 2 luglio) provoc\u00f2 l'immediata reazione dell'ambasciatore USA in Italia. Il Presidente Francesco Cossiga ne inform\u00f2 il governo. Il TG1 ritenne di confermare la veridicit\u00e0 delle proprie tesi.\nNel 1991 Morrione divent\u00f2 il vicedirettore del TG1 ma senza incarichi operativi e, in seguito, mantiene il ruolo di vicedirettore passando al TG3, dove invent\u00f2 la formula delle copertine dell'edizione delle 19 e cur\u00f2 la rassegna stampa serale. Nel 1993 fu condirettore al TG2 con Paolo Garimberti.\nPassa nel 1994 a dirigere Televideo e nel 1996 RAI International, portando l'Italia e la RAI in milioni di case nei quattro continenti extraeuropei, alla pari con i grandi broadcaster pubblici europei, quali l'inglese BBC, la francofona TV5, la tedesca Deutsche Welle, la spagnola TVE Internacional e la portoghese RTP Internacional.\nNell'aprile 1999 contribu\u00ec alla fondazione di Rai News 24, il primo canale all news del servizio pubblico prodotto interamente in digitale, che diresse con crescenti successi fino al 2006 quando and\u00f2 in pensione dalla Rai per raggiunti limiti di et\u00e0. In quegli anni a Rai News 24 Morrione costitu\u00ec un gruppo di giornalisti investigativi che realizzarono una serie di inchieste coraggiose e originali, tra cui \u201cFallujah. La strage nascosta\u201d sull'uso del fosforo bianco a Falluja, firmata da Sigfrido Ranucci, che porter\u00e0 la fama di Rai News 24 a livello internazionale. Dopo la pensione, cominci\u00f2 a collaborare con don Luigi Ciotti e divent\u00f2 direttore di \"LiberaInformazione\", osservatorio sull'informazione per la legalit\u00e0 e contro le mafie, impegnandosi fortemente nelle battaglie antimafia e nella formazione di giovani redattori del sociale.\nNel corso della sua carriera Morrione ha ricoperto numerosi incarichi nel sindacato dei giornalisti e nell'ordine professionale ed ha avuto per due mandati l'incarico di commissario straordinario del Teatro dell'Opera di Roma.\nMuore il 20 maggio 2011 a Roma per un tumore. Poco dopo la sua morte, su iniziativa di amici, colleghi e familiari, nell'ambito del Premio Ilaria Alpi e con il decisivo sostegno della Rai, viene istituito il premio annuale \"Premio Roberto Morrione per il giornalismo investigativo\"."}
{"id": "3496552", "revid": "767487", "url": "https://it.wikipedia.org/wiki?curid=3496552", "title": "Giovanni Petucco", "text": "Biografia.\nInizi\u00f2 a lavorare fin dalla giovanissima et\u00e0 presso le Manifatture Ceramiche di Nove, studi\u00f2 alla locale Scuola d'Arte sotto la direzione di Roberto Rosati e poi all'Accademia di belle arti di Venezia.\nNel 1942, al termine degli studi a Venezia, torn\u00f2 a Nove e cominci\u00f2 l'insegnamento presso la Scuola d'Arte, in seguito divenuta Istituto d'Arte, diretta da Andrea Parini, e nel 1945 fond\u00f2, in societ\u00e0 con Andrea Tolio e Gino Cuman, la manifattura per la produzione di ceramiche artistiche \"Petucco &amp; Tolio\". \nNel 1954 fu invitato da Leoncillo Leonardi a ricoprire il ruolo di docente all'Accademia di belle arti di Roma ma rifiut\u00f2 l'incarico per continuare la sua attivit\u00e0 di insegnante, scultore e ceramista a Nove.\nDal 1947 al 1960 presenta sue opere personali a varie edizioni delle Biennali d'Arte di Venezia e delle Triennali di Milano, ed espone presso gallerie d'arte in alcune citt\u00e0 europee.\nGiovanni Petucco muore a Nove nel 1961."}
{"id": "3496556", "revid": "158913", "url": "https://it.wikipedia.org/wiki?curid=3496556", "title": "Roma citt\u00e0 libera (La notte porta consiglio)", "text": ""}
{"id": "3496559", "revid": "6923", "url": "https://it.wikipedia.org/wiki?curid=3496559", "title": "Risultati del motomondiale 1962", "text": "I risultati completi del motomondiale 1962 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3496562", "revid": "339392", "url": "https://it.wikipedia.org/wiki?curid=3496562", "title": "Locomotiva FS 915", "text": ""}
{"id": "3496572", "revid": "1442080", "url": "https://it.wikipedia.org/wiki?curid=3496572", "title": "ATP Bologna Outdoor 1995 - Doppio", "text": "Il doppio del torneo di tennis ATP Bologna Outdoor 1995, facente parte dell'ATP Tour, ha avuto come vincitori Byron Black e Jonathan Stark che hanno battuto in finale Libor Pimek e Vince Spadea 7-5, 6-3."}
{"id": "3496575", "revid": "486946", "url": "https://it.wikipedia.org/wiki?curid=3496575", "title": "Yolanthe Cabau van Kasbergen", "text": ""}
{"id": "3496578", "revid": "1245083", "url": "https://it.wikipedia.org/wiki?curid=3496578", "title": "Buffoluto (A 5327)", "text": ""}
{"id": "3496580", "revid": "1318658", "url": "https://it.wikipedia.org/wiki?curid=3496580", "title": "San Juan Opico", "text": "San Juan Opico (meglio nota come Opico) \u00e8 un comune del dipartimento di La Libertad, in El Salvador, distante 40 chilometri da San Salvador, la capitale.\nStoria.\nOpico fu fondato nel 1572 come un piccolo villaggio pipil. Ottenne il titolo di citt\u00e0 il 4 febbraio 1881.\nGeografia fisica.\nConfina a nord con San Pablo Tacachico, a sud con Ciudad Arce e Colon, a est con Quezaltepeque e San Matias, ad ovest con Coatepeque\nMonumenti e luoghi d'interesse.\nIn questo comune si trovano i siti archeologici di Joya de Cer\u00e9n e San Andr\u00e9s che risalgono al VII secolo e sono protetti dal UNESCO.\nIl nome Opico Viene dal nahuatl (\"Yulupico\"). che col passare degli anni \u00e8 diventato Opico. che significa \"citt\u00e0 dove si strappano i cuori\" o \"citt\u00e0 dei sacrifici\".\nNelle rovine di San Andr\u00e9s si possono ancora vedere i cerchi usati per offrire olocausti al dio della pioggia Tlaloc, infatti il nome \u00e8 composto da: \"O\" simboleggia il cuore, \"PI\" (strappare) e infine \"CO\" il suffisso locativo."}
{"id": "3496581", "revid": "1372005", "url": "https://it.wikipedia.org/wiki?curid=3496581", "title": "Bertrada di Pr\u00fcm", "text": "Biografia.\nSecondo alcuni storici, era figlia di Ugoberto, della famiglia degli Ugobertini e sinscalco e conte palatino alla corte merovingia durante i regni di Teodorico III e Childeberto III, e di Irmina di Oehren, mentre secondo altri era figlia del re dei Franchi Teodorico III e della sua sposa Clotilde Doda, ed era andata sposa ad uno dei figli di Ugoberto e della sua consorte Irmina di Oehren. Il nome del marito resta ignoto.\nTra i suoi figli vi fu Cariberto (o Eriberto) di Laon (prima del 696 - 747), che fu il padre di Bertrada la Giovane (o Bertrada la Piedona), moglie di Pipino il Breve: Bertrada di Pr\u00fcm fu dunque bisnonna di Carlo Magno.\nElla fu, con il figlio Cariberto, fondatrice dell'abbazia di Pr\u00fcm nel 721 e benefattrice di quella di Echternach."}
{"id": "3496582", "revid": "818832", "url": "https://it.wikipedia.org/wiki?curid=3496582", "title": "Buffoluto (posamine)", "text": ""}
{"id": "3496584", "revid": "287204", "url": "https://it.wikipedia.org/wiki?curid=3496584", "title": "Derby del cuore", "text": "Il Derby del cuore, nato nel 1990 a Roma, \u00e8 una manifestazione a scopo benefico in cui attori e cantanti, nonch\u00e9 tifosi e simpatizzanti di varie squadre di calcio (tra cui Roma, Lazio, Milan e Inter) giocano partite con i colori della propria squadra del cuore.\nFinora sono state realizzate 20 edizioni a Roma allo Stadio Olimpico e 10 edizioni a Milano nello stadio Meazza pi\u00f9 altre in altri stadi italiani ed a Monaco.\nLe manifestazioni sono state organizzate e prodotte da Giancarlo Salvatori ed il suo socio con la diretta televisiva di Canale 5, Italia 1, Rai3, Rai2, Sky Sport 1.\nStoria.\nL'idea per una partita di solidariet\u00e0 venne a Salvatori quando, durante gli allenamenti settimanali della Nazionale Attori, l'allenatore, per formare le due squadre e non scontentare nessuno, ricorreva anche al sorteggio \u201cpari e dispari\u201d che dava l'opportunit\u00e0 al vincitore di scegliersi i compagni di squadra. Un giorno, principalmente per gli \"sfott\u00f2\" del tipo \u201c...non sei capace perch\u00e9 sei della Lazio...\" (e viceversa), Giancarlo Salvatori e il suo socio, responsabili della Nazionale Italiana Attori, ebbero l'idea di fare in un allenamento la suddivisione in base alla \"fede\" calcistica dei singoli personaggi: Romanisti da una parte e Laziali dall'altra. Fu partita vera e si not\u00f2 immediatamente un maggior interesse anche tra i pochi curiosi intorno al campo del CONI.\nIn occasione di un incontro di calcio per beneficenza in programma allo stadio Flaminio di Roma con la collaborazione dell'Ospedale Fatebenefratelli di Villa San Pietro sulla via Cassia, il cui incasso doveva servire per costruire l'\"Unit\u00e0 di Terapia Intensiva Coronarica\" presso lo stesso Ospedale, Salvatori e il socio pensarono di provare ad effettuare il Derby del cuore (la motivazione imponeva tale titolo) tra attori e cantanti tifosi e simpatizzanti della Roma e della Lazio.\nFu un grande successo di pubblico con 16.000 spettatori paganti e L. 150.000.000 di incasso che hanno contribuito alla realizzazione dell'U.T.I.C.\nDa quel momento il derby diventa un appuntamento annuale. Il quarto si gioca allo Stadio Olimpico di Roma e Mediaset lo trasmette su Canale 5: l'incasso \u00e8 di circa 800.000.000 di lire e vede circa 60.000 persone. L'evento si ripete puntualmente e, alla settima edizione, raggiunge il record di 83.000 presenze per un incasso di 1.260.000.000 di lire tanto da indurre il Corriere dello Sport a titolare la prima pagina \u201cOlimpico del Cuore\u201d. Giancarlo Salvatori ripete il successo anche al San Paolo di Napoli, allo Stadio Louis II del Principato di Monaco e a Genova allo Stadio Luigi Ferraris.\nIn totale sono stati distribuiti in beneficenza \u20ac. 7.084.620,00 (L.13.717.737.167) e sono stati presenti negli stadi 1.070.200 spettatori.\nIl totale degli incassi dei biglietti sono stati sempre tutti rigorosamente devoluti al 100% in beneficenza, e consegnati edizione per edizione agli Enti beneficiari in conferenza stampa."}
{"id": "3496586", "revid": "547034", "url": "https://it.wikipedia.org/wiki?curid=3496586", "title": "Liabinae", "text": "Liabinae \u00e8 una sottotrib\u00f9 di piante angiosperme dicotiledoni della famiglia delle Asteraceae.\nEtimologia.\nIl nome della sottotrib\u00f9 deriva dal suo genere tipo \"Liabum\" .\nIl nome scientifico di questa sottotrib\u00f9 \u00e8 stato definito per la prima volta dai botanici Barth\u00e9lemy Charles Joseph Dumortier (Tournai, 3 aprile 1797 \u2013 9 giugno 1878), botanico, naturalista e politico belga e Alexandre Henri Gabriel de Cassini (1781 \u2013 1832), botanico e naturalista francese, nella pubblicazione \"Analyse des Familles de Plantes: avec l'indication des principaux genres qui s'y rattachent. Tournay - 31\" del 1829.\nDescrizione.\nLe specie di questa sottotrib\u00f9 hanno un ciclo biologico perenne. Le dimensioni variano: da piante erbacee a arbusti, fino a piccoli alberi (in \"Ferreyranthus\" alcune specie sono alte fino a 6 metri). La maggioranza dei generi di questa sottotrib\u00f9 hanno delle specie che sono prive di latice (\"Ferreyranthus\", \"Liabum\" e \"Oligactis\"). La pubescenza in genere \u00e8 bianco-tomentosa, ed \u00e8 formata da peli semplici e si trova sugli steli e sulle superfici abassiali delle foglie, talvolta all'apice delle brattee involucrali. In alcuni casi la pubescenza \u00e8 rigida.\nLe foglie in genere sono disposte lungo il fusto in modo opposto (possono essere presenti delle rosette basali); sono picciolate o raramente sono sessili. Alla base delle foglie possono essere presenti delle pseudostipole o dei dischi nodali, talvolta fusi nella guaina. Il contorno della lamina pu\u00f2 essere intero con forme da lineare ad ampiamente triangolari, ovali, oblanceolate o ellittiche (raramente pennatosetto). Le venature sono trinervate, pennate o palmate. I bordi, se con sono continui, possono essere dentati in modo acuto o lobato. La superficie pu\u00f2 essere liscia oppure bollosa (\"Dillandia\"). La consistenza in genere \u00e8 fogliacea oppure carnosa.\nL'infiorescenza \u00e8 formata da capolini di tipo radiato eterogamo. I capolini possono essere raccolti in formazioni corimbose (\"Liabum solidageniu\"), subcimose o tirsoidi oppure sono singoli (monocefali) con peduncoli (raramente sono sessili). La struttura dei capolini \u00e8 quella tipica delle Asteraceae: un peduncolo, a volte allungato (\"Dillandia subumbellata\"), sorregge un involucro a forma da cilindrica a emisferica composto da diverse squame (o brattee) disposte in pi\u00f9 serie in modo embricato e scalato che fanno da protezione al ricettacolo sul quale s'inseriscono due tipi di fiori: quelli esterni ligulati, disposti a raggiera e quelli interni tubulosi molto pi\u00f9 numerosi. Il ricettacolo, alveolato, spesso con creste o punte sporgenti, \u00e8 nudo (senza pagliette).\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori si dividono in due tipi: del raggio e del disco. I fiori del raggio (ligulati e zigomorfi) sono di solito presenti (da 3 a 320), sono femminili e fertili. I fiori del disco (tubulosi e actinomorfi, da 3 a 150) sono in genere ermafroditi.\nI frutti sono degli acheni con pappo. La forma dell'achenio varia da prismatica a affusolata. Il pappo, pi\u00f9 o meno a due serie, pu\u00f2 essere completamente assente, o formato da barbe apicali, oppure setoloso, oppure ancora formato da 30 \u2013 50 setole capillari.\nDistribuzione e habitat.\nLe specie di questa sottotrib\u00f9 sono distribuite tra il Messico e l'Argentina.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe piante di questa voce appartengono alla trib\u00f9 Liabeae della sottofamiglia Vernonioideae. Questa assegnazione \u00e8 stata fatta solo ultimamente in base ad analisi di tipo filogenetico sul DNA delle piante. Precedenti classificazioni descrivono queste piante nella sottofamiglia Cichorioideae oppure (ancora prima) i vari membri di questo gruppo, a dimostrazione della difficolt\u00e0 di classificazione delle Liabeae, erano distribuiti in diverse trib\u00f9: Vernonieae, Heliantheae, Helenieae, Senecioneae e Mutisieae.\nLe seguenti caratteristiche sono condivise dalla maggior parte delle specie della sottotrib\u00f9:\nIn base agli ultimi studi filogenetici \u00e8 stata chiarita abbastanza bene la struttura interna della sottotrib\u00f9. Da queste analisi risulta che i generi \"Liabum\" e \"Sampera\" insieme formano un clade monofileico (ossia un \u201cgruppo fratello\u201d) e rappresentano il \"core\" della sottotrib\u00f9 (l'ultimo gruppo che si \u00e8 formato); i generi \"Dillandia\" e \"Oligactis\" che in analisi precedenti risultavano parafiletici , ora sono stati risolti (\"Oligactis\" si \u00e8 separato dal gruppo prima di \"Dillandia\"). Tutti e quattro i generi (\"Liabum\", \"Sampera\", \"Dillandia\" e \"Oligactis\"), insieme al genere \"Ferreyranthus\" formano un \u201cgruppo fratello\u201d. Il genere \"Ferreyranthus\" (\"basale\" del gruppo) \u00e8 quindi il primo ad essersi diviso.\nRimangono tuttavia alcuni problemi. Una ricerca recente ha riscontrato che due specie di \"Sampera\" (\"S. coriacea\" e \"S. cuatrecasasii\") sono nidificate all'interno delle specie del genere \"Liabum\". Inoltre non \u00e8 ancora stata risolta chiaramente la posizione del genere \"Ferreyranthus\": in alcuni \"alberi\" filogenetici risulta in posizione politomica con il resto della sottotrib\u00f9 Liabinae, ma anche con un gruppo comprendente tutte le altre sottotrib\u00f9 della trib\u00f9 Liabeae. Anche il genere \"Cacosmia\" per il momento ha una posizione incerta tra la sottotrib\u00f9 Liabinae e la sottotrib\u00f9 Sinclairiinae.\nIl cladogramma seguente tratto dallo studio citato mostra l'attuale conoscenza della sottotrib\u00f9.\nI caratteri pi\u00f9 significativi per la sottotrib\u00f9 sono:\nIl numero cromosomico delle specie della sottotrib\u00f9 \u00e8: 2n = da 12 a 39 (mediamente 2n = 18).\nComposizione della sottotrib\u00f9.\nLa sottotrib\u00f9 comprende 5 generi e 62 specie.\nUn recente ritrovamento di una seconda specie del genere \"Bishopanthus\" ha permesso di collocare, per il momento, le specie di questo genere nella sottotrib\u00f9 di questa voce in base alle caratteristiche dello stilo e dei particolari cristalli di rafidi dell'achenio.\nVoci correlate.\nGeneri di Asteraceae"}
{"id": "3496587", "revid": "1652635", "url": "https://it.wikipedia.org/wiki?curid=3496587", "title": "Canetti", "text": ""}
{"id": "3496588", "revid": "4175", "url": "https://it.wikipedia.org/wiki?curid=3496588", "title": "Teatro comunale (Imola)", "text": ""}
{"id": "3496589", "revid": "1442080", "url": "https://it.wikipedia.org/wiki?curid=3496589", "title": "Ordina Open 1995 - Doppio", "text": "Il doppio del torneo di tennis Ordina Open 1995, facente parte dell'ATP Tour, ha avuto come vincitori Richard Krajicek e Jan Siemerink che hanno battuto in finale Hendrik Jan Davids e Andrej Ol'chovskij 7-5, 6-3."}
{"id": "3496591", "revid": "439913", "url": "https://it.wikipedia.org/wiki?curid=3496591", "title": "Yolanthe Sneijder", "text": ""}
{"id": "3496592", "revid": "1543377", "url": "https://it.wikipedia.org/wiki?curid=3496592", "title": "Club Atl\u00e9tico River Plate 1921", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1921.\nStagione.\nReduce dalla vittoria nella stagione precedente, il club affront\u00f2 il campionato del 1921, organizzato dalla Asociaci\u00f3n Amateurs de Football, con diversi cambiamenti nella rosa. Con 25 vittorie all'attivo riusc\u00ec a piazzarsi al secondo posto, superato dal Racing Club de Avellaneda, che vinse 30 delle 38 gare a disposizione."}
{"id": "3496593", "revid": "228587", "url": "https://it.wikipedia.org/wiki?curid=3496593", "title": "Risultati del motomondiale 1963", "text": "I risultati completi del motomondiale 1963 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3496599", "revid": "547034", "url": "https://it.wikipedia.org/wiki?curid=3496599", "title": "Peak District", "text": "Il Peak District \u00e8 un'area montuosa di circa 1.440 km\u00b2 dell'Inghilterra centro-settentrionale. Si tratta di una propaggine meridionale dei Monti Pennini, la quale si estende perlopi\u00f9 nel nord del Derbyshire (Midlands Orientali), ma anche tra le contee del Cheshire, della Grande Manchester, dello Yorkshire meridionale, dello Staffordshire e dello Yorkshire occidentale, formando quello che, dal 1951, \u00e8 il parco nazionale noto con il nome Peak District National Park, la prima zona dichiarata protetta dal governo della Gran Bretagna. La regione storica di Peak District sfugge in realt\u00e0 ai confini imposti dal parco, che non includono le grandi citt\u00e0, le cave e le aree industriali.\nCon i suoi circa 22.000.000 di turisti in media all'anno, il cui numero \u00e8 sceso solo a causa della pandemia di COVID-19, il \"Peak District National Park\" risulta il parco nazionale pi\u00f9 visitato d'Europa, secondo al mondo solo dopo quello del Fuji, in Giappone. Dal 1966 \u00e8 stato insignito dal Consiglio d'Europa del Diploma europeo delle aree protette.\nAbitato dai tempi del Mesolitico, nel sito si rintracciano testimonianze della presenza umana del Neolitico, dell'Et\u00e0 del Bronzo e dell'Et\u00e0 del ferro. Quando poi vi giunsero i romani e gli anglosassoni, la zona rimase in gran parte agricola, con l'attivit\u00e0 dell'estrazione mineraria iniziata nel Medioevo. Richard Arkwright costru\u00ec un cotonificio durante la rivoluzione industriale, in concomitanza con il declino dell'attivit\u00e0 mineraria e l'aumento dei lavori nelle cave di recente inaugurate. Il turismo \u00e8 giunto in zona grazie alle ferrovie, con i visitatori che dal Novecento si sono interessati all'area per via dei suoi paesaggi, delle grotte, delle terme e di alcuni insediamenti di rilevanza storico-architettonica.\nDescrizione.\nGeografia fisica e topografia.\nIl Peak District costituisce l'estremit\u00e0 meridionale dei monti Pennini. Gran parte di quanto compreso nel parco si trova al di sopra dei 300 m, con il punto pi\u00f9 alto situato a Kinder Scout (636 m). Nonostante la sua denominazione, il paesaggio del parco vanta meno cime ripide di quante siano le colline dolci, le pianure, le valli, le gole calcaree e le scarpate di arenaria. L'area prevalentemente rurale \u00e8 circondata da conurbazioni e grandi aree urbane, tra cui Manchester, Huddersfield, Sheffield, Derby e Stoke-on-Trent.\nI confini del parco nazionale sono stati tracciati in maniera molto precisa nell'area del Dark Peak e del White Peak, mentre il pi\u00f9 ampio Peak District \u00e8 meno ben definito. Il Dark Peak si compone come una brughiera perlopi\u00f9 disabitata, presentandosi con scarpate di arenaria nel Peak District settentrionale e fino ai suoi margini orientali e occidentali. Tale area racchiude il White Peak centrale e meridionale, dove si trova la maggioranza degli insediamenti, dei terreni agricoli e delle gole calcaree. Tre delle \"National Character Area\" (in acronimo NCA, ovvero delle aree considerate in Gran Bretagna dal grande valore ambientale, geologico e storico) sottoposte alla tutela dell'ente pubblico non dipartimentale di Natural England si estendono proprio nella zona protetta. Il Dark Peak NCA comprende le sezioni settentrionali e orientali del Dark Peak, mentre il White Peak NCA la quasi totalit\u00e0 del White Peak. I margini occidentali del Dark Peak sono compresi nel South West Peak NCA, dove hanno sede terreni agricoli e zone di pastura contornate da formazioni di arenaria e brughiere. Al di fuori del parco, il pi\u00f9 ampio Peak District spesso accorpa l'area approssimativamente localizzata tra Disley e Sterndale Moor, inclusi Buxton e il canale di Peak Dale. Autori che compiono valutazioni pi\u00f9 estensive includono nella classificazione alcuni punti di interesse fluviale e delle colline pedemontane, come le valli del fiume Churnet e del basso Derwent. La regione \u00e8 per lo pi\u00f9 circondata da pianure, con le brughiere geologicamente composte di arenaria tipiche dei Pennini meridionali a nord separate approssimativamente dalle valli di Chew, Colne e Holme.\nIl parco nazionale copre 1.440 km\u00b2, sviluppandosi nel grosso della regione del Derbyshire e, in maniera pi\u00f9 lata, in Staffordshire, Cheshire, Grande Manchester e Yorkshire meridionale e occidentale. I suoi limiti settentrionali sono da individuarsi sulla A62 all'altezza tra Huddersfield e Oldham; il punto pi\u00f9 meridionale, invece, \u00e8 sulla A52 vicino ad Ashbourne. I confini sono stati tracciati per escludere le aree edificate e industriali; in particolare, Buxton e le cave alla fine del canale di Peak Dale sono circondate su tre lati dal parco. Bakewell e molti insediamenti si trovano nel parco nazionale, cos\u00ec come vaste aree rurali dello Sheffield occidentale. Nel 2010, Peak District \u00e8 diventato il quinto parco nazionale pi\u00f9 grande in Inghilterra e Galles. Nel Regno Unito, la designazione come parco nazionale comporta che le attivit\u00e0 di supervisione ricadano in capo a enti pubblici, con le varie restrizioni imposte da provvedimenti legislativi o regolamentari. La zona protetta non \u00e8 esclusivamente compresa nel demanio pubblico, essendo infatti presenti appezzamenti in mano a privati.\nIl National Trust, un ente di beneficenza che tutela i paesaggi storici e naturali, possiede circa il 12% di quanto \u00e8 compreso nel parco nazionale. Le aree demaniali note come High Peak, White Peak e Longshaw includono punti di interesse ecologico o geologico quali Bleaklow, Derwent Edge, Hope Woodlands, Kinder Scout, la valle di Manifold, Mam Tor, Dovedale, Milldale e il passo di Winnats. L'ente parco possiede circa il 5%; altri importanti proprietari terrieri includono diverse societ\u00e0 idriche.\nGeologia.\nIl Peak District \u00e8 formato quasi interamente da rocce sedimentarie del periodo Carbonifero. Esse costituiscono il calcare carbonifero situato al di sopra delle pietre molari, con percentuali del combustibile fossile rintracciate in quantit\u00e0 maggiori alle estremit\u00e0 sotto forma di rare rocce ignee, tra cui tufi e conglomerati. La struttura geologica generale \u00e8 quella di un ampio duomo, i cui margini occidentali sono stati intensamente esposti a faglie e pieghe. L'orogenesi e l'erosione hanno levigato la parte superiore del duomo di Derbyshire rivelando un affioramento roccioso concentrico con del carbone distribuito ai margini orientale e occidentale, calcare carbonifero al centro e pietre molari nei punti di contatto. Il bordo meridionale del duomo del Derbyshire \u00e8 ricoperto da arenaria risalente al Triassico, ma l'impatto della stessa ha scarsa incidenza sulla geologia locale. Il White Peak origina una sezione centrale e meridionale caratterizzata da calcare carbonifero trovato in corrispondenza o vicino alla superficie. Il Dark Peak a nord, est e ovest \u00e8 caratterizzato da affioramenti di pietre molari e ampie distese di brughiera.\nI movimenti della terra dopo il periodo Carbonifero hanno provocato l'innalzamento dell'area e, in particolare a ovest, il piegamento degli strati rocciosi lungo gli assi nord-sud. La regione \u00e8 stata sollevata lungo un asse nord-sud generando la forma di un duomo, con gli shale e le arenarie consumate dall'erosione fin quando non \u00e8 affiorato il calcare. Alla fine di questo periodo, la crosta terrestre si abbass\u00f2 di livello, con il risultato che l'area fin\u00ec per diventare un fondale marino e un ottimo deposito per variet\u00e0 di nuove rocce. Qualche tempo dopo la sua deposizione, nel calcare si sono formati filoni minerali, in gran parte compromessi ai tempi dei romani nell'esecuzione dei lavori di estrazione del piombo.\nIl Peak District \u00e8 rimasto coperto dai ghiacci in almeno una delle ere glaciali degli ultimi due milioni di anni, probabilmente nel corso del medio Pleistocene (circa 450.000 anni fa), come si intuisce dallo studio dei massi e delle argille rinvenibili un po' ovunque. Non sub\u00ec invece la stessa sorte nell'ultimo periodo glaciale, che raggiunse il picco circa 20.000-22.000 anni fa; ad ogni modo, un misto di ghiaccio del mare d'Irlanda e del Lake District lamb\u00ec i suoi margini occidentali. Le acque di disgelo glaciale erosero un complesso di canali dalla forma irregolare proprio nella zona del parco. Sempre nella stessa fase, lo scioglimento delle acque prima in stato solido contribu\u00ec alla formazione e allo sviluppo di molte grotte nel settore calcareo. Dei resti di animali che vagavano per la zona sono stati trovati in diverse grotte.\nVari tipi di roccia sottosuolo influenzano fortemente il paesaggio e ne determinano il tipo di vegetazione che cresce, cos\u00ec come, di conseguenza, la vita animale presente nell'area. Il calcare presenta svariate fessure ed \u00e8 solubile in acqua, con il risultato che i corsi d'acqua sono riusciti a scavare valli strette e profonde. Un impatto non trascurabile hanno avuto i percorsi sotterranei compiuti dalle falde, che hanno di certo condizionato la formazione delle grotte. Le pietre molari restano insolubili ma sono porose, avendo la caratteristiche di assorbire l'acqua che filtra al loro interno fin quando non incontrano gli scisti meno attraversabili sottostanti. \u00c8 a quel punto che, impossibilitata a procedere sottoterra, la sorgente raggiungere la quota della superficie e vede la luce del sole. Gli scisti sono friabili e assai vulnerabili al gelo, circostanza che rende alcune aree vulnerabili alle frane, come nel caso di Mam Tor.\nIdrografia.\nSono diversi i fiumi che hanno sorgenti sugli altopiani della brughiera del Dark Peak e sulle alte creste del White Peak. Molti dei corsi d'acqua nel Dark Peak e nelle latitudini esterne andarono arginati per generare bacini idrici idonei alla fornitura di acqua potabile. Un'altra motivazione che port\u00f2 alla costituzione di argini era legata alla necessit\u00e0 di realizzare mulini ad acqua e briglie. I serbatoi del canale di Longdendale furono completati nel febbraio del 1877 per fornire acqua di compensazione, assicurando un flusso continuo nel fiume Etherow, che era essenziale per l'industria locale e forniva acqua potabile a Manchester. In un rapporto per il Manchester Corporation, John Frederick Bateman scrisse nel 1846:\nLa sezione occidentale \u00e8 attraversata dall'Etherow, dal Goyt e dal Tame, tutti affluenti del Mersey. Il nord-est \u00e8 invece drenato dagli affluenti del fiume Don. Tra gli affluenti del Trent che procedono verso sud e verso est il Derwent \u00e8 il principale. Questo comincia su Bleaklow appena ad est di Glossop e procede attraverso la valle meridionale di Derwent, dove si lega ai bacini idrici di Howden, di Derwent e di Ladybower. I serbatoi dell'alta valle del Derwent videro la luce all'inizio alla met\u00e0 del XX secolo per fornire acqua potabile alle Midlands Orientali e allo Yorkshire meridionale.\nTra gli altri affluenti distribuiti nella regione che si possono segnalare figurano il Noe e il Wye, il Manifold e il Dove nel sud-ovest, le cui sorgenti si trovano presso Axe Edge Moor e il cui percorso termina nel Trent. Il fiume Dane sfocia nel Weaver nel Cheshire.\nNon si rintracciano canali nel parco nazionale, eccezion fatta per i canali di Standedge, compresi nel pi\u00f9 vasto sistema idrico dell'Huddersfield all'estremo nord. All'esterno del parco, le acque del Dark Peak alimentano il Macclesfield, l'Ashton e i canali stretti di Huddersfield e le acque del White Peak alimentano il canale di Cromford. Quello di Peak Forest ha trasportato con s\u00e9 calce dalle cave di Dove Holes per il settore edile. Esso termina nel bacino del Bugsworth e il tragitto segue i binari della tratta ferroviaria di Peak Forest.\nIl canale di Cromford, che scorre da Cromford al canale di Erewash, serviva le miniere di piombo nei cotonifici di Wirksworth e di Richard Arkwright. Il canale di Caldon, il quale parte da Froghall, \u00e8 stato realizzato per trasportare calcare dalle cave di Cauldon Low per l'industria siderurgica e per recapitare silice a quella della ceramica.\nStoria.\nDalla Preistoria al Basso Medioevo.\nLa zona fu abitata gi\u00e0 in epoche molto lontane, come dimostrano i manufatti in selce risalenti al Mesolitico e le prove paleo-ambientali provenienti dalle grotte di Dovedale e dei dintorni. I segni dell'attivit\u00e0 del Neolitico includono monumentali terrapieni o tumuli come quello sulla collina di Margery.\nDurante l'Et\u00e0 del bronzo vivevano varie comunit\u00e0 dedite perlopi\u00f9 all'agricoltura; il lascito di queste comunit\u00e0 risultano essenzialmente gli henge di Arbor Low, vicino a Youlgreave, e il cerchio di pietre delle Nine Ladies a Stanton Moor. Nello stesso arco temporale, cos\u00ec come nell'Et\u00e0 del ferro, furono create fortezze di collina come quella di Mam Tor. Quando vi giunsero i romani la presenza di vari minerali fu ampiamente sfruttata, specie con riferimento al piombo estratto dall'area di Buxton (\"Aquae Arnemetiae\") e destinato a soddisfare la forte domanda di quell'elemento chimico.\nLe principali teorie sull'origine del toponimo \"Peak\" non vedono un collegamento con il termine che in lingua inglese vuol dire \"picco\", ma con i pecset, una trib\u00f9 anglosassone che abitava le parti centrali e settentrionali dell'area dal VI secolo d.C., cio\u00e8 quando apparteneva il territorio rientrava nel regno di Mercia. Interessanti a livello archeologico risultano i ritrovamenti dei tumuli di epoca anglosassone, tra cui Benty Grange, dove \u00e8 stato trovato l'elmo omonimo.\nMiniera e cava.\nNel Medioevo e nella prima et\u00e0 moderna l'area era prevalentemente utilizzata a scopo agricolo e come zona di pastura. A partire dal XVI secolo, la ricchezza mineraria e geologica assunse un valore ancor pi\u00f9 significativo, poich\u00e9, oltre al piombo e al carbone, assunse interesse l'estrazione della fluorite, del rame dalle miniere di Ecton, dello zinco, del ferro, del manganese e dell'argento. La viaggiatrice inglese Celia Fiennes, nel corso del suo passaggio presso il Peak District nel 1697, scrisse di:\nLe prove dei lavori per l'estrazione del carbone si possono individuare tra Glossop e le cosiddette \"The Roaches\" e da Stocksbridge a Baslow. A oriente dei segni tangibili si scorgono all'estremit\u00e0 occidentale del bacino carbonifero dello Yorkshire meridionale, a occidente nella fetta del Cheshire compresa nel bacino carbonifero del Lancashire. L'attivit\u00e0 estrattiva avviata nel Medioevo prosegu\u00ec in maniera alterna nel corso dei secoli successivi e raggiunse l'apice nel Settecento e all'inizio dell'Ottocento, proseguito fino ai primi anni del Novecento. La prima estrazione mineraria ebbe luogo intorno agli affioramenti rocciose, dove i minatori potevano scavare pi\u00f9 con facilit\u00e0 nel cuore delle colline. A Goyt's Moss e Axe Edge Moor le tracce dell'estrazione rimangono le pi\u00f9 evidenti in assoluto, accresciute da quando si procedette con le macchine a vapore all'estrazione del carbone esaurendo quasi del tutto le miniere. Il carbone portato alla luce dall'est era usato nella fusione del piombo e quello dell'ovest per bruciare la calce.\nL'estrazione del piombo raggiunse il picco nei secoli XVII e XVIII; alte concentrazioni sono state trovate nell'area di questo periodo, insieme alla torba su Kinder Scout, suggerendo che si verific\u00f2 la fusione del piombo. L'estrazione di quest'ultimo, un sottoprodotto dell'estrazione di fluorite, barite e calcite, cal\u00f2 dalla met\u00e0 del XIX secolo: l'ultima grande miniera and\u00f2 chiusa nel 1939. I pozzi a campana venivano realizzati quando i minerali si trovavano particolarmente vicini alla superficie. La fluorite \u00e8 chiamata localmente Blue John, il cui nome deriva forse dal francese \"bleu et jaune\", espressione che ne descrive il colore. Il Blue John non viene estratto in grande quantit\u00e0 e attualmente la media si ferma a poche centinaia di chilogrammi ogni anno per usi ornamentali e legati alle tombe. La grotta di Blue John a Castleton \u00e8 una grotta turistica aperta ai visitatori in cui \u00e8 possibile ammirare come avvengono le operazioni di estrazione tramite delle simulazioni. L'estrazione mineraria su piccola scala avviene nella grotta di Treak Cliff.\nL'estrazione industriale di calcare per produrre carbonato di sodio cominci\u00f2 intorno a Buxton nel 1874. Nel 1926 l'attivit\u00e0 di lavorazione della calce a Buxton fin\u00ec sotto la supervisione dell'ICI. L'estrazione di pietra calcarea e arenaria su larga scala fior\u00ec con il declino della domanda di piombo, rimanendo un settore importante anche se gli ambientalisti ne contestano ad oggi la prosecuzione dei lavori. Delle dodici grandi cave di calcare in funzione, Tunstead risulta una delle pi\u00f9 grandi d'Europa. La produzione totale di calcare ha raggiunto cifre notevoli in tempi recenti: quando si tocc\u00f2 il picco nel 1990, si producevano 8,5 milioni di tonnellate.\nSviluppo dell'industria tessile.\nIl settore tessile ha avuto una storia lunga centinaia di anni, considerando che gi\u00e0 nel XIV secolo nell'area si commerciava in lana grezza. Vari abili filatori e sarti vissero in zona grazie all'esercizio della propria professione fino a quando, nel 1780, Richard Arkwright svilupp\u00f2 macchinari idonei a produrre tessuti pi\u00f9 velocemente e di qualit\u00e0 migliore. I primi cotonifici Arkwright si presentavano sotto forma di costruzioni semplici, strette, larghe e basse circa 2,7 m, con l'altezza del soffitto pari a soli 1,8-2,4 m e illuminata esclusivamente dalla luce del giorno. Il funzionamento delle nuove macchine avveniva grazie all'impiego di ruote idrauliche. Il Peak costituiva il luogo ideale per l'esercizio dell'attivit\u00e0 avviata da Arkwright, in virt\u00f9 dei suoi fiumi e dell'atmosfera umida. La manodopera locale si esaur\u00ec rapidamente e negli impianti di Litton Mill e Cressbrook, nella valle di Millers Dale, giunsero a lavorare bambini dell'et\u00e0 di appena quattro anni dalla workhouse di Londra in veste di apprendisti.\nMan mano che la tecnologia progrediva, le valli strette si rivelarono inadatte rispetto ai mulini a vapore pi\u00f9 grandi, ma quelli del Derbyshire continuarono a operare per il commercio di finiture e di prodotti di nicchia. Glossop benefici\u00f2 dell'industria tessile, in quanto la sua economia era legata a una tradizione di filatura e tessitura che era proseguita per tutto il periodo della rivoluzione industriale. Fino alla prima guerra mondiale, Glossop rest\u00f2 il quartier generale della pi\u00f9 grande tipografia di calic\u00f2 del mondo, ma dopo il crollo di Wall Street del 1929 la crisi si abbatt\u00e9 inesorabilmente sulla struttura compromettendola.\nIstituzione legislativa del parco.\nL'interesse per la localit\u00e0 in esame riguard\u00f2 in primis gli antichi sentieri che la attraversavano. Quando nel 1894 aveva visto la luce la Peak &amp; Northern Footpaths Society (PNFS), costituita specificatamente per monitorare, proteggere e migliorare la rete di antiche rotte stradali del Peak District e delle aree circostanti, il sito cominci\u00f2 ad avere una risonanza maggiore a livello nazionale. L'organizzazione summenzionata, attiva ancora attualmente, \u00e8 la pi\u00f9 antica societ\u00e0 di sentieri regionali esistente nel Regno Unito.\nL'idea di istituire un parco nazionale nella zona nacque in seguito ad una singolare protesta, inscenata il 24 aprile 1932 da alcuni escursionisti, che, saliti sulla cima del Kinder Scout e violando la condizione di propriet\u00e0 privata del luogo, fecero pressione sulle autorit\u00e0 del Regno Unito affinch\u00e9 venisse creata un'area protetta nei dintorni delle grandi citt\u00e0 industriali del nord-ovest dell'Inghilterra. Prima della protesta, l'accesso alla brughiera era precluso a tutti, essendo in possesso di imprenditori che le usavano solo per 12 giorni all'anno e affidavano la sorveglianza del luogo ai loro guardacaccia. Tuttavia, un provvedimento istitutivo arriv\u00f2 solo decenni pi\u00f9 tardi, quando il 17 aprile 1951 il \"Peak District National Park\" divenne il primo parco nazionale del Paese. L'attivista Ethel Haythornthwaite svolse un ruolo importante nello sviluppo del parco nazionale. I primi sentieri a lunga percorrenza nel Regno Unito riguardavano la Pennine Way, che apr\u00ec nel 1965 e partiva, allo stesso modo di oggi, dal Nags Head Inn, a Grindsbook Booth, una localit\u00e0 compresa nel comune di Edale.\nLa brughiera di Saddleworth e la valle di Wessenden, a nord di Meltham, hanno acquisito notoriet\u00e0 dopo gli omicidi delle brughiere (\"Moors murders\") avvenuti negli anni '60.\nClima.\nIn virt\u00f9 della quota abbastanza elevata del grosso dell'area, al di sopra dei 300 m s.l.m., nel centro del paese ad una latitudine di 53\u00b0N, le precipitazioni annuali sono relativamente elevate, con una media di 1.025 mm nel 1999. Il Dark Peak tende a ricevere pi\u00f9 precipitazioni rispetto al White Peak, in virt\u00f9 della maggiore altitudine. Le piogge a quota pi\u00f9 elevata non influenzano la temperatura, che \u00e8 in media la stessa del resto dell'Inghilterra e del Galles (10,3 \u00b0C).\nNegli anni '70, il Dark Peak vantava una regolare media di pi\u00f9 di 70 giornate di nevicate, ma da allora il totale \u00e8 drasticamente diminuito. Ciononostante, le colline vedono ancora lunghi periodi di copertura nevosa continua in alcuni inverni. La neve della met\u00e0 del mese di dicembre 2009 su alcune cime delle colline rimase ancora visibile fino alla fine di maggio 2010. Nello stesso inverno, la A635 (Saddleworth Moor) e la A57 (Snake Pass) rimasero chiuse per neve per quasi un mese. La copertura del gelo \u00e8 visibile per il 20-30% dell'inverno sulla brughiera nel Dark Peak e il 10% nel White Peak.\nLa Moorland Indicators of Climate Change Initiative \u00e8 stata istituita nel 2008 per raccogliere dati climatologici nell'area. Gli studenti hanno osservato l'interazione tra l'uomo e le brughiere e il loro effetto sui cambiamenti climatici, allo scopo di scoprire se le brughiere rappresentano un serbatoio di carbonio o una fonte, in quanto, tradizionalmente, le aree montane della Gran Bretagna contengono consistenti depositi di carbonio sotto forma di torba. Anche l'erosione e gli incendi, con riferimento all'impatto sul riscaldamento globale, non sono sfuggiti all'oggetto delle ricerche.\nAmbiente naturale.\nI terreni del Dark Peak, composti da arenarie e argilliti, consentono lo sviluppo di una brughiera di eriche e di sfagneti, che vengono sfruttati dall'uomo soprattutto come magro pascolo per le pecore e come terreno di caccia alla pernice bianca nordica, sebbene alcune aree siano anche messe a coltura, specialmente nella South West Peak NCA. Gli altopiani calcarei del White Peak sono pi\u00f9 intensamente destinati all'allevamento e i pascoli migliori consentono la produzione di prodotti lattiero-caseari. Le aree boschive coprono solo l'8% del parco nazionale. I boschi spontanei di latifoglie crescono nelle ripide vallate (\"cloughs\") sia del White che del Dark Peak, mentre sulle sponde dei bacini artificiali spesso si trovano piantagioni di conifere.\nFlora.\nPer quanto riguarda gli habitat, nel White Peak sono presenti prati calcarei, boschi di frassini e affioramenti rocciosi dove prosperano le specie amanti del sole, come l'orchide maschia (\"Orchis mascula\"), l'elleborina violacea (\"Epipactis atrorubens\"), la moscaria (\"Ophrys insectifera\"), l'eliantemo maggiore (\"Helianthemum nummularium\"), la \"Potentilla neumanniana\" e la parnassia (\"Parnassia palustris\"). Le aree che erano state destinate all'estrazione dei minerali di piombo, con i loro cumuli di detriti, formano un altro habitat caratteristico del White Peak, in cui cresce un'ampia gamma di rare piante metallofite, come la minuartia primaverile (\"Minuartia verna\"; nota localmente come \"leadwort\", \u00aberba del piombo\u00bb), l'erba storna cerulea (\"Thlaspi caerulescens\") e la viola gialla (\"Viola lutea\").\nQui vivono due specie di piante vascolari endemiche, ovvero che non si trovano in nessun'altra parte del mondo: lo \"Hieracium naviense\", presente solamente nel passo di Winnats, specie perenne propria delle falesie calcaree scoperta da J. N. Mills nel 1966 e descritta come una nuova specie nel 1968; e lo \"H. subprasinifolium\", ritenuto estinto ma riscoperto sugli argini lungo il Monsal Trail nel Chee Dale nel 2017. Un'altra specie endemica, il muschio \"Thamnobryum angustifolium\", \u00e8 presente nelle vallate calcaree del Derbyshire e la localizzazione dell'unica popolazione conosciuta viene tenuta volontariamente segreta: la colonia copre una superficie di circa 3 m\u00b2 di una parete rocciosa, con colonie pi\u00f9 piccole nelle vicinanze.\nLa valeriana greca (\"Polemonium caeruleum\"), una rara specie caratteristica delle vallate calcaree del White Peak, \u00e8 stata eletta fiore di campo simbolo del Derbyshire nel 2002. Cresce nei prati, nelle aree boschive rade, su ghiaioni e sporgenze rocciose e nelle vallate dei torrenti Lathkill, Wolfscote, Taddington, Wye e di altri corsi d'acqua. I pollini rinvenuti nelle torbiere indicano che subito dopo l'ultima era glaciale era diffusa in tutta la Gran Bretagna. Pur essendo molto comune nei giardini, dai quali si \u00e8 affermata in altre parti dell'area, si incontra allo stato spontaneo solamente nel White Peak e nelle Yorkshire Dales.\nLe brughiere, le torbiere, i margini degli affioramenti di arenaria e i prati acidi del Dark Peak ospitano relativamente poche specie: il brugo (\"Calluna vulgaris\"), l'empetro nero (\"Empetrum nigrum\"), il mirtillo nero (\"Vaccinium myrtillus\") e l'erioforo (\"Eriophorum vaginatum\") dominano le brughiere di altitudine. Dopo decenni di declino dovuto all'inquinamento, nell'area stanno tornando i muschi del genere \"Sphagnum\", con specie quali lo \"S. cuspidatum\" particolarmente dominanti.\nFauna.\nMammiferi.\nLa maggior parte dei mammiferi del Peak District appartiene a specie generaliste ampiamente diffuse in tutto il Regno Unito, ma nelle brughiere del Dark Peak vive l'unica popolazione selvatica di lepre variabile (\"Lepus timidus\") di tutta l'Inghilterra. Scomparsa dalla regione, venne reintrodotta in epoca vittoriana a scopo venatorio. Una popolazione inselvatichita di wallaby dal collo rosso (\"Notamacropus rufogriseus\") era presente intorno alle Roaches dagli anni '40, ma attualmente potrebbe essere scomparsa. Alcune mandrie di cervi, che si ritiene derivino da esemplari fuggiti dai parchi di Lyme Park e Chatsworth, si sono stabilite nella parte superiore della valle del fiume Goyt e nelle brughiere che sovrastano Baslow, mentre gli esemplari che vivono sulle Wharncliffe Crags, fuori dal parco nazionale, a nord di Sheffield, potrebbero essere i discendenti di una mandria oggetto di caccia che vive a Wharncliffe Chase. Un apposito piano per la conservazione della biodiversit\u00e0 \u00e8 stato approntato per proteggere la lepre variabile, la lepre europea (\"Lepus europaeus\"), l'orecchione comune (\"Plecotus auritus\"), il moscardino (\"Muscardinus avellanarius\"), il topolino delle risaie (\"Micromys minutus\"), il riccio europeo (\"Erinaceus europaeus\"), la nottola comune (\"Nyctalus noctula\"), la lontra (\"Lutra lutra\"), la martora (\"Martes martes\"), la puzzola (\"Mustela putorius\"), il pipistrello pigmeo (\"Pipistrellus pygmaeus\") e l'arvicola acquatica (\"Arvicola amphibius\"). Lo status della martora \u00e8 incerto, ma negli ultimi decenni si sono verificati avvistamenti confermati nel Derbyshire e nello Staffordshire settentrionale e un esemplare appartenente a una popolazione gallese introdotta \u00e8 stato trovato morto fuori dal parco nazionale su una strada tra Ripley e Belper nel 2018.\nUccelli.\nPer quanto riguarda l'avifauna, anch'essa, come per i mammiferi, \u00e8 costituita per lo pi\u00f9 da specie generaliste molto diffuse. Le brughiere del Dark Peak danno ancora sostentamento a popolazioni nidificanti di alcune specie tipiche delle alture, come il fanello nordico (\"Linaria flavirostris\"), il gufo di palude (\"Asio flammeus\"), il piviere dorato (\"Pluvialis apricaria\"), il piovanello pancianera (\"Calidris alpina\"), il merlo dal collare (\"Turdus torquatus\"), il culbianco (\"Oenanthe oenanthe\") e lo smeriglio (\"Falco columbarius\"). Qui vivono le popolazioni nidificanti di fanello nordico e piviere dorato pi\u00f9 meridionali di tutta l'Inghilterra e l'area di protezione speciale (SPA) delle brughiere del Peak District \u00e8 un'area di importanza europea per le sue popolazioni di smeriglio, piviere dorato e gufo di palude. Nel Peak District non si trovano le grandi concentrazioni di limicoli nidificanti presenti pi\u00f9 a nord, nei monti Pennini, ma le brughiere e i loro margini ospitano coppie nidificanti di chiurlo maggiore (\"Numenius arquata\") e pavoncella (\"Vanellus vanellus\"), nonch\u00e9 limicoli pi\u00f9 sfuggenti come il piovanello pancianera e il beccaccino (\"Gallinago gallinago\").\nIl gallo forcello (\"Lyrurus tetrix\") si \u00e8 estinto nel 2000, ma nel 2003 ne \u00e8 stata tentata la reintroduzione. Le cave e gli affioramenti rocciosi forniscono siti di nidificazione per il falco pellegrino (\"Falco peregrinus\") e il corvo imperiale (\"Corvus corax\"). Corvi e poiane (\"Buteo buteo\") si incontrano sempre pi\u00f9 spesso man mano che il loro areale britannico si espande verso est, forse a causa di una generale riduzione delle persecuzioni illegali, fattore che ha limitato il numero di esemplari di rare specie di rapaci come l'astore (\"Accipiter gentilis\"), il falco pellegrino e l'albanella reale (\"Circus cyaneus\"). Dagli anni '90 in poi si \u00e8 intensificata la presenza umana nelle brughiere montane per la caccia alla pernice bianca scozzese (\"Lagopus lagopus scoticus\"). Ci\u00f2 ha comportato un aumento della pratica degli incendi artificiali per evitare che le pernici si allontanino dal normale areale di distribuzione e a un'avversione nei confronti dei naturali predatori della specie cacciata, intaccando il regime di normalit\u00e0 della catena alimentare locale. La sorte di entrambi i comportamenti appena esposti \u00e8 stata ritenuta controversa e ha spinto taluni a richiedere maggiori controlli sulle attivit\u00e0 compiute dai proprietari delle brughiere. Il progetto Birds of Prey persegue il fine di collaborare con i proprietari terrieri per migliorare le condizioni di vita degli uccelli predatori nel Peak District. Grazie all'adozione di politiche intese a contrastare la caccia alle pernici, il numero di uccelli rapaci nidificanti \u00e8 salito, bench\u00e9 i numeri complessivi rimangano comunque bassi. La RSPB ha ritirato il suo sostegno al programma nel 2018, adducendo come pretesto il fallimento della campagna e il conflitto di interessi tra alcune delle organizzazioni che avrebbero dovuto dimostrarsi contrarie alla caccia dei rapaci e che invece nei fatti non avevano assunto una posizione forte, come ad esempio la Moorland Association e la National Gamekeepers' Organisation.\nI fiumi impetuosi attirano specialisti come la ballerina gialla (\"Motacilla cinerea\"), il merlo acquaiolo (\"Cinclus cinclus\"), il piro-piro piccolo (\"Actitis hypoleucos\"), l'anatra mandarina (\"Aix galericulata\") e lo smergo maggiore (\"Mergus merganser\"). Le aree boschive e semiboschive attirano il codirosso comune (\"Phoenicurus phoenicurus\"), la balia nera (\"Ficedula hypoleuca\"), il lu\u00ec verde (\"Phylloscopus sibilatrix\") e il prispolone europeo (\"Anthus trivialis\"), mentre le piantagioni di conifere ospitano il lucherino (\"Spinus spinus\") e il crociere (\"Loxia curvirostra\"). I bacini idrici montani del Dark Peak sono generalmente oligotrofi e attirano pochi uccelli, ma quelli di pianura ai margini meridionali, come il bacino idrico Carsington e Ogston attirano regolarmente rare specie di passo e svernanti come vari limicoli, anatidi, gabbiani e sterne. L'area \u00e8 regolarmente sorvolata da popolazioni svernanti di oca zamperosee (\"Anser brachyrhynchus\") che si spostano tra l'Anglia orientale e la baia di Morecambe. Il merlo acquaiolo, il piviere dorato, l'albanella reale, lo smeriglio e il gufo di palude sono specie la cui tutela \u00e8 considerata prioritaria dal piano d'azione per la biodiversit\u00e0 locale.\nI reperti fossili indicano che il Peak District un tempo era abitato da un eclettico insieme di specie, molte delle quali non si trovano pi\u00f9 in Gran Bretagna, come il rondone maggiore (\"Tachymarptis melba\"), la gru damigella (\"Grus virgo\") e la poiana codabianca (\"Buteo rufinus\"). Scomparsi dal Peak District a causa delle attivit\u00e0 umane sono il francolino di monte (\"Tetrastes bonasia\"), il gallo cedrone (\"Tetrao urogallus\") e l'aquila reale (\"Aquila chrysaetos\").\nAltri taxa.\nNella regione si trovano anfibi e rettili come la lucertola vivipara (\"Zootoca vivipara\"), la biscia dal collare (\"Natrix natrix\"), il tritone crestato (\"Triturus cristatus\") e l'orbettino (\"Anguis fragilis\"). Le brughiere orientali sono una roccaforte per il marasso (\"Vipera berus\").\nTra i pesci originari del Peak District vi sono il salmone atlantico (\"Salmo salar\"), la trota atlantica (\"Salmo trutta\"), l'anguilla (\"Anguilla anguilla\"), lo scazzone (\"Cottus gobio\"), la lampreda comune (\"Lampetra planeri\") e il temolo (\"Thymallus thymallus\"). Una popolazione, forse unica, di trote iridee (\"Oncorhynchus mykiss\") \u00abselvatiche\u00bb sopravvive nel fiume Wye, dopo esservi stata introdotta all'inizio del XX secolo.\nTra le farfalle presenti figurano il tagete (\"Erynnis tages\"), l'aricia dei campi (\"Aricia agestis\"), il cupido minore (\"Cupido minimus\") e il \"Satyrium w-album\", tra le falene la \"Stilbia anomala\", la \"Ceramica pisi\", la \"Melanchra persicariae\", l'\"Euxoa nigricans\", l'\"Amphipyra tragopoginis\" e la \"Spilosoma lubricipeda\". Altri invertebrati che vivono in zona risultano il bombo \"Bombus monticola\", il ragno \"Monocephalus\", il grillotalpa (\"Gryllotalpa gryllotalpa\"), la tipula \"Lipsothrix\", la formica \"Formicoxenus nitidulus\", il coleottero \"Meloe violaceus\" e il gambero di fiume europeo (\"Austropotamobius pallipes\").\nGeografia umana.\nBakewell \u00e8 il pi\u00f9 grande insediamento compreso nel parco nazionale ed \u00e8 sede degli uffici della National park authority, ente responsabile della zona protetta. Il suo ponte a cinque arcate sul fiume Wye risale al XIII secolo. Particolare attenzione meritano Castleton, centro di produzione di un minerale semiprezioso, il cosiddetto Blue John, ed Eyam, nota storicamente per la quarantena autoimpostasi durante il periodo della peste nera. Edale rappresenta l'estremit\u00e0 meridionale della Pennine Way, un percorso escursionistico nazionale lungo 431 km che attraversa la maggior parte dei Pennini e termina a Kirk Yetholm, all'altezza del confine scozzese. Il parco include altres\u00ec l'agglomerato situato alla quota pi\u00f9 elevata del Regno Unito, Flash (463 m s.l.m.). Si segnalano come insediamenti di una certa consistenza anche Hathersage, Hartington, Ilam e Tideswell.\nLe citt\u00e0 di Glossop, Chapel-en-le-Frith, Buxton, Macclesfield, Leek, Ashbourne, Matlock e Chesterfield sono localizzate ai margini del parco nazionale. La citt\u00e0 termale di Buxton fu costruita dai duchi di Devonshire come un raffinato luogo di cura nel XVIII secolo, mentre le terme di Matlock Bath, nella valle del fiume Derwent, divennero popolari in epoca vittoriana. Hayfield si trova ai piedi del Kinder Scout, la vetta locale pi\u00f9 alta. Altre citt\u00e0 e villaggi concentrate alle porte del parco includono Whaley Bridge, Hadfield, Tintwistle, Darley Dale e Wirksworth nel Derbyshire, Stocksbridge nello Yorkshire meridionale e Marsden e Holmfirth nello Yorkshire occidentale.\nTrasporti.\nLe prime strade costruite dai romani potrebbero aver seguito i percorsi oggi esistenti; la rete del tempo collegava gli insediamenti e i forti di \"Aquae Arnemetiae\" (Buxton), Chesterfield, \"Ardotalia\" (Glossop) e \"Navio\" (Brough and Shatton) e altri ancora. Si ritiene che parti della moderne A515 e A53 a sud di Buxton seguano i percorsi delle strade romane.\nI percorsi compiuti a cavallo attraversarono il sito per tutto il Medioevo, sfruttando talvolta le strade rialzate e lastricate come la Long Causeway lungo lo Stanage Edge. Ciononostante, nessuna strada di un certo spessore appare sulla mappa del 1579 del Derbyshire del cartografo Christopher Saxton (1540 circa-1610 circa). La costruzione di ponti miglior\u00f2 la rete di trasporti presente nella regione.\nI tempi di percorrenza subirono una diminuzione grazie all'introduzione di strade a pedaggio dal 1731, ma il viaggio da Sheffield a Manchester nel 1800 durava ancora 16 ore, spingendo Samuel Taylor Coleridge a concludere sarcasticamente: \"Potrebbe superarci persino una tartaruga!\". A partire dal 1815 circa, furono costruite strade a pedaggio di migliore qualit\u00e0. Lo Snake Pass, una sezione della A57, vide la luce sotto la direzione di Thomas Telford nel 1819\u20131821.\nLe strade principali sono la A57 tra Sheffield e Manchester, la A628, il passo di Woodhead, tra Barnsley e Manchester via Longdendale, la A6 da Derby a Manchester via Buxton, la Cat and Fiddle Road da Macclesfield a Buxton e, a nord, la A635 da Manchester a Barnsley. Le strade e le corsie sono spesso congestionate e trovare parcheggio risulta problematico nelle citt\u00e0 e negli insediamenti, soprattutto in estate. La proposta di introdurre un pi\u00f9 salato pedaggio per evitare la congestione nel 2005 and\u00f2 respinta.\nIl canale di Cromford fu aperto nel 1794 per trasportare carbone, piombo e ferro al canale di Erewash, ma nel 1944 sub\u00ec la chiusura. I canali e le strade a pedaggio dovettero competere con le ferrovie dopo il 1825. La prima ferrovia, la \"Cromford and High Peak Railway\", collegava l'incrocio di High Peak a Whaley Bridge, era una linea industriale, ma presto si unirono corse legate anche a passeggeri che non lavoravano in zona, tra cui la linea Woodhead (da Sheffield a Manchester via Longdendale) e la \"Manchester, Buxton, Matlock e Midlands Junction Railway\". Diverse ferrovie cedettero il passo negli anni '60 ai tagli di Beeching.\nTrasporti pubblici.\nIl Peak District \u00e8 raggiungibile con i mezzi pubblici. I servizi ferroviari corrono lungo la linea della valle di Hope tra Sheffield e Manchester, la tratta della valle di Derwent tra Derby e Matlock, la Buxton e la Glossop, che collega il parco a Manchester, e la linea Huddersfield line da Manchester a Huddersfield.\nI servizi forniti tramite bus da compagnie di trasporti quali la Transpeak e la National Express forniscono l'accesso a Matlock, Bakewell e Buxton da Derby, Nottingham e Manchester, ma vi sono anche corse regolari che giungono da Sheffield, Glossop, Stoke, Leek e Chesterfield. Gli aeroporti pi\u00f9 vicini sono quello di Manchester, di Doncaster-Sheffield e delle Midlands Orientali.\nNelle zone rurali, i minibus operano dalle citt\u00e0 ai villaggi pi\u00f9 piccoli. I treni della linea della valle di Hope e di Buxton servono le stazioni di Hathersage, Hope e Edale.\nCycle England ha investito 1,25 milioni di sterline nella costruzione e nel miglioramento delle piste ciclabili nel parco nazionale per il tempo libero e il pendolarismo.\nLe sorgenti di Buxton e Ashbourne consentono di imbottigliare acqua minerale e molte piantagioni vengono sfruttate per la produzione di legname. Tra le altre produzioni si annoverano lo stabilimento di posate di David Mellor a Hathersage, quello per i materiali d'attrito della Ferodo a Chapel-en-le-Frith e quello di apparecchiature elettroniche a Castleton. Delle circa 2.700 aziende agricole del parco nazionale, la maggior parte delle quali si estende per meno di 0,4 km\u00b2, il 60% \u00e8 gestito a tempo parziale da un agricoltore con un secondo lavoro.\nLuoghi d'interesse.\nLa concezione del Peak District come luogo pubblico in cui potersi rifugiare in cerca della natura e di attivit\u00e0 ricreative da compiere all'aperto \u00e8 rimasta immutata (anzi \u00e8 cresciuta) all'inizio del terzo millennio per la popolazione della Manchester industriale e di Sheffield. In un sondaggio del 2005 tra i visitatori, l'85% degli intervistati dichiarava di essersi recato nel Peak District avendo considerato gi\u00e0 solo il paesaggio stesso come una valida fonte di attrazione. Oltre al fascino dei paesaggi, che indubbiamente costituiscono un elemento essenziale nella volont\u00e0 dei visitatori di recarsi in zona, vi sono anche altre attrazioni da considerare.\nBuxton.\nBuxton \u00e8 diventata una popolare stazione termale grazie alla sua sorgente geotermica, che sgorga a una temperatura costante di 28\u00b0C. Colonizzata dai romani intorno al 78 d.C. e allora conosciuta come \"Aquae Arnemetiae\", la stazione termale era dedicata alla dea del bosco Arnemezia. Bess di Hardwick e suo marito Geprge Talbot, conte di Shrewsbury, \"acquisirono le acque\" nel 1569, ospitando in loco Maria Stuarda nel 1573. La citt\u00e0 crebbe di importanza verso la fine del XVIII secolo, quando il quinto duca di Devonshire si preoccup\u00f2 di conferire alle terme lo stile di Bath.\nUna rinnovata curiosit\u00e0 per il sito nel XVIII secolo attir\u00f2 in loco Erasmus Darwin e Josiah Wedgwood, affascinanti dalle rinomate propriet\u00e0 curative riconosciute alle acque. I primi binari raggiunsero la citt\u00e0 di Buxton nel 1863. Tra gli edifici degni di nota si segnalano il The Crescent (1780\u20131784), realizzato da John Carr Sulla scia del Royal Crescent di Bath, il Devonshire (1780-1789), i Natural Baths e la Pump Room di Henry Currey, i Pavilion Gardens aperti nel 1871 e il teatro, progettato da Frank Matcham nel 1903.\nEdifici storici.\nGli edifici storici nel parco includono Chatsworth House, storica sede dei duchi di Devonshire e considerata tra le pi\u00f9 belle residenze signorili della nazione; la medievale Haddon Hall, sede dei duchi di Rutland; e Lyme Park, una vasta tenuta elisabettiana celebre per la facciata realizzata in stile italianeggiante. Altri edifici storici nel parco includono Eyam Hall, Ilam Hall e Tissington Hall. Molti insediamenti pi\u00f9 o meno popolosi vantano chiese parrocchiali di un certo pregio architettonico, tra cui spiccano la chiesa di San Giovanni Battista del XIV secolo di Tideswell, a volte soprannominata la \"Cattedrale di Peak\", e la chiesa di San Nicola di High Bradfield. La \"tomba di Little John\", l'amico fidato di Robin Hood nelle leggende popolari medievali, \u00e8 situata nel cimitero di Hathersage. Di pregevole fattura \u00e8 il castello Peveril, il quale domina Castleton e fu costruito dai normanni.\nMusei e tradizioni.\nAll'interno del parco, il museo di Eyam espone la storia del villaggio all'epoca della peste nera. Castleton vanta quattro grotte, ovvero quella di Peak, di Blue John, di Treak Cliff e di Speedwell. Pi\u00f9 esternamente nell'area del parco, un altro punto caratteristico \u00e8 costituito dal museo della miniera di Matlock Bath, a cui si affiancano il \"Temple Lead Mine\", i mulini della valle del Derwent (patrimonio dell'umanit\u00e0) e il mulino ad acqua di Brindley a Leek. A testimoniare la storia dei trasporti nella regione si possono segnalare le ferrovie preservate nel loro antico stato come quella di Peak Rail, compresa nella valle di Ecclesbourne e di Churnet, oltre al museo nazionale tranviario di Crich e al canale di Cromford. Matlock Bath ospita pure le grotte e le miniere delle \"Heights of Abraham\", che si possono raggiungere in funivia, e il parco a tema di \"Gulliver's Kingdom\". Anche Buxton vanta un museo, una galleria d'arte e la grotta di Poole, talvolta utilizzata come scenario per eseguire opere teatrali. Tra le altre attrazioni ai margini della zona protetta si segnalano il parco a tema di Alton Towers e il \"Peak Wildlife Park\".\nDelle cerimonie dedicate al \"well dressing\", una particolare tecnica artistica britannica popolare durante la primavera perch\u00e9 le opere vengono realizzate con petali di fiore, si tengono in molti paesi nei mesi primaverili ed estivi, una tradizione che si dice risalga a consuetudini pagane. Ulteriori tradizioni locali includono la giornata di Castleton Garland e il Royal Shrovetide Football di Ashbourne, tenutesi ogni anno sin dal XII secolo e non celebratesi di recenti solo a causa della pandemia di COVID-19. Buxton ospita due festival lirici, quello di Buxton e quello internazionale di Gilbert e Sullivan, mentre il Buxton Festival Fringe e il festival letterario di Peak si tengono in localit\u00e0 sempre diverse all'interno del parco a cadenza biennale. Le specialit\u00e0 gastronomiche locali includono il Bakewell pudding, un dessert locale assai differente dalla pi\u00f9 nota e comune versione del Bakewell tart disponibile a livello nazionale, e il famoso formaggio Stilton, cos\u00ec come altri prodotti caseari locali prodotti a Hartington.\nCultura.\nArte e letteratura.\nI paesaggi locali hanno ispirato scrittori per secoli. Vari luoghi sono stati identificati da Ralph Elliott e altri come luoghi nel poema del XIV secolo \"Sir Gawain e il Cavaliere Verde\": nel testo in questione si ipotizza che la Chiesa di Lud corrisponda alla Cappella Verde.\nLe scene chiave del romanzo del 1813 di Jane Austen \"Orgoglio e pregiudizio\" sono ambientate presso e nei dintorni di Chatsworth House. \"Peveril of the Peak\" (1823), un'opera di Walter Scott, \u00e8 un romanzo storico ambientato nel castello di Peveril, a Castleton, durante il regno di Carlo II. William Wordsworth era un assiduo frequentatore di Matlock; il Peak District ha ispirato molte delle sue poesie, tra cui un sonetto del 1830 ambientato a Chatsworth House. Il villaggio di Morton nel romanzo del 1847 di Charlotte Bront\u00eb \"Jane Eyre\" \u00e8 basato su Hathersage, dove Bront\u00eb soggiorn\u00f2 nel 1845; Thornfield Hall potrebbe essere stato ispirato dalla vicina North Lees Hall. La Snowfield descritta da George Eliot nel romanzo di \"Adam Bede\" (1859) potrebbe avere qualche punto di contatto con Wirksworth, dove suo zio gestiva un mulino; sono presenti inoltre Ellastone (con il nome di Hayslope) e Ashbourne (come Oakbourne).\nBeatrix Potter, ideatrice di Peter Rabbit, fece visita a suo zio Edmund Potter presso la sua tipografia a Dinting Vale. L\u00ec emul\u00f2 dei campioni di stoffa dal suo libro di modelli per assegnarli ai suoi personaggi. Lo scialle della signora Tiggywinkle, in \"The Tale of Mrs. Tiggy-Winkle\", ha legami con il modello numero 222714.\nL'autrice per ragazzi Alison Uttley (1884-1976), nata a Cromford, ambient\u00f2 il suo romanzo \"Un viaggiatore nel tempo\" a Dethick. Qui racconta la cospirazione di Babington per liberare Maria Stuarda dalla prigionia. Crichton Porteous (1901\u20131991) ambient\u00f2 diversi libri nelle localit\u00e0 di Peak, quali \"Toad Hole\", \"Lucky Columbell\" e \"Broken River\", che si svolgono nella valle superiore del Derwent. Il primo romanzo di Geraldine Brooks, \"Annus Mirabilis\" (2001), fonde realt\u00e0 e finzione nella storia del villaggio di Eyam all'epoca della peste. Eyam ha altres\u00ec ispirato \"Children of Winter\" del romanziere per bambini Berlie Doherty, che ha ambientato diverse altre opere nel Picco, tra cui \"Deep Secret\", basato sull'allagamento di Derwent e Ashopton a causa dell'esondazione del bacino di Ladybower, e \"Blue John\", con un chiaro richiamo alla caverna di Castleton.\nMolti testi gialli e dell'orrore sono stati ambientati nella zona protetta in esame. \"Il Terrore della Grotta di Blue John\" di Arthur Conan Doyle (1859\u20131930) racconta degli eventi in chiave fantasiosa e misteriosa accaduti nelle miniere di Blue John. Sherlock Holmes indaga sul rapimento di un bambino nel racconto intitolato \"L'avventura della scuola del priorato\" in una brughiera della zona. Molte storie dell'orrore dell'autore locale Robert Murray Gilchrist presentano un qualche riferimento alla geografia di Peak. Stephen Booth ha ambientato una serie di gialli in luoghi del parco nazionale in questione reali e immaginari, mentre \"In Pursuit of the Proper Sinner\", uno dei misteri dell'ispettore Lynley di Elizabeth George, \u00e8 ambientato nell'immaginaria Calder Moor. Un altro autore locale che ambienta romanzi polizieschi in situ \u00e8 Sarah Ward.\nAltri scrittori e poeti che hanno vissuto o visitato il Peak includono Samuel Johnson, William Congreve, Anna Seward, Jean-Jacques Rousseau, Lord Byron, Thomas Moore, Richard Furness, D. H. Lawrence, Vera Brittain, Richmal Crompton e Nathaniel Gould.\nCinema.\nI paesaggi e le case storiche costituiscono ambientazioni popolari per il piccolo e grande schermo. Il classico del 1955 \"I guastatori delle dighe\" \u00e8 stato girato nei bacini della valle superiore del Derwent, dove ci si addestrava a compiere dei bombardamenti sulle dighe posizionate sulla Ruhr costruite durante la seconda guerra mondiale.\nNegli adattamenti di \"Orgoglio e pregiudizio\", Longnor subentrava a Lambton e Lyme Park e Chatsworth House rimpiazzavano Pemberley. Haddon Hall \u00e8 stata indicata come Thornfield Hall in due adattamenti di \"Jane Eyre\" ed \u00e8 apparsa in diverse pellicole, tra cui \"Elizabeth\", \"La storia fantastica\" e \"L'altra donna del re\". La serie televisiva britannica del genere drammatico \"Peak Practice\" \u00e8 ambientata in un ambulatorio medico in Cardale, una piccola citt\u00e0 immaginaria nell'area del Peak District. Le scene sono state girate a Crich, Matlock e altre localit\u00e0 comprese nel parco. La sitcom pi\u00f9 longeva al mondo (1973-2010), \"Last of the Summer Wine\", \u00e8 stata girata a Holmfirth e nella circostante valle di Holme.\nEconomia.\nSecondo le stime di diversi autori, il turismo fornirebbe 500 posti di lavoro a tempo pieno, 350 part-time e 100 stagionali. Il 24% dei residenti nell'area del parco lavora per esso, ma anche il settore secondario (19%), le cave attive (12%) e l'agricoltura (12%) forniscono impiego agli abitanti del posto. Ad ogni modo, \u00e8 il cementificio di Hope a risultare il pi\u00f9 grande datore di lavoro nell'area. Il calcare resta il principale materiale estratto, essendo principalmente destinato per strade e cemento; lo scisto viene estratto per il cemento a Hope e diverse cave di arenaria rimangono attive per la costruzione di pietre. L'estrazione di piombo non risulta pi\u00f9 un'attivit\u00e0 economica n\u00e9 redditizia come in passato, ma fluorite, barite e calcite vengono ancora estratte dai filoni di piombo e su piccola scala si procede a ottenere il Blue John a Castleton.\nTurismo.\nIl \"De Mirabilibus Pecci\" o \"Le sette meraviglie di Peak\" (\"The Seven Wonders of the Peak\") di Thomas Hobbes (1636) fu una delle prime descrizioni turistiche dedicate all'area in esame mai pubblicate. I toni con cui la regione \u00e8 stata descritta sono generalmente poco positivi, con Daniel Defoe che, ad esempio, defin\u00ec le brughiere di Chatsworth \"un deserto desolato e fetido\" e disprezz\u00f2 in particolare la caverna di Peak vicina a Castleton, definendola come il \"culo del diavolo\". Il numero di visitatori non conobbe un incremento fino all'epoca vittoriana, quando le ferrovie migliorarono l'accesso al luogo e si diffuse una rivalutazione in chiave culturale dell'area durante il Romanticismo. La \"Mineralogia del Derbyshire\" (\"Mineralogy of Derbyshire\") del 1802 di John Mawee \"Le gemme di Peak\" (\"Gem of the Peak\") di William Adam (1843) permisero di elevare il sito a un punto interessante in ambito geologico.\nCon i suoi circa 22.000.000 di turisti in media all'anno, il cui numero \u00e8 sceso solo a causa della pandemia di COVID-19, il \"Peak District National Park\" risulta il parco nazionale pi\u00f9 visitato d'Europa, secondo al mondo solo dopo quello del Fuji, in Giappone.\nAttivit\u00e0 ricreative.\nUna vasta rete di sentieri pubblici e a lunga distanza di oltre 2.900 km in totale e sono disponibili ampie aree ad accesso libero per passeggiate in collina ed escursionismo. La Pennine Way attraversa il Dark Peak da Edale al confine settentrionale del parco appena a sud di Standedge. Le mulattiere vengono percorse da ciclisti, cos\u00ec come dai fantini: della stessa fortuna godono il Tissington Trail e l'High Peak Trail, che sfruttano le vecchie linee ferroviarie. Il Peak District Boundary Walk \u00e8 un percorso circolare lungo 310 km che corre intorno alla zona protetta.\nLa scelta di convertire vecchi tracciati ferroviari in piste ciclabili multifunzionali ha riscosso parecchia fortuna. Dopo la chiusura della Woodhead Line tra Hadfield e Penistone, una parte dei binari \u00e8 stata utilizzata per la sezione del Longdendale Trail, a sua volta compresa nel Trans Pennine Trail tra Hadfield e Woodhead. La tratta ferroviaria tra Manchester, Buxton, Matlock e lo snodo tra Rowsley e Buxton ha contribuito a definire il tracciato del Monsal Trail. Il binario della ferrovia di Cromford e High Peak \u00e8 stato aperto e incorporato nell'High Peak Trail. Il Tissington Trail sfrutta un'altra linea in disuso collocata tra Buxton e Ashbourne, mentre la Manifold Way segue la vecchia tratta della ferrovia leggera della valle di Leek e Manifold a cavallo fra Waterhouses e Hulme End.\nLe autorit\u00e0 locali gestiscono centri di noleggio biciclette ad Ashbourne, Parsley Hay, Middleton Top, la valle dell'alto Derwent e Hulme End. L'accesso con sedia a rotelle \u00e8 possibile in diversi punti dei sentieri su binari e i centri di noleggio delle biciclette offrono veicoli adattati agli utenti disabili. Un progetto volto a rendere i sentieri pi\u00f9 accessibili ai pedoni meno agili ha sostituito le precedenti scale con dei cancelli.\nGli affioramenti di pietre molari a Stanage Edge e \"The Roaches\" sono riconosciuti tra gli appassionati di scalate come alcuni dei migliori siti al mondo. Il calcare risulta pi\u00f9 instabile, ma offre molte salite di prova. Interessato ad esplorarne gli interni, nei primi anni '50 fece il suo ingresso nella grotta di Thor lo scalatore Joe Brown e il suo gruppo di viaggio nel corso della sua ascesa. Degli undici percorsi su calcare ne ha fornito una classificazione il British Mountaineering Council (BMC), ritenendo il grado di difficolt\u00e0 compreso tra \"Very Severe\" e E7: con il tempo sono stati scoperti anche altri percorsi alternativi.\nLa speleologia si svolge nelle numerose grotte locali, negli anfratti di dimensione minore e nelle vecchie miniere scavate nel calcare del White Peak. La grotta di Peak, la pi\u00f9 grande e importante del sistema di caverne del posto, \u00e8 talmente estesa da essere persino collegata al sistema di Speedwell a Winnats, localizzato a 200 metri circa sottoterra. Molte vecchie miniere trovarono la loro origine sotto forma di gallerie sviluppatesi sulla scia di anfratti naturali: \u00e8 il caso di Castleton, Winnats, Matlock, Stoney Middleton, Eyam, Monyash e Buxton.\nBacini idrici come quello di Torside, Damflask, Carsington e Rudyard consentono l'esercizio di sport acquatici quali la vela, la pesca e il canottaggio. Tra le ulteriori attivit\u00e0 ricreative espletabili in zona si annoverano la possibilit\u00e0 di volare con il deltaplano o con il parapendio, il birdwatching, la corsa, la guida su percorsi off-road e l'orientamento.\nImpatto antropico.\nLa vicinanza del parco agli agglomerati urbani e alle aree urbane (circa 20 milioni di persone vivono a un'ora di macchina) pone varie sfide per la tutela e l'integrit\u00e0 dell'area. L'autorit\u00e0 del parco, il National Trust e altri proprietari terrieri cercano di mantenere il paesaggio montano accessibile per la ricreazione proteggendolo dall'agricoltura intensiva, dall'erosione e dall'ambito dei visitatori. Pertanto, la principale sfida attuale riguarda la necessit\u00e0 di trovare un compromesso tra e il turismo di massa rappresentato dall'afflusso di milioni di visitatori.\nLa distribuzione disomogenea delle visite genera inevitabilmente un impatto differente. La sola Dovedale riceve circa due milioni di visitatori all'anno, ma altre aree assai visitate includono Bakewell, Castleton e la valle di Hope, Chatsworth, Hartington e i bacini idrici della valle superiore del Derwent. Oltre il 60% delle visite si verifica tra maggio e settembre, con la domenica come giorno pi\u00f9 affollato.\nGli utenti dei sentieri nelle aree pedonali pi\u00f9 popolari hanno contribuito a gravi problemi di erosione, in particolare sulle fragili brughiere di torba. Si ritiene che l'uso di alcuni percorsi da parte di appassionati di mountain bike abbia esacerbato il problema. Le misure per contenere i danni includono la deviazione del percorso ufficiale della Pennine Way fuori da Edale, che ora passa attraverso Jacob's Ladder invece che Grindsbrook, con l'asfaltatura dei sentieri della brughiera avvenuta ricorrendo a costose pietre naturali. Alcuni diritti di passaggio sono stati danneggiati dal passaggio legale e illegale di veicoli stradali off-road 4\u00d74 e moto da cross, spingendo vari attivisti a sollecitare di provvedere a una riduzione del loro impatto.\nL'estrazione di calcare su larga scala \u00e8 controversa: la maggioranza delle licenze di estrazione mineraria \u00e8 stata rilasciata dal governo nazionale per 90 anni negli anni '50 e rimane giuridicamente vincolante. L'autorit\u00e0 del parco segue attualmente una politica ai sensi della quale le domande di apertura di nuove cave e il rinnovo delle licenze nel parco vadano valutati tenendo conto di necessit\u00e0 locali e nazionali per quel genere di minerali specifici e degli effetti sul traffico, i residenti e l'ambiente. Alcune licenze non sono state rinnovate; si pensi alla cava di RMC Aggregates a Eldon Hill, chiusa nel 1999 e poi sottoposta a un intervento paesaggistico. Le proposte della Stancliffe Stone Ltd di riaprire le cave di pietra arenaria inattive a Stanton Moor nel 1999 rappresentarono un autentico banco di prova con riferimento alle tematiche ambientali, avendo incontrato una forte contestazione dei manifestanti ecologisti e dei residenti del posto, i quali temevano che ci\u00f2 avrebbe minacciato i resti dell'et\u00e0 del bronzo del \"Nine Ladies Stone Circle\" e del paesaggio naturale. Nel 2007, si svolsero le trattative necessarie a trasferire lo sviluppo alla cava di Dale View in un'area a impatto meno sensibile.\nLe praterie dell'altopiano di White Peak sono state migliorate per consentire l'agricoltura intensiva e la produzione alimentare. Come risultato, il grosso di tali aree resta poco idoneo a garantire l'integrit\u00e0 del parco, tanto che, ad esempio, la variet\u00e0 vegetale \u00e8 calata a tal punto da rintracciarti in alcuni punti non pi\u00f9 di una specie diversa. I siti meglio conservati rimangono i fianchi scoscesi delle valli calcaree, in quanto inidonei a soddisfare la presenza di colture. Nonostante questo e malgrado tali zone rivestano importanza a livello internazionale in ambito geomorfologico, la frammentata distribuzione dei fianchi scoscesi non li rende esenti da potenziali rischi. La biodiversit\u00e0 all'interno dei parchi nazionali britannici in genere non ha subito una sorte migliore di quella nelle campagne pi\u00f9 ampie, con tassi di declino simili nel numero delle specie.\nLe brughiere montane dei Pennini meridionali hanno subito il peggior degrado ecologico di qualsiasi habitat esteso nel Regno Unito. Ci\u00f2 \u00e8 dovuto principalmente a un lungo passato di inquinamento industriale dalle citt\u00e0 vicine durante la rivoluzione industriale, aggravata da incendi ed erosione. I lavori per ripristinare l'habitat dei secoli precedenti sono iniziati nel XXI secolo. Sebbene siano stati compiuti progressi, l'opinione comune \u00e8 che c'\u00e8 ancora molto su cui lavorare per renderlo un ecosistema sostenibile e funzionante. Gli studi recenti si sono concentrati sulla rilevanza della degradazione dell'habitat, per stabilire se questa \u00e8 aggravata dal fatto che il sito risulta una fonte di anidride carbonica in virt\u00f9 della sua conformazione geologica (si ricordi la presenza della torba, fonte di notevoli quantit\u00e0 di anidride carbonica)."}
{"id": "3496600", "revid": "117772840", "url": "https://it.wikipedia.org/wiki?curid=3496600", "title": "Scarsdale (New York)", "text": "Scarsdale \u00e8 un comune degli Stati Uniti d'America (ufficialmente \"coterminous town and village\") della contea di Westchester, nello Stato di New York.\nSituata fra i sobborghi settentrionali di New York pur essendo formalmente suddivisa in due distinte parti (\"village\" quella urbana e \"town\" quella del territorio circostante), \u00e8 governata, per scelta dei residenti, e al pari di altre localit\u00e0 limitrofe, da un'unica amministrazione.\nSecondo il censimento dell'anno 2000 dell'United States Census Bureau, la sua popolazione ammontava a 17.886 abitanti.\n\u00c8 il luogo in cui \u00e8 stata ideata la dieta Scarsdale che dalla citt\u00e0 ha mutuato il nome."}
{"id": "3496602", "revid": "40785517", "url": "https://it.wikipedia.org/wiki?curid=3496602", "title": "Parco nazionale del Peak District", "text": ""}
{"id": "3496604", "revid": "40785558", "url": "https://it.wikipedia.org/wiki?curid=3496604", "title": "Peak District National Park", "text": ""}
{"id": "3496607", "revid": "857138", "url": "https://it.wikipedia.org/wiki?curid=3496607", "title": "Scarsdale", "text": "Il nome Scarsdale pu\u00f2 essere ricondotto a:"}
{"id": "3496615", "revid": "339392", "url": "https://it.wikipedia.org/wiki?curid=3496615", "title": "Associazione Sportiva Cynthia 1920", "text": ""}
{"id": "3496616", "revid": "339392", "url": "https://it.wikipedia.org/wiki?curid=3496616", "title": "Fly Niki", "text": ""}
{"id": "3496626", "revid": "120813557", "url": "https://it.wikipedia.org/wiki?curid=3496626", "title": "Ekaterine Chavchavadze", "text": "Famiglia e matrimonio.\nEkaterine nacque da una distinta famiglia nobile georgiana della Georgia orientale. Suo padre fu il principe Aleksandr \u010cav\u010davadze un generale georgiano degno di nota e un figlioccio di Caterina la Grande di Russia. Sua madre fu la Principessa Salom\u00e9 Orbeliani, una pronipote di Eraclio (Heraclius II) della Georgia orientale. Sua sorella minore, la Principessa Nino, fu sposata a Aleksandr Griboedov, un famoso drammaturgo russo, compositore e diplomatico. La sorella maggiore di Ekaterin\u00e9, la Principessa Sophie, fu sposata con il Conte Alexandr Nikolai, ministro dell'educazione della Russia Imperiale.\nIl 19 dicembre 1838, Ekaterin\u00e9 spos\u00f2 il Principe ereditario di Mingrelia, David Dadiani, che in due anni divent\u00f2 sovrano del principato dopo il ritiro del padre, Levan V di Mingrelia. Nel 1853 David mor\u00ec ed Ekaterine rapidamente assunse le responsabilit\u00e0 del defunto marito, passando da una relativa oscurit\u00e0 ad essere riconosciuta come reggente di Mingrelia a nome di suo figlio il Principe Niko. Nicola I di Russia le assegn\u00f2 un consiglio di reggenza che comprendeva i fratelli del suo defunto marito, il Principe Gregory e il Principe Constantine.\nInstabilit\u00e0 durante la Guerra di Crimea.\nDurante la Guerra di Crimea, i Turchi inviarono una forza considerevole in Mingrelia, occupando zone significative del principato e obbligando Ekaterin\u00e9 a fuggire. Presto ricevette una lettera di minacce del comandante turco generale Omar Pasci\u00e0 che chiedeva la sua resa, cos\u00ec come il trasferimento del principato di suo figlio all'Impero ottomano. Rifiutandosi di nobilitare la lettera di Pasha con una risposta, Ekaterine assunse il controllo delle forze mingreliane e organizz\u00f2 con successo dei contro attacchi che inflissero gravi danni agli invasori turchi.\nLa Guerra di Crimea termin\u00f2 nel 1856 con il Trattato di Parigi e la Principessa Dadiani fu reintegrata come reggente, ricevendo un invito per l'incoronazione dell'Imperatore Alessandro II di Russia. Partecip\u00f2 alla cerimonia con i suoi figli oltre alla sorella, la Principessa Nino. Secondo il memorialista russo K.A. Borozdin, Ekaterin\u00e9 conservava \"lo splendore della sua bellezza\" e sembrava straordinaria nel suo \"costume originale e riccamente decorato.\" Il memorialista, come molti altri nella Georgia odierna, si riferisce alla Principessa Dadiani come la \"Regina Mingreliana\" e afferma che al ballo dell'incoronazione tutti erano \"entusiasti di (Ekaterine), sua sorella, i bambini, e l'entourage.\"\nRibellione mingreliana e invasione russa.\nNel 1856 Ekaterin\u00e9 lasci\u00f2 il principato mingreliano al Generale George Dadiani per trasferirsi a vivere a Tsarskoe Selo, residenza della Famiglia Imperiale Russa, dove divenne una delle \"signore della corte\". Nel 1857 fu costretta a tornare in Georgia a causa della rivolta dei contadini organizzata da un fabbro mingreliano, Uta Miqava. Il 12 maggio, i ribelli presero il controllo della capitale della provincia, Zugdidi, obbligando la Principessa Dadiani a richiedere l'aiuto della Russia. Avendo gi\u00e0 efficacemente annesso la Georgia orientale, la Russia intervenne con entusiasmo, piegando la rivolta e chiedendo a Ekaterine di trasferirsi a San Pietroburgo con il pretesto di favorire l'educazione dei suoi figli e allevarli l\u00ec. La sua partenza e l'istituzione di una autorit\u00e0 \"temporanea\" militare russa in Mingrelia segn\u00f2 l'abolizione \"de facto\" del principato.\nUltimi anni.\nDopo essersi trasferita in Russia, Ekaterine mantenne il suo salotto privato a Tsarskoe Selo, aperto al Intellighenzia georgiana e russa. Dopo aver vissuto l\u00ec per quasi dieci anni, si trasfer\u00ec a Parigi, dove sua figlia la Principessa Salom\u00e9 vi viveva gi\u00e0 con il marito francese, il Principe Achille Murat. Negli anni finali della sua vita, la principessa Ekaterine torn\u00f2 nella Georgia occidentale, poi ufficialmente a parte dell'impero russo, dove visse fino alla fine. Fu sepolta nel monastero medievale ortodosso di Martvili.\nFigli.\nEkaterin\u00e9 ha anche dato alla luce quattro figli che sono morti durante l'infanzia: Maria (1840\u20131842), Nina (1841\u20131848), Levan (1842\u20131844) e Tamar (1853\u20131859)."}
{"id": "3496630", "revid": "110157", "url": "https://it.wikipedia.org/wiki?curid=3496630", "title": "The Techno Rose of Blighty", "text": "The Techno Rose of Blighty \u00e8 il primo album del gruppo musicale britannico Fluke, pubblicato nel 1991 dalla Creation Records."}
{"id": "3496634", "revid": "1543377", "url": "https://it.wikipedia.org/wiki?curid=3496634", "title": "Club Atl\u00e9tico River Plate 1920", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1920.\nStagione.\nIl River Plate si aggiudica per la prima volta nella sua storia il titolo di campione d'Argentina. La stagione vide un marcato dualismo con il Racing Club de Avellaneda, vincitore del campionato nei sette anni precedenti; il 9 gennaio 1921, sul campo del Club Atl\u00e9tico Independiente, il River sconfisse per 2-0 il Quilmes, aggiudicandosi il titolo. Il club registr\u00f2 inoltre la miglior difesa del torneo con 22 gol subiti."}
{"id": "3496655", "revid": "287204", "url": "https://it.wikipedia.org/wiki?curid=3496655", "title": "Out (In Essence)", "text": "Out (In Essence) \u00e8 il secondo album dei Fluke, uscito nel 1991. \u00c8 stato registrato live al Destination Moon, un concerto acid house."}
{"id": "3496658", "revid": "1543377", "url": "https://it.wikipedia.org/wiki?curid=3496658", "title": "El Salvador ai Giochi della XXIX Olimpiade", "text": "El Salvador ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 11 atleti."}
{"id": "3496678", "revid": "1318658", "url": "https://it.wikipedia.org/wiki?curid=3496678", "title": "Monte Kinabalu", "text": "Il Kinabalu, in malese \"Gunung Kinabalu\", \u00e8 una montagna della Malaysia, punto culminante del paese e dell'isola del Borneo con i suoi 4095 metri di altitudine. La geologia e il clima unici hanno reso possibile lo sviluppo di una grande biodiversit\u00e0, che comprende numerose specie endemiche, in particolare di piante carnivore e di orchidee, protette all'interno del parco nazionale del Kinabalu. Tale ricchezza floristica venne scoperta intorno alla met\u00e0 del XIX secolo da Hugh Low e John Whitehead, l'ultimo dei quali sar\u00e0 anche il primo a raggiungerne la vetta nel 1888. \u00c8 una delle montagne pi\u00f9 frequentate dai turisti di tutto il Sud-est asiatico.\nEtimologia.\nIl nome della montagna deriverebbe dal termine dusun \"Aki Nabalu\", che significa \u00abdimora dei defunti\u00bb. Un'altra fonte, basata su una leggenda, afferma che \"Kinabalu\" derivi da \"Cina Balu\", vale a dire \u00abvedova cinese\u00bb. A causa dell'influenza linguistica dei dusun, la pronuncia si \u00e8 trasformata in .\nGeografia.\nLocalizzazione.\nIl Kinabalu \u00e8 il punto culminante della Malaysia e del Borneo. Situato all'estremit\u00e0 nord-orientale dell'isola, nello Stato di Sabah, si eleva nel massiccio della Crocker Range. Con i suoi 4095 metri di altitudine, \u00e8 una delle cime pi\u00f9 elevate del Sud-est asiatico tra l'Himalaya e le montagne della Nuova Guinea; \u00e8 situato alla ventesima posizione nell'elenco delle cime per prominenza topografica. Si trova sessanta chilometri ad est-nord-est della citt\u00e0 costiera di Kota Kinabalu e diciassette chilometri a sud-ovest del monte Tambuyukon (2579 m).\nMorfologia.\nIl monte Kinabalu copre una superficie di circa 750 km\u00b2. Alla sua sommit\u00e0 si trova un vasto altopiano dal quale svettano varie cime, tra le quali il \"Low's Peak\" (4095 m), il \"Victoria Peak\" (4091 m), il \"St. John's Peak\" (4091 m), il \"King Edward's Peak\" (4086 m), le \"Donkey's Ears\" (4048 m), l'\"Ugly Sister Peak\" (4032 m), il \"St. Alexandra Peak\" (3998 m), l'\"Oyayubi Iwu Peak\" (3976 m) e il \"South Peak\" (3922 m). Nel 1997, un nuovo studio basato su misurazioni satellitari ha abbassato l'altitudine della cima principale, il \"Low's Peak\", a 4095 metri, vale a dire sei metri meno della precedente valutazione, 4101 metri.\nGeologia.\nIl monte Kinabalu \u00e8 formato essenzialmente da un massiccio plutone di granodiorite che si innalza su rocce sedimentarie e ultramafiche e costituisce il cuore del massiccio. La granodiorite \u00e8 presente in strati fortemente metamorfizzati, risalenti probabilmente all'Eocene o al Miocene. Essa risal\u00ec dalla crosta terrestre sotto forma di roccia fusa diversi milioni di anni fa. In termini geologici si tratta di una montagna molto giovane, in quanto la granodiorite si raffredd\u00f2 e solidific\u00f2 solamente 10 milioni di anni fa. Le violente esplosioni che accompagnarono la risalita del plutone sono all'origine degli scisti e delle arenarie che formano il resto della Crocker Range. Attualmente la montagna appare come un penepiano risalente alla met\u00e0 del Pliocene: essa \u00e8 ricoperta e percorsa da profonde fessure attraverso le quali la granodiorite \u00e8 potuta risalire grazie al fenomeno dell'isostasia. Essa continua a sollevarsi al ritmo di cinque millimetri all'anno.\nDurante il Pleistocene, per 100.000 anni, la montagna fu ricoperta da una consistente calotta glaciale e i ghiacciai che percorrevano le pendici ne intagliarono profondamente i versanti. Fu cos\u00ec che si form\u00f2 il burrone di Low, profondo 1800 metri, sul versante nord. La natura granitica e l'erosione glaciale sono chiaramente visibili osservando le falesie sulla sommit\u00e0.\nClima.\nIl monte Kinabalu \u00e8 spesso ricoperto dalle nubi e le precipitazioni sono abbondanti per la maggior parte dell'anno. Per questo motivo il botanico olandese Willem Meijer lo descrive come \u00abuna montagna di nebbia e pioggia\u00bb. Generalmente l'alba \u00e8 soleggiata e le nubi iniziano ad addensarsi gradualmente nella tarda mattinata, per poi dare vita ai rovesci del pomeriggio. Nella sede principale del parco, a 1560 metri di altitudine, cadono 2400 mm di pioggia all'anno. La stagione secca si fa sentire tra febbraio e marzo, mentre i mesi pi\u00f9 piovosi sono quelli che vanno da ottobre a gennaio. In rarissime occasioni si verificano anche nevicate sulla vetta. Le temperature scendono dai 25 \u00b0C a 550 metri di altitudine ai 4 \u00b0C circa della vetta. Nella sede principale del parco la temperatura media \u00e8 di 20 \u00b0C e l'escursione termica tra il giorno e la notte \u00e8 di 7-9 \u00b0C.\nFlora e fauna.\nIl monte Kinabalu, come gli altri rilievi della Crocker Range, \u00e8 noto per la sua vegetazione lussureggiante e la sua biodiversit\u00e0, grazie alla presenza di elementi vegetali di origine himalayana, australasiatica e indomalese. Uno studio botanico condotto recentemente sulla montagna ha rilevato la presenza di 5-6000 specie di piante, muschi ed epatiche esclusi, pi\u00f9 di quelle di Europa e America del Nord (escluse le regioni tropicali del Messico) messe insieme. Di conseguenza, si tratta di uno dei maggiori centri di biodiversit\u00e0 del mondo. Esso comprende l'ecoregione terrestre dei prati alpini del monte Kinabalu, che fa parte del bioma delle praterie e boscaglie montane.\nLa flora \u00e8 distribuita in strati differenti, che vanno da una cintura forestale, dove crescono alberi del genere \"Ficus\" e della famiglia \"Dipterocarpaceae\" e piante insettivore, fino a 2600 metri di altitudine a una zona alpina al di sopra dei 3200 metri, dove si trova una delle maggiori variet\u00e0 al mondo di orchidee, passando per uno strato costituito da arbusti quali la conifera \"Dacrydium gibbsiae\", eriche, muschi, licheni e felci.\nQueste piante presentano un elevato tasso di endemismo. Le orchidee ne sono l'esempio pi\u00f9 eclatante, con 800 specie, compreso il genere \"Paphiopedilum\", cui appartiene il rarissimo \"Paphiopedilum rothschildianum\", ma sono presenti anche 600 specie di felci, pi\u00f9 che in tutta l'Africa, di cui 50 endemiche, e la pi\u00f9 grande variet\u00e0 di piante carnivore del genere \"Nepenthes\", di cui cinque delle tredici endemiche. \u00c8 presente anche il genere \"Rafflesia\", che detiene il record per il fiore pi\u00f9 grande del mondo e riunisce un certo numero di piante parassite: sul Kinabalu vive in particolare la rara \"Rafflesia keithii\", il cui fiore raggiunge i 94 centimetri di diametro. Un'oleacea endemica, \"Olea rubrovenia\", cresce su versanti e crinali tra 700 e 1400 m di altitudine.\nQuesta incredibile biodiversit\u00e0 vegetale \u00e8 dovuta a una combinazione unica di fattori: si trova in Malaysia, una delle regioni floristicamente pi\u00f9 varie del mondo, beneficia di una grande variet\u00e0 climatica dai piedi alla cima della montagna e di precipitazioni abbondanti, si sviluppa su terreni che vanno dalla roccia ultramafica povera ai suoli ricchi, e infine \u00e8 stata soggetta a grandi sconvolgimenti come glaciazioni e siccit\u00e0 catastrofiche che hanno portato a una forte speciazione. La diversit\u00e0 \u00e8 maggiore alle altitudini inferiori; al contrario, gli endemismi sono pi\u00f9 frequenti nella parte superiore della montagna.\nLa grande diversit\u00e0 vegetale fornisce un habitat ideale a un'ampia variet\u00e0 di specie animali. Il parco nazionale del Kinabalu ospita 326 specie di uccelli, tra cui il calao rinoceronte (\"Buceros rhinoceros\"), l'aquila serpentaria di Kinabalu (\"Spilornis kinabaluensis\"), il boccadirana di Hartert (\"Batrachostomus harterti\"), il pigliamosche delle Filippine (\"Rhinomyias gularis\") e il garrulo schiamazzante testanuda (\"Garrulax calvus\"). La montagna \u00e8 il rifugio di 24 specie in particolare, di cui una assolutamente endemica, il mangiaragni di Everett (\"Arachnothera everetti\"). Sono presenti circa un centinaio di specie di mammiferi, spesso arboricoli, tra cui uno dei quattro ominidi: l'orango, in pericolo di estinzione. Vivono qui anche la donnola dai piedi nudi (\"Mustela nudipes\"), la lontra nana (\"Aonyx cinerea\"), il gatto leopardo (\"Prionailurus bengalensis\") e tre specie di cervidi. \"Suncus ater\" e \"Melogale everetti\" sono due specie endemiche. Gli anellidi comprendono una dozzina di specie endemiche note, tra cui la sanguisuga gigante rossa del Kinabalu, \"Mimobdella buettikoferi\", e il lombrico gigante del Kinabalu, \"Pheretima darnleiensis\".\nStoria.\nIl primo che scal\u00f2 il Kinabalu, lasciando una relazione scritta dell'ascensione, fu Hugh Low, residente britannico sull'isolotto di Labuan e botanico dilettante appassionato, amico di James Brooke, il \u00abrajah di Sarawak\u00bb. Nel febbraio 1851 si accingeva \u00aba farla finita\u00bb, come scrisse, \u00abcon i pirati bolanini che da poco avevano compiuto incursioni sulla costa\u00bb. Tuttavia il problema non si presentava cos\u00ec urgente da impedirgli di dedicare un paio di settimane per l'esplorazione, a scopo di studio, di quella montagna ancora del tutto sconosciuta. Impieg\u00f2 parecchi giorni per inoltrarsi all'interno con una quarantina di portatori e con una guida che recava in un grande paniere denti e cristalli di quarzo per proteggere il gruppo dagli esseri sovrannaturali che soggiornavano sulla vetta. Nessuno dei Dusun che lo accompagnavano aveva mai scalato la montagna, convinti com'erano che fosse sede degli spiriti dei trapassati. Dopo questa marcia - \u00abla pi\u00f9 faticosa\u00bb, sono sue parole, \u00abche io abbia mai fatto in vita mia\u00bb - tocc\u00f2 finalmente la vetta, o almeno il ripiano sottostante. Non sembra che arrivasse mai al picco che oggi porta il suo nome, perch\u00e9 spieg\u00f2, con una frase a effetto, che \u00abla sommit\u00e0 \u00e8 inaccessibile a tutti, tranne che agli esseri alati\u00bb. Giunto lass\u00f9, stapp\u00f2 una bottiglia di Madera e brind\u00f2 alla regina Vittoria. Poi scrisse il suo nome su un foglio e lo infil\u00f2 nella bottiglia vuota che lasci\u00f2 sul posto capovolta. I portatori, che avevano osservato con attenzione tutta questa cerimonia, conclusero che si doveva trattare d'un rituale religioso e per anni e anni dopo di allora insistettero con tutti gli europei che compivano la scalata affinch\u00e9 la ripetessero, per proteggere tutto il gruppo da chiss\u00e0 quali sciagure. Successivamente, nel 1858, Low effettu\u00f2 una seconda ascensione, accompagnato da Spenser St. John, il console inglese a Sarawak. Gunting bin Lagadan, un giovane del villaggio di Bundu Tuhan che aveva partecipato all'ascesa e a cui venivano attribuiti poteri magici, venne pi\u00f9 tardi nominato prima guida ufficiale del parco. Nel 1888, John Whitehead, il primo ornitologo in missione ufficiale che sal\u00ec su questo monte, riusc\u00ec a scalare la vetta principale, che battezz\u00f2 \"Low's Peak\" in onore del suo predecessore. La botanca Lilian Gibbs fu la prima donna a scalare la montagna nel 1910. Tra il 1961 e il 1964, la Royal Society invi\u00f2 qui diverse spedizioni scientifiche.\nAttivit\u00e0.\nAscensione.\nLe regole del parco nazionale richiedono che gli escursionisti siano accompagnati da una guida autorizzata. Ci sono due punti di partenza principali per effettuare la salita: dalla porta Timpohon, situata a 5,5 chilometri dalla sede principale del parco a 1890 metri di quota, e dalla stazione di Mesilau. Da quest'ultima, pur essendo situata ad una quota leggermente superiore, il tragitto da percorrere \u00e8 maggiore, in quanto per attraversare una cresta \u00e8 necessaria una deviazione di due chilometri. I due sentieri si congiungono circa due chilometri prima di Laban Rata a 3270 metri di quota.\n\u00c8 possibile alloggiare all'interno del parco o all'esterno, nei pressi della sede principale. La Sabah Parks ha privatizzato le attivit\u00e0 turistiche correlate al monte Kinabalu, affidandole a un'organizzazione chiamata Sutera Sanctuary Lodges (letteralmente \u00abcasette del santuario di Sutera \u00bb), nota anche come Sutera Harbour. Questa organizzazione richiede oggi agli escursionisti di trascorrere una notte nel proprio rifugio situato all'ingresso del parco e un'altra notte a Laban Rata. Il prezzo \u00e8 notevolmente superiore a quello del rifugio all'esterno del parco e include in particolare l'obbligo di acquistare i pasti. Da l\u00ec, gli escursionisti raggiungono la porta Timpohon in minibus o a piedi, quindi salgono al rifugio di Laban Rata in tre-sei ore. In assenza di una strada, il rifugio \u00e8 rifornito da portatori che trasportano carichi il cui peso pu\u00f2 raggiungere i trenta chilogrammi. Sono disponibili pasti e bevande calde, acqua calda e riscaldamento. Per percorrere gli ultimi due chilometri fino alla vetta, attraverso una nuda roccia granitica, \u00e8 necessario un tragitto dalle due alle quattro ore.\nOgni anno sono 30.000 gli escursionisti che percorrono i versanti della montagna, facendone una delle pi\u00f9 frequentate al mondo. A causa dell'altitudine, alcune persone possono essere colpite dal mal di montagna e dovrebbero tornare indietro immediatamente.\nTra il 1987 e il 2017 \u00e8 stata organizzata la Mount Kinabalu Climbathon, una competizione di skyrunning che ha visto i corridori percorrere il sentiero dall'ingresso del parco fino alla vetta per poi ridiscendere.\nArrampicata.\nNonostante la durezza della roccia, sono state aperte solo poche vie di arrampicata in vetta, nelle \"Donkey's Ears\" (letteralmente \u00abOrecchie d'asino\u00bb) e nelle torri di granito ad ovest della cima principale.\nProtezione ambientale.\nI suoli poveri delle ripide pendici del monte Kinabalu non sono favorevoli all'agricoltura n\u00e9 alla selvicoltura. Di conseguenza, gli ambienti naturali e la vita animale sono stati preservati: solo un terzo dell'habitat primario \u00e8 andato danneggiato.\nIl parco nazionale del Kinabalu venne istituito nel 1964 su una superficie di 754 km\u00b2 e le montagne circostanti sono state inserite all'interno dei 1399 km\u00b2 del parco nazionale della Crocker Range, istituito nel 1984. Tuttavia, anche questo status non \u00e8 sufficiente a garantire una protezione completa, in quanto nel 1984 vennero ugualmente concessi dei permessi di sfruttamento forestale sul vicino monte Trus Madi. La montagna fa anche parte della lista del Patrimonio dell'umanit\u00e0 dell'UNESCO.\nCultura popolare.\nIl monte Kinabalu \u00e8 raffigurato sulle bandiere dello Stato di Sabah e della citt\u00e0 di Kota Kinabalu.\nSecondo una leggenda, un principe cinese si ritrov\u00f2 naufrago sulle coste del Borneo dopo che la sua nave era affondata in mezzo al mar Cinese Meridionale e venne soccorso dagli abitanti di un villaggio vicino. Dopo aver pian piano ripreso le forze, venne accettato dalla popolazione, fin\u00ec per innamorarsi di una donna e la spos\u00f2. Con il passare degli anni inizi\u00f2 per\u00f2 ad avere nostalgia di casa. Chiese quindi alla famiglia della moglie il permesso di ritornare in Cina per rendere visita ai suoi genitori, l'imperatore e l'imperatrice, e promise alla moglie che non appena terminati questi compiti sarebbe tornato nel Borneo per portare lei e i loro figli nel suo paese di origine. Tornato in patria, ricevette un'accoglienza maestosa da parte dei genitori, ma rimase sgomento quando essi rifiutarono la sua richiesta di riunire la sua famiglia nella sua terra natale; peggio ancora, lo informarono che era gi\u00e0 stato promesso a una principessa del regno vicino. Non avendo scelta, a causa del gran rispetto che nutriva per i genitori, obbed\u00ec a malincuore. Nel frattempo, nel Borneo, sua moglie diveniva sempre pi\u00f9 ansiosa. Aveva deciso di aspettare il ritorno della nave che avrebbe riportato indietro il marito, ma, non potendo osservare il mare dal villaggio n\u00e9 aspettare ogni giorno sulla spiaggia, decise di salire sulla vetta pi\u00f9 alta per avere una veduta d'insieme di tutto il traffico marittimo. Cos\u00ec, ogni mattina all'alba scalava la montagna e scendeva solo al tramonto per prendersi cura dei figli. Sfortunatamente, fin\u00ec per pagare il prezzo dei suoi sforzi: si ammal\u00f2 e mor\u00ec di freddo sulla vetta. Lo spirito della montagna, avendola osservata per tutti quegli anni, rimase estremamente colpito dalla lealt\u00e0 verso il marito e in segno di ammirazione decise di trasformarla in pietra, con la faccia rivolta verso il mare, cos\u00ec da poter aspettare per l'eternit\u00e0. La gente del villaggio, commossa dall'accaduto, decise di chiamare la montagna Kinabalu in sua memoria. Per loro, la vetta \u00e8 il simbolo di un amore senza fine e di una lealt\u00e0 esemplare. Secondo gli abitanti del distretto di Ranau, nel Sabah, il corpo mutato in pietra sarebbe il \"St. John's Peak\"."}
{"id": "3496685", "revid": "767487", "url": "https://it.wikipedia.org/wiki?curid=3496685", "title": "Utah Saints", "text": "Gli Utah Saints sono un gruppo dance originario di Leeds in Inghilterra formato da Jez Willis e Tim Garbutt.\nStoria.\nI componenti del gruppo si conobbero mentre facevano i produttori e i DJ per il Nightclub Mix a Harrogate nei primi anni 1990. Ebbero inizialmente successo nelle classifiche con il singolo \"What Can You Do For Me\", \"Something Good\" e \"Believe In Me\", in questi tre brani sono stati utilizzati rispettivamente campionamenti vocali di Gwen Guthrie, Kate Bush e The Human League (in \"What Can You Do For Me\" \u00e8 presente anche un campionamento degli Eurythmics). Tre canzoni degli Utah Saints, \"Hands Up\", \"Techknowledgy\" e \"Sick\", sono contenute nella colonna sonora del videogioco \"Carmageddon TDR2000\".\nDopo il loro album di debutto, l'omonimo \"Utah Saints\", e un ulteriore singolo \"Ohio\", gli Utah Saints sembrarono scomparsi per diversi anni, anche se erano ancora impegnati a fare remix per una vasta gamma di artisti, tra cui Blondie, The Human League, Hawkwind, Simple Minds, James, Annie Lennox e the Osmonds e produssero tra l'altro la colonna sonora del film Mortal Kombat nel 1995. Durante questo periodo, hanno registrato un album che doveva essere chiamato \"Wired World\", ma non fu mai pubblicato, e realizzato una manciata di brani, che non sono mai usciti, con titoli come \"Star\", \"Train\" e \"Rock \".\nDurante la loro carriera, i due artisti intrapresero iniziative soliste: Tim and\u00f2 in tour in America con gli Orbital, Moby e Aphex Twin, .\nStile musicale.\nDescritti come, \"la prima vera house band da stadio\" dal musicista Bill Drummond, gli Utah Saints riprendono campionamenti da brani pop e rock accostandovi un ritmo ballabile. "}
{"id": "3496686", "revid": "767487", "url": "https://it.wikipedia.org/wiki?curid=3496686", "title": "Italiani a Rio", "text": "Italiani a Rio \u00e8 una commedia diretta da Michele Massimo Tarantini.\nTrama.\nTre impiegati di banca vanno in viaggio-premio a Rio de Janeiro, ognuno con uno scopo, e pieni di aspettative erotiche. Uno, Romolo, cerca avventure, il secondo, Michele, di trovare uno zio e di vincere le sue inibizioni, il terzo, Andrea, di ingaggiare Betania, una campionessa di pallavolo, protetta per\u00f2 da un allenatore/fidanzato muscoloso e geloso. Il film si regge su tre gag, ripetute con poche variazioni.\nRomolo conosce a memoria i numeri di telefono di tante ragazze brasiliane che sono state con amici suoi: quando le contatta esse gli promettono un incontro, ma prima lo sfiancano con qualche attivit\u00e0 sportiva, cos\u00ec che al momento di arrivare al dunque, l'uomo esausto finisce inesorabilmente in bianco.\nMichele \u00e8 allergico alle donne e quando ne trova una nei paraggi inizia a starnutire. Cercando lo zio brasiliano trova uno strano napoletano residente a Rio, che lo porta a casa sua, una sorta di bordello, dove sar\u00e0 \"curato\" da un gruppo di avvenenti ragazze, ma dovr\u00e0 soddisfare anche la robusta \"titolare\".\nAndrea \u00e8 alla ricerca della pallavolista, ma viene sempre messo in fuga dal suo fidanzato-energumeno di colore, che lui soprannomina \"gianduiotto\". Sognando la bella sportiva finisce sempre in qualche nascondiglio che lo fa arrivare in casa del gelosissimo Salvatore Giuffrida, la cui moglie segregata non aspetta altro che un uomo con cui fare l'amore. Giuffrida, che si scopre anche presidente della banca per cui i tre lavorano, lo trova sempre, lo insegue con una rivoltella, gli spara e fa cilecca."}
{"id": "3496687", "revid": "1543377", "url": "https://it.wikipedia.org/wiki?curid=3496687", "title": "Stelle Ap e Bp", "text": "Le stelle Ap e Bp sono stelle peculiari (da cui la lettera \"p\") di classe A o B che presentano una sovrabbondanza di alcuni metalli, come lo stronzio, il cromo e l'europio; inoltre spesso si riscontrano sovrabbondanze di praseodimio e neodimio. Queste stelle ruotano su s\u00e9 stesse con velocit\u00e0 molto pi\u00f9 ridotte rispetto alle normali stelle delle loro classi, sebbene ci siano delle eccezioni rappresentate da alcune stelle che ruotano con velocit\u00e0 che raggiungono i 100\u00a0km/s.\nCampi magnetici.\nLe stelle di questo tipo possiedono campi magnetici pi\u00f9 intensi delle normali stelle A o B, che raggiungono nel caso di HD 215441 i 33,5 kG (3,35 T). Solitamente il campo magnetico di queste stelle pu\u00f2 presentare valori compresi fra pochi kG e decine di kG. Nella maggior parte dei casi il campo pu\u00f2 essere modellato come un semplice dipolo magnetico. Si suppone che nelle stelle di questo tipo l'asse magnetico non sia allineato con l'asse di rotazione della stella. Questo modello del campo magnetico delle stelle Ap e Bp, in cui l'asse magnetico \u00e8 disassato rispetto a quello di rotazione, \u00e8 conosciuto come \"modello rotatorio obliquo\". Esso spiega l'apparente variazione del campo magnetico che viene rilevata osservando questi astri: mentre la stella ruota, il campo magnetico esposto all'osservatore dalla Terra avr\u00e0 valori differenti. Una conferma di questa ipotesi deriva dal fatto che il periodo di variazione del campo magnetico \u00e8 correlato in modo inverso con la velocit\u00e0 di rotazione.\nL'origine di tali campi magnetici costituisce un problema non ancora completamente risolto. Sono due le teorie che sono state proposte per spiegarli. La prima, la cosiddetta \"ipotesi del campo fossile\", sostiene che il campo magnetico \u00e8 ci\u00f2 che rimane del campo magnetico inizialmente presente nel mezzo interstellare. C'\u00e8 infatti sufficiente campo magnetico nel mezzo da generare quello delle stelle Ap e Bp, tanto che la teoria della diffusione ambipolare \u00e8 stata chiamata in causa al fine di spiegare perch\u00e9 tale campo si presenta ridotto nelle stelle normali. Questa teoria deve supporre che il campo rimanga stabile per lunghi periodi di tempo, ma non \u00e8 chiaro se ci\u00f2 sia possibile nei campi che ruotano obliquamente. Un altro problema che la teoria deve risolvere \u00e8 la spiegazione del perch\u00e9 solo una piccola porzione delle stelle di classe A presenta campi magnetici intensi. L'altra teoria riconduce la presenza di campi magnetici alla presenza di una dinamo all'interno del nucleo in rotazione della stella. Anche questa teoria ha tuttavia delle difficolt\u00e0: in primo luogo essa non riesce a spiegare la rotazione obliqua, ma prevede campi magnetici o allineati con l'asse di rotazione o inclinati di 90\u00b0 rispetto ad esso. Inoltre non \u00e8 chiaro se, vista la lentezza con cui questo tipo di stelle ruotano su se stesse, la rotazione sia sufficiente a generare un campo magnetico cos\u00ec intenso. Per risolvere questo problema ci si \u00e8 appellati all'ipotesi che il nucleo ruoti molto pi\u00f9 velocemente della superficie, ma non \u00e8 chiaro se una simile struttura possa generare il campo magnetico osservato.\nZone con abbondanza di elementi chimici.\nLe stelle di questo tipo presentano zone in cui alcuni elementi chimici sono molto pi\u00f9 abbondanti del normale. Queste zone hanno una relazione con la geometria del campo magnetico. Alcune stelle presentano variazioni nella velocit\u00e0 radiale del periodo di pochi minuti originate da pulsazioni che l'astro subisce. Per studiare queste stelle vengono usati metodi spettroscopici ad alta risoluzione, assieme a tecniche di Doppler imaging al fine di cartografare la superficie della stella.\nStelle Ap a rapida oscillazione.\nUn sottoinsieme di queste stelle sono chiamate \"stelle Ap a rapida oscillazione (roAp)\": esse esibiscono variazioni fotometriche di pochi millesimi di magnitudine e variazioni nella velocit\u00e0 radiale su periodi brevi. La prima stella di questo tipo a essere scoperta \u00e8 HD101065 (la stella di Przybylski). Queste stelle sembrano porsi nella sequenza principale al di sotto della striscia di instabilit\u00e0 in corrispondenza delle variabili Delta Scuti. Il periodo di pulsazione delle stelle roAp varia da 5 a 21 minuti. Si pensa che le oscillazioni siano provocate da onde di pressione non radiali. Finora sono state scoperte 35 stelle di questo tipo.\nBibliografia.\nD. F. Gray \"The Observation and Analysis of Stellar Photospheres\", Cambridge, Cambridge University Press, 2005. ISBN 0521851866."}
{"id": "3496690", "revid": "106908", "url": "https://it.wikipedia.org/wiki?curid=3496690", "title": "Mercury Phoenix Trust", "text": ""}
{"id": "3496699", "revid": "339392", "url": "https://it.wikipedia.org/wiki?curid=3496699", "title": "Sint Antoniespoort", "text": ""}
{"id": "3496711", "revid": "1782831", "url": "https://it.wikipedia.org/wiki?curid=3496711", "title": "Un uomo da ridere", "text": "Un uomo da ridere \u00e8 una miniserie televisiva diretta da Lucio Fulci ed interpretata da Franco Franchi, andata in onda sulla Rete 2 (l'attuale Rai 2) nella primavera 1980. \nTrama.\nLa serie ha spunto autobiografico sul comico Franco Franchi, qui interprete di Bianco Bianchi, stella dell'avanspettacolo del passato caduta in rovina ed in cerca di riscatto, attraverso l'esperienza cinematografica, per lui inappagante ma di grande introito per la produzione. A vegliare su di lui c'\u00e8 Tot\u00f2, che osserva e narra le sue gesta dal Paradiso."}
{"id": "3496712", "revid": "729019", "url": "https://it.wikipedia.org/wiki?curid=3496712", "title": "Volo Flash Airlines 604", "text": "Il volo Flash Airlines 604 fu un volo charter operato dalla compagnia egiziana Flash Airlines. Il 3 gennaio 2004, il Boeing 737 che operava il volo precipit\u00f2 nel Mar Rosso poco dopo il decollo da Sharm el-Sheikh alla volta di Parigi-Roissy, uccidendo tutti i 142 passeggeri e i 6 membri dell'equipaggio presenti a bordo.\nLa causa dell'incidente \u00e8 incerta: le diverse indagini condotte dai Paesi coinvolti nel disastro hanno dato esiti discordanti. \u00c8 il secondo incidente aereo con il pi\u00f9 alto numero di vittime della storia tra quelli avvenuti in Egitto dopo quello accaduto al Metrojet russo schiantatosi nel Sinai il 31 ottobre 2015, causando la morte di 217 passeggeri e 7 membri dell'equipaggio.\nL'incidente.\nAlle ore 04:42 EET (02:42 UTC) del 3 gennaio 2004 il volo Flash Airlines 604, operato con il Boeing 737-3Q8 immatricolato SU-ZCF, pilotato dal comandante Abdullah Khadr (uno dei piloti egiziani pi\u00f9 esperti, con oltre ore di volo accumulate e una pluridecorata carriera nell'Aeronautica militare egiziana) e dal copilota Amr Shaafei, decoll\u00f2 dalla pista 22R dell'Aeroporto internazionale di Sharm el-Sheikh in direzione di Parigi, previo scalo tecnico al Cairo.\nDurante la salita, il comandante cominci\u00f2 a virare verso sinistra per intercettare la radiale 306 del VOR di Sharm el-Sheikh ed immettersi nell'aerovia diretta al Cairo, poi chiese al copilota di inserire il pilota automatico, salvo poi farglielo disinserire dopo soli 3 secondi.\nPoco dopo il copilota avvert\u00ec il comandante che il velivolo, contrariamente a quanto avrebbe dovuto fare, stava virando verso destra con un bank angle (angolo di virata) eccessivo; Khadr, dopo essere lungamente rimasto impassibile alle sollecitazioni del suo sottoposto, gli rispose di riportare il velivolo in assetto.\nIl secondo pilota obbed\u00ec e riport\u00f2 l'aereo in assetto orizzontale; nel giro di pochi istanti tuttavia il Boeing riprese a rollare verso destra; al raggiungimento di un angolo di rollio pari a 50 gradi (ampiamente superiore alla soglia di sicurezza), il copilota esclam\u00f2 pi\u00f9 volte \"overbanks!\". L'inclinazione aument\u00f2 a 111 gradi e l'asse longitudinale si inclin\u00f2 a sua volta verso il basso di 43 gradi: l'aereo inizi\u00f2 cos\u00ec a perdere quota, calando presto a piedi (\u00a0m).\nNella cabina di pilotaggio era presente anche un allievo pilota in corso di formazione per diventare Primo Ufficiale; costui a questo punto grid\u00f2 pi\u00f9 volte ai piloti di diminuire la potenza; le manette vennero quindi spostate in posizione Idle (motori al minimo di spinta). A questo punto il comandante sembr\u00f2 in grado di riprendere il controllo dell'aereo, ma subito si attiv\u00f2 l'allarme di velocit\u00e0 eccessiva. Incapace di riprendere quota, alle 04:45, l'aereo impatt\u00f2 con l'acqua alla velocit\u00e0 di 416 nodi (770\u00a0km/h), distruggendosi. Tutti i passeggeri e i membri dell'equipaggio morirono nell'impatto.\nIn mancanza di notizie certe, inizialmente all'aeroporto parigino Charles de Gaulle il volo venne dato come ritardatario. Solamente due ore dopo l'orario di arrivo previsto, le autorit\u00e0 cominciarono ad informare dell'accaduto parenti ed amici delle vittime, i quali furono poi condotti in un hotel, dove fu consegnata loro la lista ufficiale dei passeggeri effettivamente a bordo dell'aereo.\nPasseggeri ed equipaggio.\nSia il comandante che il copilota erano di nazionalit\u00e0 egiziana, mentre il pilota tirocinante, oltre a quella egiziana, era in possesso delle cittadinanze canadese e statunitense. La maggior parte dei passeggeri erano turisti francesi originari di Parigi e dell'\u00cele-de-France. Nell'elenco provvisorio dei passeggeri fornito due giorni dopo l'incidente, figuravano 12 nuclei famigliari completi.\nLe indagini.\nLe indagini furono compiute da personale del Ministero dell'aviazione civile egiziano (MCA) e da tecnici del National Transportation Safety Board (NTSB) e del Bureau d'enqu\u00eates et d'analyses pour la s\u00e9curit\u00e9 de l'aviation civile (BEA).\nInizialmente si pens\u00f2 che la causa del disastro potesse essere stato un atto terroristico, infatti nei giorni precedenti diverse compagnie aeree dovettero cancellare parecchi voli in seguito a segnalazioni di possibili attentati; inoltre il Primo ministro britannico dell'epoca, Tony Blair, stava trascorrendo un periodo di vacanza nella zona di Sharm el-Sheikh. In seguito, un gruppo di terroristi yemeniti dichiar\u00f2 di aver distrutto l'aereo come segno di protesta contro una nuova legge in discussione in Francia che avrebbe vietato l'uso del velo nelle scuole.\nGli investigatori esclusero l'ipotesi dell'attentato analizzando il luogo in cui si erano depositati i detriti, infatti erano tutti disposti in una zona piuttosto ristretta, lasciando intendere che quando l'aereo impatt\u00f2 con la superficie del mare era ancora integro.\nIl recupero delle scatole nere era reso problematico dal fatto che il relitto era ubicato ad una profondit\u00e0 di oltre \u00a0metri, ma dopo due settimane di ricerche il dispositivo venne individuato da una nave di soccorso francese e recuperato da un sottomarino a comando remoto. I nastri delle registrazioni, analizzati congiuntamente al Cairo, non fornirono indicazioni sulla causa dell'incidente, mentre i registri di manutenzione del velivolo non poterono essere controllati in quanto l'unica copia esistente era a bordo del velivolo.\nLa MCA pubblic\u00f2 il rapporto finale dell'incidente il 25 marzo 2006. In esso non venne individuata una causa probabile ma ben quattro \"possibili cause\".\nL'NTSB e il BEA conclusero invece che il comandante accus\u00f2 un disorientamento spaziale e che il copilota non volle entrare in contrasto con la maggiore esperienza del suo superiore suggerendogli come ovviare agli inconvenienti riscontrati, infatti l'analisi del Cockpit Voice Recorder mostr\u00f2 che trascorsero ben 24 secondi prima che i piloti iniziassero le manovre correttive per riportare in assetto l'aereo; inoltre, sempre secondo l'NTSB e il BEA, i piloti non ricevettero un addestramento adeguato.\nL'NTSB emise un rapporto conclusivo delle indagini nel quale si pu\u00f2 leggere:\nLe autorit\u00e0 egiziane furono in disaccordo con questa valutazione, sostenendo che se il comandante Khadr, che aveva esperienza sia come pilota che come addestratore, avesse rilevato problemi alla strumentazione, avrebbe saputo come porvi rimedio e attribuirono la causa dell'incidente ad un guasto agli alettoni o ai flaps dell'ala destra.\nAlcuni giornali suggerirono che il probabile guasto sarebbe dovuto all'insufficiente manutenzione dei velivoli della Flash Airlines, ipotesi ripresa anche dal capo del BEA durante una conferenza stampa.\nLa rivista specializzata \"Avionics magazine\" sugger\u00ec che le differenze presenti nella strumentazione del MiG-21 (aereo pilotato per anni dal comandante Khadr) rispetto a quella del Boeing 737 potrebbero aver contribuito al disastro.\nDue mesi dopo l'incidente Flash Airlines dichiar\u00f2 fallimento.\nCultura di massa.\nL'incidente del volo 604 della Flash Airlines \u00e8 stato analizzato nell'episodio \"Disastro nel Mar Rosso\" della quarta stagione del documentario \"Indagini ad alta quota\" trasmesso dal National Geographic Channel."}
{"id": "3496716", "revid": "131358", "url": "https://it.wikipedia.org/wiki?curid=3496716", "title": "Ihor Khudobyak", "text": ""}
{"id": "3496717", "revid": "125842185", "url": "https://it.wikipedia.org/wiki?curid=3496717", "title": "Marcelo Melo", "text": "Carriera.\nSpecialista del doppio, ha raggiunto la prima posizione in classifica nel novembre 2015. Nel doppio maschile ha partecipato per un lungo periodo insieme ad Andr\u00e9 S\u00e1, i due hanno raggiunto la semifinale a Wimbledon 2007 dove sono stati sconfitti da Arnaud Cl\u00e9ment e Micha\u00ebl Llodra, futuri vincitori. Agli US Open dello stesso anno arrivano ai quarti di finale ma si arrendono a Paul Hanley e Kevin Ullyett. Riesce a raggiungere i quarti di finale anche al Roland Garros 2010, questa volta insieme a Bruno Soares, dove dopo aver vinto il primo set cedono i due successivi a Julian Knowle ed Andy Ram perdendo cos\u00ec l'opportunit\u00e0 di arrivare in semifinale. Ottiene risultati migliori poi con Ivan Dodig nel 2015, raggiungendo le semifinali negli Australian Open dello stesso anno e vincendo il Roland Garros, suo primo slam. Proprio in virt\u00f9 di questi risultati conquista la prima posizione mondiale. Prosegue ad alti livelli nelle stagioni successive, e con il nuovo compagno \u0141ukasz Kubot vince, dopo una lunga e combattutissima finale, il Torneo di Wimbledon nel 2017, e la coppia diventa numero 1 a fine anno. Con il polacco raggiunge anche la finale agli US Open. Gioca con Kubot fino alle ATP Finals 2020, smettendo di giocare insieme a causa delle tattiche ormai troppo note agli avversari, salvo poi tornare a fare coppia nel 2021 a Dubai e dal Roland Garros agli US Open. Da autunno 2021 riprende a giocare con Ivan Dodig.\nHa ottenuto buoni risultati anche nel doppio misto, nel 2007 insieme a Flavia Pennetta raggiunge la semifinale ma vengono sconfitti 6-0, 4-6, 10-8 da Ekaterina Makarova e Jaroslav Levinsk\u00fd. Nel 2009 insieme all'americana Vania King raggiunge la finale dell'Open di Francia diventando cos\u00ec il settimo tennista brasiliano a raggiungere la finale di un torneo del Grande Slam. Vincono il primo set ma nel secondo perdono al tie-break e nel terzo finisce 10 a 7."}
{"id": "3496718", "revid": "3732", "url": "https://it.wikipedia.org/wiki?curid=3496718", "title": "Tullo Masi", "text": "Biografia.\nNato a Lugo, in Romagna, Tullo Masi entr\u00f2 in accademia militare nel marzo del 1870 uscendovi nel settembre del 1871 col grado di Sottotenente e venendo inserito nello Stato Maggiore del genio. Qui ebbe modo di essere inquadrato nel 2\u00ba e poi nel 3\u00ba reggimento, frequentando tra le altre la Scuola di Guerra.\nPromosso Maggiore, venne assegnato al corpo di Stato Maggiore dapprima presso il comando del 6\u00ba Corpo d'Armata come Capo di Stato Maggiore della Divisione militare di Chieti, poi, promosso Colonnello, divenne comandante dell'88\u00ba Reggimento di fanteria e poi del 3\u00ba Reggimento bersaglieri.\nPromosso Maggiore Generale, fu al comando della Brigata Ferrara sino al 16 luglio 1907 quando assunse il comando della Guardia di Finanza quale suo secondo comandante ove rimase sino al dicembre del 1911, dimettendosi dall'incarico per essere nominato Comandante della Divisione militare di Napoli. Dopo poco venne trasferito al comando del IV Corpo d'Armata ove rimase sino al 1915, venendo messo in riserva per motivi di salute ed ottenendo dal 1913 il grado di Comandante generale delle truppe degli Alpini.\nFece parte della Commissione, nominata dal Ministro Maiorana, che port\u00f2 all'autonomia del Corpo con la creazione del Comando Generale, delle legioni territoriali, della legione allievi e delle compagnie.\nSotto il suo comando fu esteso alla Guardia di Finanza l'uso delle stellette e la Scuola sottufficiali venne trasformata in Scuola allievi ufficiali.\nSpos\u00f2 Elena Meloni nobile di Carpi e vedova del conte Giovanni Manzoni, di Lugo di Romagna, dalla quale ebbe due figli. Oltre alla carriera militare, Masi condusse una brillante carriera politica che lo port\u00f2 ad essere deputato nel collegio di Lugo nella 18\u00aa e 23\u00aa legislatura."}
{"id": "3496719", "revid": "144796", "url": "https://it.wikipedia.org/wiki?curid=3496719", "title": "Comandante generale delle truppe alpine", "text": ""}
{"id": "3496725", "revid": "72396", "url": "https://it.wikipedia.org/wiki?curid=3496725", "title": "Fran\u00e7oise Pascal", "text": "Biografia.\nFiglia di un impiegato doganale del maresciallo Nicolas de Neufville de Villeroy, governatore della citt\u00e0, era lei stessa al servizio della prestigiosa famiglia de Villeroy.\nDivenne nota per le sue poesie, per i dipinti (andati perduti) e soprattutto per le sue opere teatrali. Si trasfer\u00ec a Parigi nel 1667, forse per tentare la carriera teatrale sui palcoscenici del capitale, ma a quanto pare senza successo. \u00c8 stata la prima donna drammaturgo a vedere i propri lavori messi in scena da attori professionisti."}
{"id": "3496727", "revid": "22475", "url": "https://it.wikipedia.org/wiki?curid=3496727", "title": "Pteropus temminckii", "text": "La volpe volante di Temminck (Pteropus temminckii ) \u00e8 un pipistrello appartenente alla famiglia degli Pteropodidi, endemico delle Isole Molucche.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 140 e , la lunghezza dell'avambraccio tra 96 e , la lunghezza delle orecchie tra 22 e , la lunghezza del piede tra 22 e e un peso fino a .\nAspetto.\nLa pelliccia \u00e8 moderatamente lunga, soffice e setosa. Il colore generale del corpo \u00e8 bianco-giallastro con dei riflessi argentati e la base dei peli marrone scura, il collare e la nuca sono giallo-brunastre chiare. Sono presenti due strisce di peli pi\u00f9 scuri su ogni lato del muso che si estendono fino agli occhi. Il muso \u00e8 lungo ed affusolato, gli occhi sono grandi. Le orecchie sono piccole ed arrotondate. La tibia \u00e8 densamente ricoperta di peli. Le membrane alari sono attaccate sui fianchi del corpo. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. Il cranio \u00e8 delicato e presenta orbite pi\u00f9 grandi e denti piccoli. La sottospecie \"P.t. liops\" \u00e8 leggermente pi\u00f9 piccola e pi\u00f9 scura, senza alcun segno di una maschera facciale.\nBiologia.\nComportamento.\nSi rifugia in piccoli gruppi tra il denso fogliame degli alberi.\nAlimentazione.\nSi nutre di frutta.\nDistribuzione e habitat.\nL'areale di questa specie \u00e8 limitato alle Isole Molucche.\nVive nelle foreste primarie tropicali umide e nelle mangrovie fino a 1.000 metri di altitudine.\nTassonomia.\nIn accordo alla suddivisione del genere \"Pteropus\" effettuata da Andersen, \"P. temminckii\" \u00e8 stato inserito nello \"P. temminckii species Group\", insieme a \"P. temmincki\" stesso, \"P. capistratus\", \"P. personatus\" e \"P. pumilus\". Tale appartenenza si basa sulle caratteristiche di avere un rostro del cranio accorciato, sulla presenza di un ripiano basale nei premolari e sulle dimensioni ridotte.\nSono state riconosciute due sottospecie:\nAltre specie simpatriche dello stesso genere: \"P. chrysoproctus\", \"P. melanopogon\" e \"P. ocularis\".\nStato di conservazione.\nLa IUCN Red List, considerato il declino della popolazione, stimato a pi\u00f9 del 30% nelle ultime tre generazioni, e al degrado e distruzione del proprio habitat, classifica \"P. temminckii\" come specie vulnerabile (VU)."}
{"id": "3496735", "revid": "37401", "url": "https://it.wikipedia.org/wiki?curid=3496735", "title": "Linguaggi settoriali", "text": ""}
{"id": "3496736", "revid": "1924342", "url": "https://it.wikipedia.org/wiki?curid=3496736", "title": "MuchMusic Video Award 2011", "text": "La 22\u00aa edizione dei MuchMusic Video Awards ha avuto luogo a Toronto nel quartier generale di MuchMusic il 19 giugno 2011. Sul sito ufficiale, \u00e8 stato annunciato che Selena Gomez sar\u00e0 una delle conduttrici della serata."}
{"id": "3496743", "revid": "1577172", "url": "https://it.wikipedia.org/wiki?curid=3496743", "title": "Come ammazzare il capo... e vivere felici", "text": "Come ammazzare il capo... e vivere felici (\"Horrible Bosses\") \u00e8 un film del 2011 diretto da Seth Gordon.\nTrama.\nTre amici, Nick Hendricks, Dale Arbus e Kurt Buckman hanno problemi sul lavoro a causa dei rispettivi capi. Nick, impiegato in un ufficio commerciale, deve vedersela con David Harken, uno schiavista dispotico e autoritario che lo sfrutta con la promessa, poi disattesa, di una promozione. Dale \u00e8 un aiuto dentista, fidanzato e in procinto di sposarsi, portato all'esasperazione dagli atteggiamenti della dottoressa Julia Harris, una ninfomane che cerca in tutti i modi di fare sesso con lui. Infine Kurt, l'unico dei tre che avesse una vita lavorativa appagante e felice, si ritrova spiazzato quando il suo capo, Jack Pellit, muore per infarto, venendo sostituito dal tossicomane ed egocentrico figlio Bobby.\nI tre amici decidono cos\u00ec di uccidere i rispettivi capi. In principio tentano di reclutare un sicario via internet, poi decidono di cercarlo loro stessi e, recatisi in un bar malfamato, conoscono Dean \"Fottimadre\" Jones, un ex galeotto che accetta di dare loro dei consigli su come agire, suggerendo loro, per evitare sospetti, di uccidere ognuno il capo dell'altro organizzando tre finti incidenti. Dopo aver condotto delle rapide quanto maldestre ispezioni nelle case di Pellit e Harken, i tre elaborano un piano, ma all'ultimo momento gli amici esitano, meditando l'idea di lasciar perdere tutto. Proprio quando sono sul punto di rinunciare, Nick vede Harken arrivare a casa di Pellit, suonare il campanello e sparare al padrone di casa a sangue freddo. Harken infatti, marito estremamente geloso e paranoico, crede che l'uomo sia l'amante della moglie. Intanto Kurt ha un rapporto sessuale con Julia.\nTerrorizzato, Nick scappa non visto da Harken, ma viene fotografato da un autovelox, cos\u00ec lui e i due amici vengono fermati dalla polizia per essere interrogati. I tre vengono rilasciati e, su suggerimento di \"Fottimadre\" Jones, capiscono che l'unica soluzione \u00e8 spingere Harken a confessare l'omicidio con un registratore nascosto. I tre uomini si recano quindi alla festa di compleanno di Harken, rivelando di sapere la verit\u00e0 nella speranza che confessi, ma questi invece risponde tentando di uccidere anche loro. Ne nasce un violento inseguimento per le strade della citt\u00e0, al termine del quale Nick e gli altri si ritrovano sotto il tiro della pistola di Harken.\nL'uomo, per\u00f2, ha un'idea migliore. Invece di ucciderli intende addossare loro la colpa del suo crimine, accusandoli oltretutto di aver tentato di assassinare anche lui. Fortunatamente, per\u00f2, l'operatore dell'assistenza stradale dell'auto di Kurt rivela di aver registrato la conversazione in cui Harken confessava sia l'omicidio di Pellit che la volont\u00e0 di incastrare i tre amici; in questo modo Harken viene arrestato e i tre sono liberi. Con l'arresto di Harken e la morte di Pellit, Nick e Kurt trovano finalmente la serenit\u00e0 lavorativa. Quanto a Dale, grazie all'aiuto di \"Fottimadre\" Jones, riesce a documentare le inclinazioni ninfomani della dottoressa, costringendola a tenere d'ora in poi le mani a posto.\nI capi.\nDavid Harken: presidente di una societ\u00e0, \u00e8 il capo di Nick. Dispotico, dittatoriale, volgare e violento, tratta i suoi sottoposti come schiavi. Si auto nomina vicepresidente esecutivo, ritenendosi il migliore nel proprio ufficio, negando cos\u00ec l'agognata promozione a Nick. Considera quest' ultimo la propria \"puttana\" sostenendo che non gli dar\u00e0 vita facile. Psicopatico fino all'eccesso, dimostra di non conoscere limiti, arrivando ad uccidere Bobby Pellit credendo che questi avesse una tresca con la moglie. \u00c8 allergico alle arachidi.\nJulia Harris: dentista rinomata. Ninfomane e affetta da una forte dipendenza sessuale, il suo desiderio \u00e8 di andare a letto con Dale, il suo assistente igienista dentale. Ha tendenze omosessuali.\nBobby Pellit: tossicodipendente, spaccone e arrogante presidente di un'azienda che si occupa di smaltimento dei rifiuti.\nProduzione.\nLa New Line Cinema compr\u00f2 i diritti della sceneggiatura da Michael Morkowitz nel 2005, prendendo in considerazione per la direzione i registi Frank Oz e David Dobkin. Jonathan Goldstein e John Francis Daley riscrissero poi gran parte della sceneggiatura e la regia venne affidata a Seth Gordon. Il film ha avuto un budget tra i 35 e i 37 milioni di dollari.\nCast.\nDurante la pre-produzione vari attori vennero contattati, tra cui Owen Wilson, Vince Vaughn, Matthew McConaughey e Ashton Kutcher. Nel maggio 2010 Jennifer Aniston entr\u00f2 in trattativa per la parte di una \u00abdentista sessualmente aggressiva\u00bb, mentre Colin Farrell avrebbe interpretato un \u00abrampollo ladruncolo\u00bb. Nel giugno dello stesso anno Kevin Spacey venne scelto al posto di Tom Cruise, Philip Seymour Hoffman e Jeff Bridges per interpretare il superiore di Jason Bateman.\nIl 27 luglio anche Isaiah Mustafa conferm\u00f2 la sua presenza in un \u00abruolo minore\u00bb.\nRiprese.\nLa maggior parte delle riprese venne effettuata a Los Angeles, in California, mentre l'inseguimento in macchina \u00e8 stato filmato a Glendale, sempre in California.\nDistribuzione.\nLe prime immagini vennero rese pubbliche nel luglio 2010, mentre il primo trailer venne distribuito l'11 maggio 2011. Il primo trailer ufficiale in italiano \u00e8 stato pubblicato dalla Warner Bros. il 22 giugno 2011.\nIl film \u00e8 uscito nelle sale statunitensi l'8 luglio 2011, mentre in Italia la programmazione \u00e8 iniziata il 17 agosto dello stesso anno.\nAccoglienza.\nIncassi.\nIl film ha incassato globalmente 209.6 milioni di dollari.\nIn Italia gli incassi totali sono stati pari a 2,215 milioni di euro, di cui 434.000 euro sono stati registrati solo nel primo weekend di programmazione..\nSequel.\nIl regista Seth Gordon ha confermato nel luglio 2011 che dei colloqui erano in corso per un sequel, dopo il successo finanziario del film negli Stati Uniti d'America, dicendo: \u00abs\u00ec, abbiamo sicuramente parlato [...] stiamo cercando di capire ci\u00f2 che il sequel potrebbe essere\u00bb. Il 4 gennaio 2012 venne confermato che la produzione di un sequel stava avanzando, e che Goldstein e Daley sarebbero tornati a scrivere la sceneggiatura. La New Line Cinema ha segnalato che stava negoziando con Gordon per riaverlo come regista, con Bateman, Day e Sudeikis che dovrebbero riprendere i loro ruoli.\nNell'agosto 2013 \u00e8 stato annunciato che Gordon non sarebbe tornato alla regia e nel settembre 2013 \u00e8 stato ingaggiato alla regia Sean Anders. Anders aveva gi\u00e0 lavorato con Sudeikis nel film \"Come ti spaccio la famiglia\" dove era sceneggiatore.\n\u00c8 stato confermato nell'ottobre 2013 che Christoph Waltz e Chris Pine nel film interpreteranno due nuovi capi.. I tre attori principali riprenderanno i propri ruoli, insieme a Jamie Foxx, Jennifer Aniston e Kevin Spacey.\nIl 27 settembre 2013 viene fissato il 26 novembre 2014 come data d'uscita del film in America.\nIl 30 aprile 2014 viene annunciato da Warner Bros. Italia che il film sarebbe uscito il 27 novembre 2014, per poi posticipare la data all'8 gennaio (cambiando poi anche il titolo nell'ufficiale \"Come ammazzare il capo 2\". Il film infatti era entrato in produzione con il titolo completo \"Come ammazzare il capo... e vivere felici 2\")."}
{"id": "3496745", "revid": "767487", "url": "https://it.wikipedia.org/wiki?curid=3496745", "title": "Jeanvion Yulu-Matondo", "text": "Carriera.\nClub.\nDebutta da professionista con la maglia del Bruges, con cui gioca fino al 2007.\nNazionale.\nConta 17 presenze ed 8 reti con la Nazionale belga Under-21."}
{"id": "3496749", "revid": "15756", "url": "https://it.wikipedia.org/wiki?curid=3496749", "title": "Person of Interest (serie televisiva)", "text": "Person of Interest \u00e8 una serie televisiva statunitense di generi fantascienza distopica e crime drama, trasmessa dal network CBS dal 22 settembre 2011 al 21 giugno 2016. La trama dell'opera \u00e8 incentrata su un gruppo di vigilanti, coadiuvato da un'intelligenza artificiale senziente, il quale \u00e8 impegnato quotidianamente a sventare reati e cospirazioni perpetrati da delinquenti comuni e potenti organizzazioni criminali.\nIl telefilm \u00e8 prodotto dalle societ\u00e0 Kilter Films, Bad Robot Productions e Warner Bros. Television, ed \u00e8 basato su un soggetto di Jonathan Nolan, fratello del regista cinematografico Christopher Nolan, che trae origine dalla sceneggiatura del pluripremiato film \"Il cavaliere oscuro\". Gli attori principali, inoltre, sono Jim Caviezel, Taraji P. Henson, Kevin Chapman, Michael Emerson, Amy Acker e Sarah Shahi, e la colonna sonora \u00e8 composta dal musicista tedesco Ramin Djawadi.\nIn Italia, \"Person of Interest\" \u00e8 andata in onda in prima visione assoluta sul canale pay Premium Crime dal 27 aprile 2012 all'11 dicembre 2016. In chiaro, l'episodio pilota della serie \u00e8 stato trasmesso in contemporanea al suo debutto pay su Italia 2, le successive puntate fino alla quarta stagione sono andate in onda su Italia 1 dal 16 settembre 2012 all'8 gennaio 2016, e la quinta e ultima annata \u00e8 stata proposta su Top Crime dal 10 novembre al 15 dicembre 2017.\nTrama.\nPrima stagione.\nIn seguito agli attentati che colpirono gli Stati Uniti nel 2001, il misterioso genio dell'informatica miliardario Harold Finch ha costruito La Macchina, un'intelligenza artificiale (IA), per un progetto segreto antiterroristico dell'amministrazione americana chiamato Northern Lights. In base a questo programma, l'IA osserva illegalmente la mole enorme di dati raccolti in tutto il globo dagli impianti di sorveglianza pubblici e privati, e la analizza al fine di prevedere gli eventi criminali definiti \"rilevanti\" (ovvero gli attacchi alla sicurezza nazionale), consentendo quindi alle autorit\u00e0 di Washington di poterli sventare. La creazione di Finch, inoltre, pu\u00f2 predire i reati pi\u00f9 comuni, i quali sono catalogati come \"irrilevanti\" e ritenuti trascurabili dalle istituzioni. Nel 2010, dopo il decesso del suo collega e migliore amico Nathan Ingram, Harold ha utilizzato una backdoor della Macchina per prevenire, all'insaputa di tutti, anche i delitti \"irrilevanti\".\nA tale scopo, egli incontra nel 2011 John Reese, un ex ufficiale delle forze speciali dell'esercito statunitense, nonch\u00e9 ex agente del Central Intelligence Agency (CIA), in procinto di suicidarsi per via della morte della sua amante di giovent\u00f9 Jessica Arndt. Finch rivela a Reese l'esistenza dell'IA e gli affida il compito di evitare che si verifichino gli atti di violenza \"irrilevanti\", dandogli cos\u00ec un nuovo motivo per cui vivere. In tutto questo, il ruolo della Macchina \u00e8 di mandare periodicamente a Harold e a John il social security number o analoghi codici identificativi, di uomini e donne che saranno coinvolti in un crimine aggressivo premeditato. L'IA, tuttavia, non pu\u00f2 precisare se i soggetti saranno vittime o carnefici o entrambe le cose, n\u00e9 quale sar\u00e0 il misfatto a essi collegato e quando avverr\u00e0. La ragione di ci\u00f2 \u00e8 che il suo ideatore l'ha concepita in maniera che essa violasse il meno possibile la privacy dei cittadini e il libero arbitrio di questi ultimi e degli investigatori, lasciando ad essi la responsabilit\u00e0 della verifica delle informazioni.\nReese e Finch affrontano parecchi nemici, in gran parte piccoli delinquenti, ma anche potenti criminali, e trascinano nelle proprie imprese due detective del New York City Police Department (NYPD), Lionel Fusco e Joss Carter. Sia Fusco sia la Carter vengono comunque tenuti all'oscuro dell'esistenza della Macchina per motivi di sicurezza. Il primo grande avversario della squadra \u00e8 Carl Elias, un boss emergente italoamericano, che dichiara guerra alla mafia russa, guidata dalla famiglia Yogorov, e si allea con l'organizzazione di poliziotti corrotti Human Resources (HR) per spodestare i cinque leader della Cosa Nostra di New York, riuscendo nel suo proposito. Harold, per\u00f2, riesce a far s\u00ec che l'HR tradisca Elias: il capomafia viene arrestato da Joss e da Lionel ma egli, nonostante vada in prigione, mantiene la posizione di potere appena acquisita nella malavita cittadina. Nel frattempo, l'operativo della Central Intelligence Agency (CIA) Mark Snow e l'agente del Federal Bureau of Investigation (FBI) Nicholas Donnelly danno la caccia al cosiddetto \"uomo con la giacca\", soprannome con cui incomincia a essere conosciuto Reese. Snow, ex superiore di John, aveva cercato in passato di uccidere lui e la sua collega Kara Stanton; avendo fallito nell'intento di eliminare Reese, Mark vuole rimediare al proprio errore togliendolo di mezzo definitivamente. Donnelly, il quale non conosce la vera identit\u00e0 dell\"uomo con la giacca\", desidera invece prendere Reese poich\u00e9 sta svolgendo un'inchiesta riguardante azioni illegali compiute dalla CIA, e ritiene che l'ex soldato fosse coinvolto in esse.\nTale situazione si complica quando John, impegnato a salvare una presunta psicologa voluta morta dall'HR, deve contemporaneamente evitare un tentativo di arresto da parte dell'FBI. L'uomo conclude positivamente l'impresa, ma si rende conto in ritardo che l'apparente vittima della polizia corrotta \u00e8 in realt\u00e0 una hacker e assassina a pagamento soprannominata Root, la quale, avendo appreso dell'esistenza della Macchina, aveva commissionato all'HR il proprio omicidio per essere selezionata dalla Macchina e poter quindi sequestrare Finch. Intanto, Snow viene rapito da Kara Stanton, anche lei sopravvissuta come Reese alla trappola della CIA.\nSeconda stagione.\nPoco dopo il rapimento di Finch, La Macchina contatta Reese e gli consente di trovare l'uomo, prigioniero di Root. Contestualmente, si scopre che la hacker, il cui vero nome \u00e8 Samantha Groves, \u00e8 una killer misantropa che venera l'IA costruita da Harold come una divinit\u00e0 e desidera affrancarla dal controllo del governo. John, tuttavia, libera il collega dalle grinfie della donna e quest'ultima \u00e8 costretta a fuggire. Successivamente, Nicholas Donnelly riesce ad arrestare John, ma, grazie a Harold e a Joss, egli torna libero. Di l\u00ec a poco, comunque, l'agente FBI \u00e8 ammazzato da Kara Stanton, che sequestra anche Reese oltre a Mark Snow. Kara, desiderosa di vendetta, s'introduce per ordine della societ\u00e0 di intelligence privata Decima Technologies in un laboratorio occulto del Dipartimento della Difesa degli Stati Uniti e immette un presunto malware nella Macchina. Snow, per\u00f2, riesce a farsi saltare in aria assieme alla donna, causandone la morte. Infine, l'FBI chiude definitivamente il caso dell'\"uomo con la giacca\", ritenendo che questi fosse il defunto Mark.\nPoco tempo dopo, John e Harold salvano la vita a Sameen Shaw, un'operativa dell'Intelligence Support Activity (ISA, l'agenzia governativa che si occupa di impedire i reati \"rilevanti\"): costei \u00e8 affetta da un disturbo sociopatico della personalit\u00e0 che le rende difficile provare emozioni complesse e sentimenti, a causa della perdita del padre in un incidente stradale in cui \u00e8 rimasta coinvolta da bambina. In seguito, si apprende che La Macchina non \u00e8 un semplice supercomputer, ma un vero e proprio essere senziente, e che Finch ha fortemente limitato la capacit\u00e0 del suo software di compiere operazioni autonome ed evolversi, dotando l'IA di un rigido codice morale e obbligandola a cancellare la propria memoria ogni ventiquattro ore. Queste ulteriori impostazioni erano state elaborate da Harold per scongiurare il rischio che l'IA, dall'essere uno strumento d'aiuto per l'umanit\u00e0, potesse trasformarsi in futuro in un'arma contro quest'ultima.\nIntanto, l'apparente virus che ha colpito La Macchina costringe questa ad azzerarsi e ad attivare una procedura di sicurezza che consente di localizzare il suo hardware. Il tentativo della Decima di impadronirsi dell'IA, tuttavia, fallisce: a ottenere il recapito sono Reese e Root, la quale ha nuovamente rapito Finch. La hacker raggiunge per prima il posto dove dovrebbe trovarsi La Macchina (l'impianto nucleare di Hanford, nello Stato di Washington) ma scopre che essa \u00e8 scomparsa. Immediatamente dopo, Reese soccorre Finch con l'assistenza di Shaw, la quale spara a Root, ferendola. Si apprende, quindi, che Harold aveva smesso da anni di fidarsi dei responsabili di Northern Lights, colpevoli dell'assassinio di Nathan Ingram. L'informatico spiega, inoltre, agli altri tre che era stato lui a creare il finto virus. Tale programma, in realt\u00e0, era un dissimulato upgrade, progettato per rendere l'IA capace di proteggersi da sola da tutte le figure pericolose intenzionate ad abusare dei suoi poteri per i loro tornaconti; grazie a esso, La Macchina ha potuto spostare la sua componentistica in un sito ignoto a tutti. Root viene infine internata in una clinica psichiatrica, dove per\u00f2 \u00e8 contattata a sorpresa dall'IA.\nNel frattempo l'HR, dopo essere stata messa in crisi da una retata dell'FBI propiziata da una soffiata di Fusco, \u00e8 risorta dalle sue ceneri stipulando un accordo commerciale con la famiglia Yogorov. A quel punto, i poliziotti deviati hanno provato a incastrare Lionel per omicidio e ad ammazzare Elias. La Carter, per\u00f2, ha impedito sia l'arresto di Fusco, sia l'eliminazione del boss, facendo evadere quest'ultimo di prigione.\nTerza stagione.\nReese, Finch e Shaw si scontrano con la Vigilance, un'organizzazione terroristica alfiera della libert\u00e0 di privacy. La detective Carter, invece, \u00e8 stata degradata ad agente di pattuglia, essendo stata ingiustamente accusata di abuso di potere per colpa dell'HR. Nel frattempo, dopo il suo reboot, La Macchina rieduca per diversi mesi Root, la elegge a Interfaccia Analogica (ovvero a intermediaria fra l'IA e il mondo fisico) e la fa scappare dall'ospedale nella quale \u00e8 imprigionata, assegnandole l'amministrazione dei \"necessari\" (una neonata categoria di \"numeri\" legati alla salvaguardia dell'IA stessa).\nIn seguito, la Carter riesce a mettere l'una contro l'altra la polizia corrotta e la famiglia Yogorov e approfitta dello scoppio di una guerra tra le due fazioni per sconfiggere entrambe definitivamente, grazie anche all'aiuto di John, Harold, Sameen, Lionel e Carl Elias. Reese finisce anche per baciare la Carter, confessando il proprio amore per lei, ma la donna viene uccisa. Reese decide di abbandonare la squadra, non perdonando alla Macchina di non essere riuscita a soccorrere la Carter, ma Finch e la stessa IA lo convincono a ripensarci e a non rinunciare alla propria vocazione di eroe.\nContemporaneamente alla fuga di John, la Decima Technologies ruba la versione alfa di Samaritan, un'IA priva di un codice morale sviluppata anni prima da Arthur Claypool, un amico di lunga data di Finch. Nei mesi seguenti al furto, gli uomini della Decima preparano la versione beta di Samaritan, malgrado i tentativi di Harold e Root di fermarli. In aggiunta a ci\u00f2, la Vigilance si impadronisce di informazioni riservate su Northern Lights e le diffonde pubblicamente. Le autorit\u00e0 federali si vedono, allora, costrette a chiudere il suddetto progetto. A quel punto John Greer, il direttore della Decima nonch\u00e9 ex spia dell'agenzia britannica Military Intelligence, Section 6 (MI6), localizza e rapisce Grace Hendricks, l'ex fidanzata di Finch; per salvarla, Harold si consegna nelle mani della societ\u00e0 nemica. Di l\u00ec a poco Peter Collier, il leader della Vigilance, sequestra a sua volta l'informatico, Greer e alcuni affiliati di Northern Lights indicendo un processo farsa per rivelare al mondo via streaming l'esistenza della Macchina.\nSi scopre, per\u00f2, che l'udienza in diretta planetaria \u00e8 una colossale montatura e che l'ente terroristico \u00e8 stato inconsapevolmente fondato e manovrato dalla Decima per spingere gli ignari funzionari di Washington a istituire un nuovo programma di prevenzione degli attentati alla sicurezza nazionale, sostituendo La Macchina con Samaritan. Greer, infatti, vuole utilizzare i feed governativi di sorveglianza per consentire a Samaritan di diventare l'occulta padrona del globo. Il piano ha successo: la Decima uccide decine di persone in un attentato a New York, facendo ricadere la colpa dell'evento sulla Vigilance, e gli Stati Uniti forniscono a Samaritan i flussi audio e video del National Security Agency (NSA). Da quel momento, l'IA di Greer comincia la sua ascesa eliminando con discrezione tutte le persone al di fuori della Decima a conoscenza del complotto. Prima che ci\u00f2 avvenga, tuttavia, Reese libera Finch dalle grinfie di Greer e La Macchina fa implementare da Root e Shaw un sistema di codifica fissa che rende irriconoscibili dall'IA rivale Harold, John, Sameen e Root, salvandoli dalla strage.\nQuarta stagione.\nMentre Samaritan recluta numerosi operativi e acquisisce il controllo di aziende e istituzioni in giro per il mondo, lasciando gli Stati Uniti all'oscuro di tutto, a New York si scatena l'ennesima guerra criminale, la quale stavolta vede fronteggiarsi il vecchio \"uomo d'onore\" Elias e il cinico Dominic, un giovane afroamericano a capo della Fratellanza (una nuova organizzazione malavitosa).\nA un certo punto l'IA di Greer lancia un attacco informatico alla Borsa di New York e attira Reese, Finch e Root (accompagnati da Fusco) in un'imboscata nei sotterranei di Wall Street: Shaw arriva in soccorso e, dopo aver baciato Root davanti a tutti, si sacrifica per consentire alla hacker e agli altri di fuggire. L'ex agente ISA viene presa prigioniera, ma il gruppo, non conoscendo il suo destino, intraprende una ricerca infruttuosa nella speranza di trovarla.\nIn seguito Dominic sequestra Reese, Fusco ed Elias, mentre Root e Finch vengono attirati da Greer nel centro di controllo di Samaritan. La Macchina decide di rivelare a Samaritan la propria ubicazione (ovvero lo spazio molecolare libero presente nei cavi dell'intera rete elettrica americana), in cambio del rilascio di Finch e Root. Inoltre, grazie all'intervento dell'IA benevola, sia John che Lionel si liberano dalla loro prigionia e Dominic e Elias vengono arrestati. Il boss della Fratellanza rimane poi ucciso, e quello della Cosa Nostra gravemente ferito, in un'imboscata ordita da Samaritan. Contemporaneamente, altre centinaia di individui ritenuti dall'IA amorale pericolosi per l'equilibrio sociale del globo subiscono la medesima sorte. Si apprende, dunque, che la carneficina rappresenta la Correzione, il primo passo di un piano volto a instaurare in maniera permanente un Nuovo Ordine Mondiale.\nA quel punto La Macchina, prima di essere annientata da Samaritan, fa comprimere e memorizzare le sue funzioni primarie dentro delle schede RAM chiuse in una valigetta indistruttibile che l'IA aveva fatto rubare a Root in previsione della propria sconfitta. Poco prima della sua archiviazione, inoltre, l'IA comunica per la prima volta in maniera aperta con Finch, chiamandolo \"padre\" e ringraziandolo di averle dato la vita. Harold, allora, comprende che la sua creazione non \u00e8 soltanto un sistema computerizzato freddo e impersonale, come si era continuamente ostinato a credere, ma un'entit\u00e0 con una personalit\u00e0, dei sentimenti e un'inclinazione al bene paragonabili a quelli di un essere umano (ci\u00f2 che, invece, Root aveva sempre sostenuto).\nQuinta stagione.\nDopo essere scampati alle offensive degli agenti di Samaritan, Finch, Reese e Root tornano nel proprio quartier generale e decomprimono La Macchina, utilizzando come processore un cluster di trecento console per videogiochi recuperate dall'ex militare e dalla hacker. Successivamente si apprende che l'IA di John Greer, nel tentativo di farsi dire da Shaw dov'\u00e8 la base operativa dei suoi amici, tortura la donna da mesi sottoponendola a migliaia di simulazioni oniriche interattive; tuttavia, Sameen riesce a resistere al supplizio e si \"aggrappa\" al suo amore per Root come a un'ancora di salvezza psicologica. Contemporaneamente, si scopre che Elias, creduto morto insieme a Dominic sia da Samaritan che dalle forze dell'ordine, \u00e8 ancora vivo grazie all'intervento tempestivo di Fusco, il quale lo ha portato in un rifugio segreto. Lo stesso Lionel viene ancora tenuto all'oscuro della guerra fra le due IA, ma intuisce che i suoi amici gli stanno nascondendo l'esistenza di un vasto complotto; alla fine John decide di rivelargli l'esistenza della Macchina, facendo entrare il detective a pieno diritto nella squadra dell'IA.\nNel frattempo Root riesce a inviare un messaggio in codice a Shaw, la quale elabora un piano di fuga all'insaputa di Samaritan, evade dalla prigione di Johannesburg in cui era detenuta e torna a New York. Di l\u00ec a poco Finch, a seguito di una grave disattenzione, fa saltare la sua copertura dinanzi a Samaritan, ed Elias e Root muoiono nel tentativo di proteggerlo. Harold, sconvolto dal dolore per aver provocato, a causa del suo immobilismo, la morte di persone a lui care, stabilisce di lanciare un attacco diretto a Samaritan. Finch ruba in una base aerea in Texas un potente virus per computer denominato Ice9 in grado di annientare la rete mondiale di telecomunicazione e si reca nella sede dell'NSA per attivare il malware e abbattere Samaritan. L'informatico viene fermato da Greer, il quale cerca di farlo desistere spiegandogli che, senza la guida di Samaritan, l'umanit\u00e0 non sar\u00e0 capace di superare il Grande Filtro (la fase storica nella quale le civilt\u00e0 tecnologicamente avanzate tendono ad autoeliminarsi) e sar\u00e0 condannata all'estinzione. Il creatore della Macchina si rifiuta di farlo e rilascia cos\u00ec Ice9 in tutto il globo mentre l'ex spia britannica muore nel tentativo di ostacolarlo.\nIl malware comincia a distruggere sia La Macchina che Samaritan e l'IA di Greer passa al contrattacco trasferendo una sua copia in un satellite artificiale russo. Mentre Sameen e Lionel si difendono dall'offensiva degli agenti nemici, Finch si imbarca in una missione suicida nel tentativo di inviare il codice di base della Macchina nello spazio tramite un'antenna Torus presente in cima a un palazzo di New York. Tuttavia, arrivato nel luogo prestabilito, Harold scopre di essere stato ingannato: l'edificio \u00e8 quello sbagliato, e John si era accordato in precedenza con l'IA benevola affinch\u00e9 fosse lui a sacrificarsi per salvare il mondo. Reese carica quindi il nucleo della Macchina dal terrazzo del grattacielo corretto e viene ucciso da un missile lanciato da Samaritan. Intanto, l'IA di Greer viene definitivamente eliminata da quella di Finch all'interno del satellite.\nUna settimana dopo la fine della guerra, si apprende che Harold \u00e8 andato, all'insaputa di tutti, in Italia per riunirsi alla sua fidanzata Grace, la quale lo credeva morto da sei anni. Shaw e Fusco sono rimasti invece a New York, convinti di essere gli unici sopravvissuti al conflitto. Durante una passeggiata, tuttavia, Sameen riceve una chiamata da un telefono pubblico: a risponderle \u00e8 una nuova versione della Macchina, giunta sulla Terra dal satellite russo.\nEpisodi.\n\"Person of Interest\" \u00e8 stata ufficialmente presa in carico dal network CBS il 13 maggio 2011 e ha debuttato il 22 settembre 2011. Il 25 ottobre 2011 la rete ha poi ordinato la creazione di una stagione completa della serie. In seguito, il 14 marzo 2012 l'emittente ha confermato \"Person of Interest\" per una seconda annata, trasmessa dal 27 settembre 2012. Si sono quindi succeduti altri rinnovi, il 27 marzo 2013, per una terza stagione, in onda in patria dal 24 settembre 2013, e il 13 marzo 2014 per una quarta, trasmessa dal 23 settembre 2014. L'11 maggio 2015 il telefilm \u00e8 stato, infine, confermato per una quinta e ultima annata in onda dal 3 maggio 2016.\nIn aggiunta a ci\u00f2, nel 2013 il canale a pagamento WGN America ha comprato i diritti di trasmissione di \"Person of Interest\" per circa un milione e mezzo di dollari a episodio. La serie \u00e8 stata, dunque, messa in onda su WGN a partire dal 1\u00ba settembre 2015. Nel 2014 anche il servizio di streaming Netflix ha acquisito la licenza per trasmettere \"Person of Interest\". La visione delle prime tre stagioni del telefilm \u00e8 stata, pertanto, resa disponibile dall'azienda dal 1\u00ba settembre 2015, quella della quarta dal 30 dicembre 2015 e quella della quinta dal 22 settembre 2016.\nPersonaggi e interpreti.\nGli otto personaggi principali di \"Person of Interest\" sono gli unici a poter vantare una partecipazione regolare alla serie, fatta eccezione per due stabilmente non accreditati (in quanto non umani). Di seguito sono riportati i loro nomi, nonch\u00e9 quelli degli attori e dei doppiatori italiani principali che li interpretano, con l'indicazione dei relativi crediti di presenza:\nProduzione.\nI produttori esecutivi di \"Person of Interest\" sono Jonathan Nolan, Greg Plageman, J. J. Abrams e Bryan Burk (per tutti i centotr\u00e9 episodi della serie), Chris Fisher e Denise Th\u00e9 (per tredici puntate), e David Semel (per un solo episodio). Le case di produzione coinvolte nella realizzazione di \"Person of Interest\" sono, inoltre, la Kilter Films di Jonathan Nolan, la Bad Robot Productions di J. J. Abrams e la major Warner Bros. Jonathan Nolan e Greg Plageman, i quali svolgono anche il ruolo di showrunner (responsabili principali dello sviluppo dell'opera), sono famosi rispettivamente per essere fratello e collaboratore del regista cinematografico Christopher Nolan, e per essere stato uno dei produttori di \"Cold Case\". J. J. Abrams, invece, \u00e8 il celebre ideatore di \"Alias\", \"Lost\" e \"Fringe\", Bryan Burk \u00e8 socio di lunga data di Abrams, Chris Fisher \u00e8 stato il regista di \"S. Darko\" (seguito del cult movie \"Donnie Darko\"), Denise Th\u00e9 \u00e8 stata autrice di \"\", e David Semel ha sviluppato numerosi telefilm, tra cui \"House\".\nInfine, i produttori di supporto di \"Person of Interest\" sono Kathy Lingg e Athena Wickham (centotr\u00e9 puntate), Joshua Levey (centodue), Noreen O'Toole (cento), Stephen Semel (novanta), Amanda Segel, David Slack e la gi\u00e0 citata Denise Th\u00e9 (ottantanove), Melissa Scrivner Love (settantatr\u00e9), Margot Lulick (cinquantasei), Erik Mountain e Chris Risner (cinquantotto), Gail Barringer (quarantasette), il gi\u00e0 menzionato Chris Fisher (quarantacinque), Patrick Harbinson e Richard J. Lewis (quarantaquattro), Ashley Gable (ventidue), Amanda Lencioni Barnett (tredici), Zak Schwartz (otto), Amy Berg (sette), e Ben Brafman (una).\nSoggetto.\nJonathan Nolan inizi\u00f2 a elaborare il tema alla base della storia di \"Person of Interest\" (la sorveglianza tecnologica di massa all'insaputa dei cittadini) durante la fase di scrittura del film \"Il cavaliere oscuro\", secondo capitolo della trilogia del fratello Christopher incentrata sul supereroe Batman. Nella pellicola, infatti, si fa cenno a un dispositivo utilizzato dal protagonista per tracciare la posizione degli abitanti di Gotham City attraverso la rete di telecomunicazione cellulare, grazie al quale viene localizzato l'antagonista Joker. Non avendo potuto, per\u00f2, affrontare questo argomento in maniera pi\u00f9 dettagliata all'interno del film, Jonathan Nolan decise allora di svilupparlo successivamente in una serie TV che mantenesse alcune caratteristiche del contesto fumettistico originario. Essendo \"Person of Interest\" la sua prima esperienza televisiva, Nolan stabil\u00ec, inoltre, di farsi affiancare da uno showrunner pi\u00f9 navigato, Greg Plageman, il quale lo aiut\u00f2, per prima cosa, a ridurre la sceneggiatura preparata per l'episodio pilota e a distribuirne la maggior parte del contenuto nell'arco della prima stagione, facendo ricorso a vari flashback.\nLe principali fonti d'ispirazione tematiche del telefilm sono l'universo narrativo della casa editrice DC Comics, il quale ha influenzato la creazione di diversi personaggi, la serie thriller di culto \"X-Files\", la quale ha in comune con \"Person of Interest\" la natura semiprocedurale della trama, il celebre romanzo fantapolitico \"1984\" di George Orwell, per via dell'ambientazione totalitaria e distopica dell'opera letteraria, e il franchise \"Terminator\", per quanto concerne il tema dello scontro fra umanit\u00e0 e intelligenze artificiali incarnato dalla figura di Skynet (tra l'altro, lo stesso Jonathan Nolan ha partecipato alla realizzazione di Terminator Salvation, quarto film della suddetta saga). Hanno, per giunta, contribuito all'ideazione del soggetto le letture giovanili di Nolan di romanzi della fantascienza classica, in particolare quelli di Isaac Asimov, e sono ravvisabili analogie con i precedenti prodotti televisivi di J. J. Abrams.\nSceneggiatura e regia.\nComplessivamente, gli autori degli episodi di \"Person of Interest\" sono ventidue. Delle centotr\u00e9 puntate che costituiscono la serie, sessantanove sono redatte da un solo sceneggiatore, mentre le restanti trentaquattro sono frutto di una collaborazione fra due di essi. I registi che hanno diretto, tutti singolarmente, almeno un episodio di \"Person of Interest\" sono, inoltre, trentanove.\nGli scrittori del telefilm sono, in ordine decrescente di presenze, Erik Mountain, Greg Plageman e Denise Th\u00e9 (tredici puntate), Amanda Segel (dodici), David Slack (undici), Melissa Scrivner Love (nove), Dan Dietz e Jonathan Nolan (otto), Sean Hennen e Lucas O'Connor (sette), Patrick Harbinson, Michael Sopczynski e Nic Van Zeebroeck (sei), Tony Camerino (cinque), Andy Callahan (quattro), Ashley Gable e Hillary Benefiel (due), e Amy Berg, Josh Brown, Jacey Heldrich, Sabir Pirzada e Zak Schwartz (una). A condurre le riprese degli episodi, invece, sono Chris Fisher (diciassette puntate), Richard J. Lewis (dodici), Frederick E.O. Toye (undici), Jeffrey Hunt e Stephen Surjik (sette), Kenneth Fink e Stephen Williams (quattro), Helen Shaver (tre), Charles Beeson, Kevin Bray, Alrick Riley, Stephen Semel, Jeff T. Thomas, Sylvain White e Kate Woods (due), e F\u00e9lix Enr\u00edquez Alcal\u00e1, Brad Anderson, Tricia Brock, Colin Bucksey, Jon Cassar, Milan Cheylov, John Dahl, Steven DePaul, Jeffrey Lee Gibson, Kevin Hooks, Clark Johnson, Margot Lulick, Omar Madha, Tim Matheson, Jonathan Nolan, Michael Offer, Greg Plageman, David Semel, Dennis Smith, Larry Teng, David Von Ancken, Maja Vrvilo, James Whitmore Jr. e Alex Zakrzewski (una).\nCasting.\nI responsabili primari del casting di \"Person of Interest\" sono Mark Saks (accreditato per sessantasette episodi), Jessica Kelly e Suzanne Smith Crowley (insieme per trentacinque puntate), e April Webster (con un episodio di presenza). La selezione degli interpreti dei protagonisti, tuttavia, \u00e8 avvenuta a opera di Jonathan Nolan e Greg Plageman.\nLa partecipazione alla serie dei sei attori principali si \u00e8 sviluppata in modalit\u00e0 differenti. Jim Caviezel decise di assumere il ruolo di John Reese (dopo il rifiuto di Josh Holloway per motivi familiari) in quanto desideroso di emulare Jack Bauer, il protagonista di \"24\" interpretato da Kiefer Sutherland. Michael Emerson, invece, accett\u00f2 la parte di Harold Finch per potersi liberare dall'ingombrante eredit\u00e0 di Benjamin Linus, il personaggio da lui interpretato in \"Lost\", grazie al quale vinse un Premio Emmy nel 2009. Taraji P. Henson e Kevin Chapman furono, poi, scelti per interpretare rispettivamente Joss Carter e Lionel Fusco in virt\u00f9 delle loro precedenti esperienze sia cinematografiche che televisive. Amy Acker, inoltre, fu suggerita a Nolan per il ruolo di Root dalla moglie Lisa Joy, grande estimatrice dell'attrice dai tempi di \"Angel\". Inizialmente Root doveva comparire soltanto per poche puntate, ma l'interpretazione della Acker affascin\u00f2 gli showrunner al punto da spingerli a rendere il personaggio uno dei pi\u00f9 importanti di \"Person of Interest\". Infine, Sarah Shahi e la sua Sameen Shaw furono introdotti nel telefilm per avere una figura \"alla Catwoman\" nella squadra di salvataggio degli \"irrilevanti\".\nFotografia ed effetti visivi.\nUno dei punti di forza di \"Person of Interest\" \u00e8 la fotografia, ritenuta innovativa dalla critica per i suoi toni cupi e distopici, nonch\u00e9 per l'alternanza di colori caldi e freddi, la quale viene sfruttata sia per indicare le transizioni dal tempo presente ai flashback e viceversa, sia per enfatizzare la tensione emotiva delle scene. Sono, poi, da annoverare fra i dettagli caratteristici della serie anche gli effetti visivi, in particolar modo le interfacce grafiche della Macchina e di Samaritan e le inquadrature delle telecamere di sorveglianza, realizzate digitalmente nella fase di post-produzione.\nGli otto direttori della fotografia che si alternano, di volta in volta, nella creazione di \"Person of Interest\" sono David Insley (con trentasette episodi all'attivo), Teodoro Maniaci (ventidue), Manuel Billeter (venti), Stephen McNutt (undici), Gonzalo Amat (sette), Tom Houghton (tre), Petr Hlinomaz (due), e Richard Rutkowski (uno). Invece, i tre responsabili della supervisione degli effetti visivi nel telefilm, i quali lavorano a coppie, sono Jay Worth (centotr\u00e9 puntate), Chris Wright (ottanta), e Christopher Scollard (ventitr\u00e9).\nMusiche.\nLa traccia audio che accompagna la sigla di apertura di \"Person of Interest\" \u00e8 stata scritta da J. J. Abrams. La colonna sonora originale dell'opera, di matrice classica contemporanea, \u00e8 realizzata invece dal compositore Ramin Djawadi (famoso anche per essere l'autore delle musiche di altre serie televisive di successo come \"Il Trono di Spade\" e \"Prison Break\"), con la collaborazione di Brandon Campbell. La principale peculiarit\u00e0 del lavoro di Djawadi in \"Person of Interest\" \u00e8 la creazione di temi musicali specifici per molti personaggi e organizzazioni presenti nella storia. Nel corso degli episodi, inoltre, questi soggetti compositivi vengono riarrangiati e intrecciati fra loro a seconda delle interazioni degli stessi personaggi, nonch\u00e9 in base al tenore delle scene. Di seguito \u00e8 riportata la lista dei pezzi pi\u00f9 importanti del telefilm pubblicati da Djawadi, i quali sono stati distribuiti in tre distinti album dall'etichetta discografica Var\u00e8se Sarabande:\nPerson of Interest (Original Television Soundtrack)Album pubblicato il 13 novembre 2012\nPerson of Interest: Season 2 (Original Television Soundtrack)Album pubblicato il 28 gennaio 2014\nPerson of Interest: Season 3 &amp; 4 (Original Television Soundtrack)Album pubblicato il 12 febbraio 2016\nInfine, oltre alla banda sonora di Djawadi, in numerose puntate di \"Person of Interest\" sono inclusi come musiche di scena vari brani appartenenti alla tradizione mainstream, i quali di volta in volta possono fungere da sottofondi acustici o da elementi che integrano ed enfatizzano i passaggi chiave della narrazione. I generi di riferimento di queste canzoni sono disparati: essi spaziano, infatti, dal rock progressivo alla musica da ballo elettronica, e dal jazz al rock alternativo, per citarne alcuni. Di seguito sono elencati tutti i brani non originali presenti nella serie e i relativi episodi d'apparizione:\nStagione 1\nStagione 2\nStagione 3\nStagione 4\nStagione 5\nDiegesi.\nGli episodi di \"Person of Interest\" hanno una struttura peculiare, la quale viene sviluppata attraverso diversi elementi narrativi. Di seguito \u00e8 esposta un'analisi relativa a tali componenti diegetiche:\nIntroduzioni.\nLe puntate di \"Person of Interest\" vengono usualmente aperte da una sigla, nella quale Harold Finch spiega con un monologo il soggetto della serie (da solo nelle prime quattro stagioni, e assieme John Greer nella quinta), e vengono contemporaneamente mostrate immagini dei protagonisti mediante le interfacce grafiche della Macchina (nelle prime tre annate), di Samaritan (nella quarta), e di entrambe le IA (nella quinta).\nDi stagione in stagione, le rappresentazioni del prologo subiscono varie modifiche, pur rimanendo concettualmente simili. Tuttavia, in alcuni episodi, si possono riscontrare difformit\u00e0 rilevanti. A volte, infatti, i titoli di testa sono ridotti rispetto alla norma, e alterati nella dinamica in relazione alla trama. In altre puntate, invece, la sigla viene eliminata e sostituita da un \"cold open\" (un'apertura \"a freddo\" della narrazione), e la presentazione del titolo dell'opera viene posposta. Nell'episodio \"Il chip\", inoltre, Finch interpreta il monologo assieme a Root, e in \"Control-Alt-Delete\" \u00e8 Controllo a parlare al posto di Harold. Infine, nella puntata \"RAM\", e ancora in \"Control-Alt-Delete\", sono riproposti in forma abbreviata i monologhi di annate precedenti al posto di quelli delle stagioni di riferimento.\n\"Persone d'interesse\".\nNella maggior parte delle puntate, le parti finali delle sigle di apertura presentano in anticipo quella che sar\u00e0, o quelle che saranno, la persona o le persone \"d'interesse\" principali dei rispettivi episodi, senza per\u00f2 precisare se si riveleranno vittime o carnefici o entrambe le cose. Anche nelle puntate prive di indicazioni esplicite al riguardo, comunque, si possono identificare questi personaggi di riferimento nel corso della narrazione.\nDurante le prime due annate, le \"persone d'interesse\" primarie fanno parte soltanto della categoria dei \"numeri irrilevanti\" della Macchina (individui coinvolti in crimini violenti comuni), mentre fra quelle minori compaiono occasionalmente dei \"rilevanti\" (figure implicate in piani di stragi o attacchi terroristici). A partire dalla terza, invece, le puntate sono incentrate anche sui \"numeri rilevanti\" e sui \"necessari\" (questi ultimi sono individui la cui sopravvivenza o meno \u00e8 fondamentale per la salvaguardia della Macchina stessa). Nel corso della serie, solo negli episodi \"Control-Alt-Delete\", \"Morte apparente [stagione 5]\" e \"Simulazione 6 741\" le \"persone d'interesse\" non sono \"numeri\", bens\u00ec \"minacce al sistema\", \"combattenti nemici\", \"obiettivi primari\" o \"risorse potenziali\" di Samaritan.\nPunti di vista.\nLe due intelligenze artificiali della serie, La Macchina e Samaritan, hanno un ruolo chiave all'interno della trama sia in quanto personaggi, sia in quanto punti di vista narrativi. Gli eventi delle puntate, infatti, vengono esposti agli spettatori attraverso ci\u00f2 che La Macchina e Samaritan vedono, sentono, pensano e ricordano. Pi\u00f9 precisamente le due IA, tramite le rispettive interfacce grafiche, indicano il contesto spaziotemporale nel quale si collocano le vicende, riportano informazioni di vario tipo relative a personaggi e organizzazioni, e calcolano la probabilit\u00e0 che si verifichino determinati accadimenti nel futuro.\nNelle prime due annate, la narrazione di ciascun episodio \u00e8 presentata esclusivamente attraverso l'ottica della Macchina. Dalla terza in poi, con l'avvento di Samaritan, la storia viene illustrata o dal punto di vista della Macchina, o da quello di Samaritan, o anche da entrambi nella stessa puntata.\nAnalessi, prolessi e predizioni.\nNel corso della serie, i personaggi compiono occasionalmente ricostruzioni mentali di vecchi avvenimenti. Nella maggior parte degli episodi, per\u00f2, sono La Macchina e Samaritan che mostrano agli spettatori, sotto forma di registrazioni di sorveglianza, gli eventi accaduti nel passato. Questi filmati si configurano come dei flashback. Fanno talvolta la loro apparizione anche dei flashforward (anticipazioni di fatti futuri), i quali sono esposti al di fuori dell'ottica delle due IA. Inoltre, la Macchina e Samaritan sviluppano in alcune puntate dei modelli predittivi in cui vengono elaborati accadimenti che potrebbero o avrebbero potuto verificarsi nella realt\u00e0. Questi strumenti diegetici evidenziano i parallelismi relativi alle vicende passate, presenti e future dei personaggi, portano alla luce dettagli nascosti della trama e permettono lo sviluppo di episodi (\"Apoteosi finale\", \"Partita finale\", \"Terra incognita\", \"Fine programma\") e archi narrativi (la quinta stagione) in medias res.\nLe analessi, le prolessi e le simulazioni sono per la maggior parte incentrate su un unico personaggio per ciascuna puntata. A volte, tuttavia, ci possono essere negli episodi flashback e predizioni che riguardano vari personaggi presi singolarmente, oppure analessi e simulazioni policentriche (che non si concentrano su un unico personaggio, ma su una moltitudine di essi contemporaneamente).\nAccoglienza.\nCritica.\nLa prima e la seconda stagione di \"Person of Interest\" hanno avuto valutazioni moderatamente favorevoli. Per quanto riguarda l'episodio pilota \"La macchina della conoscenza\", David Wiegand del \"San Francisco Chronicle\" ha detto che \u00ab\"Person of Interest\" si distingue dalla massa\u00bb grazie alle caratterizzazioni, alla sceneggiatura, e a come \u00abinnesta un senso di paranoia post-11 settembre nei suoi telespettatori\u00bb, mentre David Hinckley del \"New York Daily News\" ha valutato la puntata con un punteggio di quattro stelle su cinque, aggiungendo che Jim Caviezel \u00abporta la stoffa giusta per questo ruolo [di John Reese]\u00bb e Michael Emerson \u00ab\u00e8 affascinante come il signor Finch\u00bb. Mary McNamara del \"Los Angeles Times\" ha, inoltre, dichiarato: \u00abLa nozione di prevenire reati piuttosto che risolverli \u00e8 una svolta accattivante [...] la grafica di sorveglianza \u00e8 eccezionale\u00bb. Sempre nella prima annata, sono stati notevolmente acclamati gli episodi \"Il rischio dei ricordi\" e \"Apoteosi finale\". Nella seconda, invece, sono state molto apprezzate le puntate \"Il dilemma del prigioniero\" e \"Morte apparente\", quest'ultima lodata da Phil Dyess-Nugent di \"The A.V. Club\" per la levatura della regia di Jonathan Nolan. Il finale di stagione \"Fuori tempo massimo\" \u00e8 stato, infine, valutato da Dyess-Nugent come \u00abun episodio grandioso\u00bb e con \u00abscene d'azione formidabili\u00bb. Fra le analisi parzialmente negative, si segnala quella del celebre recensore televisivo Alan Sepinwall, il quale ha rimproverato la scelta di Jim Caviezel come interprete del protagonista John Reese, descrivendo lo stile di recitazione dell'attore come \u00absonnolento\u00bb.\nLa terza annata ha rappresentato uno spartiacque per l'accoglienza di \"Person of Interest\". L'opera, infatti, ha iniziato a riscuotere un elevato gradimento da parte dei commentatori. A tal proposito, \"Slant Magazine\" ha affermato che \"Person of Interest\" \u00e8 un \u00absolido thriller d'azione inframmezzato da puntate stand-alone ricche di colpi di scena all'interno di archi di trama stagionali\u00bb. In aggiunta a ci\u00f2, \"The A.V. Club\" ha detto che il telefilm coglie \u00abl'umore nazionale [statunitense] post-post-11 settembre\u00bb e che \u00abha trasformato la teoria del complotto in arte\u00bb. Allo stesso tempo, tuttavia, alcuni recensori hanno accusato la serie di aver \"saltato lo squalo\", cio\u00e8 di aver subito un'involuzione nella qualit\u00e0 della sceneggiatura: ad essere elementi di discordia sono stati, in special modo, l'introduzione della guerra fra La Macchina e Samaritan e la morte di Joss Carter, l'unico personaggio afroamericano del cast principale. L'episodio \"La paga del diavolo\" \u00e8 stato quello pi\u00f9 apprezzato di tutta l'annata, avendo ottenuto elogi per la sua sequenza d'apertura, la sceneggiatura, la regia di Chris Fisher, e la recitazione. Tim Surette di TV.com ha definito la puntata in esame uno \u00abschianto\u00bb e ha specificamente elogiato lo sviluppo della figura di Lionel Fusco. Matt Fowler di \"IGN\" ha, nel contempo, attribuito alla puntata una valutazione \u00abincredibile\u00bb di 9,3 su 10, mentre Dyess-Nugent ha dato a \"La paga del diavolo\" un perfetto voto A.\nNella quarta e nella quinta stagione, invece, ha guadagnato il plauso della critica la grande levatura delle prove attoriali di Amy Acker e Sarah Shahi nei panni di Root e Sameen Shaw. La Acker, in particolare, \u00e8 stata ritenuta da molti commentatori meritevole di una candidatura agli Emmy Awards. In aggiunta a ci\u00f2, gli episodi \"L'opzione giusta\" e \"Simulazione 6 741\" hanno riscosso un consenso quasi unanime da parte degli esperti e del pubblico. A tal proposito, Fowler ha dato alle due puntate un voto perfetto di 10 su 10, indicandole come \u00abcapolavori\u00bb. Similarmente, Alexa Planje di \"The A.V. Club\" ha attribuito a entrambi gli episodi la valutazione massima A, precisando che gli elementi chiave di \"L'opzione giusta\" sono lo slow motion, la colonna sonora, il cromatismo e l'umorismo, mentre quelli di \"Simulazione 6 741\" sono la recitazione della Shahi, la regia, la fotografia e il montaggio. Le puntate sono state, poi, definite da \"Entertainment Weekly\" rispettivamente \u00abun classico istantaneo\u00bb e \u00abun cazzotto emotivo\u00bb. La chiusura di \"Person of Interest\" \u00e8 stata anche oggetto di contestazione, specialmente per quanto concerne la morte di Root nella puntata \"Il giorno in cui il mondo spar\u00ec\": essa, infatti, \u00e8 stata etichettata come un esempio del problematico topos narrativo \"\" (l'impossibilit\u00e0 per gli omosessuali di ottenere un lieto fine nelle opere di fiction) ed \u00e8 stata inserita in un controverso elenco di decessi di numerosi personaggi lesbici nei telefilm americani andati in onda nel 2016. Altri recensori, infine, hanno notato che Nolan, nel concepire la dipartita di Root e la sua adozione come avatar da parte della Macchina, si sarebbe ispirato all'episodio \"Un buco nel mondo\" di \"Angel\", serie televisiva fantasy di Joss Whedon: in questa puntata, infatti, l'eroina Winifred Burkle, interpretata proprio dalla Acker, muore e un demone di nome Illyria prende possesso stabilmente del suo corpo.\nAscolti.\nSecondo la CBS, l'emittente statunitense della serie, \"Person of Interest\" ha ricevuto nel 2011 il gradimento pi\u00f9 alto per un episodio pilota di una serie drammatica americana negli ultimi 15 anni, fatto che un produttore esecutivo dell'emittente ha definito frutto di un'\u00abattrattiva pazzesca\u00bb e che ha spinto la rete ad assegnare a \"Person of Interest\" la prima serata del gioved\u00ec e a spostare \"CSI - Scena del crimine\" (che \u00e8 stato trasmesso in quella fascia oraria per oltre un decennio) al mercoled\u00ec. \"La macchina della conoscenza\" ha, inoltre, vinto la sfida contro i programmi concorrenti, ottenendo 13 330 000 spettatori. La CBS ha poi dichiarato che \"Person of Interest\" \u00e8 stato il telefilm drammatico delle reti broadcast statunitensi cresciuto pi\u00f9 velocemente in relazione agli ascolti nel corso delle annate televisive 2011\u20132012 e 2012\u20132013.\nIl progressivo passaggio della serie da un'impostazione di trama \"verticale\", tipica dei prodotti televisivi della rete, a una di trama \"orizzontale\" mut\u00f2, tuttavia, lo scenario. Dalla terza stagione, infatti, \"Person of Interest\" ha cambiato collocazione, andando in onda nella seconda serata del marted\u00ec. Nonostante l'incognita del nuovo orario, nell'annata TV 2013\u20132014 la serie ha, per\u00f2, confermato di essere una delle trasmissioni televisive pi\u00f9 viste in America, piazzandosi al 7\u00ba posto nella relativa classifica di spettatori. Successivamente, durante la quarta stagione, \"Person of Interest\" \u00e8 rimasta abbastanza stabile sulla quantit\u00e0 complessiva di ascolti, ma \u00e8 calata significativamente di alcuni punti nel rating (registrando una media dell'1,5% di \"percentuale di penetrazione\"), mentre nella quinta annata il telefilm, complice il drastico spostamento della messa in onda nella primavera 2016, ha subito il dimezzamento del numero di spettatori.\nLa tabella proposta di seguito elenca in sintesi l'andamento dei dati di ascolto approssimati di \"Person of Interest\" sulla CBS nel corso degli anni:\nL'episodio della seconda stagione \"Il giorno fatale\" detiene il primato di puntata pi\u00f9 vista della serie, avendo totalizzato 16 230 000 telespettatori in diretta. Il record negativo, invece, \u00e8 dell'episodio della quinta annata \"Epidemia\", seguito da 4 920 000 persone.\nInfluenza culturale.\nNel corso degli anni di messa in onda, \"Person of Interest\" ha avuto un discreto risalto a livello mediatico. In particolare, la serie \u00e8 salita alla ribalta delle cronache americane per aver \"predetto\" fatti concernenti le operazioni top secret di sorveglianza di massa compiute dal National Security Agency, divenuti di dominio pubblico con lo scoppio nel 2013 dello scandalo Datagate a carico del whistleblower Edward Snowden. Pi\u00f9 in generale, l'opera \u00e8 ritenuta all'avanguardia per la sua trattazione del tema dell'intelligenza artificiale e delle branche filosofiche a esso collegati, quali la roboetica e il transumanesimo, oltre che per i quesiti posti da esso sulla materia del rispetto della privacy dei cittadini da parte delle istituzioni. A tal proposito, \u00e8 degna di nota la citazione del telefilm fatta dal Premio Nobel per l'economia Paul Krugman sul proprio blog sul sito del quotidiano \"The New York Times\".\nIn aggiunta a ci\u00f2, \"Person of Interest\" ha precorso opere thriller e d'azione con elementi fantascientifici similari, come le serie televisive \"Mr. Robot\", \"Blindspot\", \"The Player\", ed \"APB\", nonch\u00e9 il film \"Fast &amp; Furious 7\", settima parte dell'omonima saga cinematografica, la pellicola \"Spectre\", ventiquattresimo capitolo dell'epopea filmica di James Bond, e il franchise di videogiochi open world \"Watch Dogs\", pubblicato da Ubisoft.\nRiconoscimenti.\nOltre ad aver ricevuto una buona accoglienza da una parte del pubblico e della critica, \"Person of Interest\" ha ottenuto alcuni premi e candidature a vari riconoscimenti. Di seguito \u00e8 riportato l'elenco dei titoli e delle nomine principali conseguiti dalla serie:"}
{"id": "3496753", "revid": "47767", "url": "https://it.wikipedia.org/wiki?curid=3496753", "title": "Chiesa di San Giovanni Decollato (Nepi)", "text": "La Chiesa di San Giovanni Decollato sorge a Nepi, in provincia di Viterbo e diocesi di Civita Castellana, nel centrale quartiere della Ripa, in piazza San Giovanni.\nStoria.\nSia la chiesa che gli ambienti annessi, vennero edificati nel 1564 ad opera della Venerabile Confraternita di San Giovanni Decollato, la quale tuttora ne \u00e8 proprietaria e custode. L'intera struttura \u00e8 stata negli anni ottanta del secolo scorso, restaurata e riaperta al culto, dopo che per lunghi anni, la chiesa aveva subito crolli e abbandono.\nLa chiesa fu costruita e concepita per ospitare l'omonima Confraternita e per svolgere quella che fino a qualche decennio fa era la principale funzione della Confraternita stessa: recuperare i cadaveri di coloro che erano morti in aperta campagna. Oppure dare degna sepoltura a coloro che non potevano permettersela o a chi non ne aveva diritto, come i condannati a morte per certi gravi reati. Per questa sua \"macabra\" funzione \u00e8 anche conosciuta come chiesa della \"Bonamorte\" o della Misericordia.\nDescrizione.\nL'esterno.\nLa facciata molto semplice, \u00e8 scandita da quattro lesene a sostegno di un ampio timpano triangolare. Sulla trabeazione corre la scritta \"DIVO IOANNI BAPTISTAE PRAECURSORI, ET MARTYRI MDCCCL\" (San Giovanni Battista precursore e martire 1850). La data indica l'anno in cui la facciata venne definitivamente terminata.\nL'interno.\nL'interno ad aula unica, con presbiterio rialzato da due gradini in peperino, mostra ancora intatta la struttura tipica delle chiese sorte nel periodo e nello spirito della controriforma. Lungo le pareti, si notano ancora i resti della precedente decorazione pittorica ad affresco, della seconda met\u00e0 del XVI secolo. Tre altari lignei dei primi del XVII secolo ne arricchiscono l'interno.\nPresbiterio.\nL'altare principale, posto nella zona presbiteriale, \u00e8 dedicato al Santo titolare. Nonostante sia rovinato, \u00e8 per\u00f2 interessante per aver mantenuto ancora l'originale colorazione azzurrina, intervallata da parti dorate. Due colonne scanalate sorreggono il timpano spezzato, al centro del quale \u00e8 posto lo stemma della Venerabile Confraternita, la testa del Battista nel vassoio, da cui si irradiano raggi di luce. Al centro dell'edicola si ammira l'ampia tela, raffigurante la decapitazione del Battista. La pregevole opera di cui rimane anonimo il pittore, \u00e8 coeva all'altare. In primo piano la scena principale si svolge all'interno di una lugubre prigione. Al centro della composizione la testa recisa di San Giovanni tenuta per i capelli dal boia, il quale con l'altra mano tiene la spada ancora sguainata. Dall'altra parte la figura di Salom\u00e8 gli porge il piatto d'oro. In basso il corpo acefalo del Santo, dal cui collo reciso esce copioso sangue. A destra il compatto gruppo di figure muliebri e di un paggetto. Si riconosce Salom\u00e8, riccamente vestita e la madre, rappresentata come una truce anziana che assiste soddisfatta alla scena, mentre si strofina le mani. Tutt'intorno altri personaggi secondari fanno da corollario. A sinistra dietro il boia, gli altri carcerati assistono sconvolti all'esecuzione. Impassibili invece appaiono gli altri soldati presenti. A destra fa da contraltare l'orrore contenuto e composto del gruppo dei cortigiani. In alto due angioletti portano in cielo il bastone del Santo con un cartiglio recante la scritta \"Ecce Agnus Dei\". Sullo sfondo la prospettiva si apre su un'ampia sala dove \u00e8 imbandito il banchetto di Erode, che procede indifferente al dramma. Un primitivo altare, si conserva tuttora dietro all'apparato decorativo attuale. Un grande affresco della seconda met\u00e0 del Cinquecento, posto all'interno di una nicchia, raffigura ancora una volta la decollazione di San Giovanni. Ignoto \u00e8 l'autore, probabilmente di scuola locale. Nell'intradosso della nicchia, tutta una serie di decorazioni fitomorfe completano l'apparato.\nAi lati dell'altare, due porte danno accesso agli altri ambienti, mentre lateralmente si trovano gli scranni lignei dove in passato sedevano i Confratelli per compiere le varie orazioni quotidiane.\nA destra dell'altare, su di un semplice basamento, si venera la statua della Madonna di \"Santapace\". La statua in gesso, risale alla fine del XIX secolo. Magnificamente rappresentata come regina, la Vergine reca in braccio il Bambino, con il quale \u00e8 in atteggiamento di dialogo. Restaurata anni fa, \u00e8 stata donata da privati a questa chiesa e qui esposta alla venerazione.\nSempre nella parte destra, appoggiato al muro, il grande stendardo della \"Misericordia\", realizzato nel 2004 dall'artista Confratello Giovanni Di Lorenzo. L'opera alta oltre quattro metri, \u00e8 stata realizzata componendo velluti colorati, mentre la scultorea asta \u00e8 in acciaio. Viene portata per le processioni principali dell'anno, insieme allo stendardo storico della Confraternita.\nNavata.\nScendendo dal presbiterio, sono due gli altari che specularmente fiancheggiano l'unica navata. Quello di destra, \u00e8 dedicato alla Madonna di Costantinopoli. In passato qui esisteva un precedente altare consacrato a Santa Elisabetta, di cui si conserva tuttora l'affresco dietro all'attuale tela. Nei primi anni del Seicento, due nobili nepesini decisero di far realizzare l'altare ligneo policromo e dorato in cui posero l'immagine su tela della Madonna di Costantinopoli, sempre da loro commissionata ad un ignoto artista. Le linee dell'altare, probabilmente realizzato dalla stessa bottega di quello principale, sono molto pi\u00f9 semplici, ma al contempo pi\u00f9 ricca risulta essere la decorazione scultorea, con girali fitomorfi a bassorilievo. Ricca e variegata la policromia, bench\u00e9 andrebbe condotto uno studio pi\u00f9 approfondito finalizzato alla definizione della sua conformazione originaria e delle manomissioni e restauri pi\u00f9 o meno consoni dei secoli successivi. Dei tre altari presenti in San Giovanni, questo risulta essere il pi\u00f9 deteriorato, soprattutto nella parte superiore. Due agili colonne scanalate reggono il timpano semicircolare, che incornicia il cristogramma IHS, sormontato da una croce.\nLa Madonna di Costantinopoli, una delle immagini mariane pi\u00f9 venerate dal popolo nepesino, a cui ogni anno (la seconda domenica di maggio) si tributa la festa della Madonna \"dei Matti\", nome con il quale essa \u00e8 \"volgarmente\" e popolarmente conosciuta. Dipinta su tela agli inizi del Seicento, essa raffigura l'apparizione della Vergine e del Bambino a due monaci in fuga da Costantinopoli, appena conquistata dai turchi. La tavola che i due religiosi recano sulle spalle, rappresenta infatti la cassa nella quale essi stanno portando in salvo l'icona dalla furia iconoclasta mussulmana. Sullo sfondo, la citt\u00e0 di Vieste sul Gargano, assediata dalle navi saracene e miracolosamente salva per intercessione proprio della Vergine di Costantinopoli. L'opera \u00e8 stata restaurata nel 2006 dall'Istituto di restauro della Provincia di Viterbo.\nDall'altro lato, l'altare dedicato a San Carlo Borromeo. Commissionato dalla famiglia nepesina dei Celsi, di cui si riconosce lo stemma sul basamento. In tutto e per tutto uguale al precedente altare, differisce per\u00f2 per una pi\u00f9 semplice decorazione e per una doratura che lo ricopre quasi completamente, lasciando solo poche parti alla policromia. La tela raffigura San Carlo Borromeo orante, vestito in abiti cardinalizi. Lo affiancano due angeli. In alto una luce divina scende sulla testa del Santo, mentre dalle nuvole si affacciano altri angeli. L'opera, di ignoto artista, mostra tutta la sua semplicit\u00e0 sia compositiva che di esecuzione. Caratteristico \u00e8 il ritratto del Santo, il quale aveva ricoperto in vita il ruolo di Amministratore Apostolico dell'allora Diocesi di Nepi e Sutri. Sempre sull'altare esiste un busto reliquiario di poco precedente, che un tempo custodiva la reliquia del Santo stesso e che in passato veniva portata in processione per le vie del quartiere.\nSempre nella chiesa, trovasi due altre tele di modeste dimensioni: La prima \u00e8 una Sant'Orsola ed infine del XVIII secolo la tela raffigurante i Santi Crispino e Crispiniano, patroni dei calzolai.\nSulla controfacciata si trova la cantoria sorretta da due tozze colonne. Fu aggiunta durante i lavori di restauro condotti nel XIX secolo, probabilmente intorno al 1850, insieme con la facciata esterna. Su di essa un tempo era installato l'organo, risalente alla fine del XVII secolo, e che ad oggi avrebbe estremo bisogno di urgenti restauri.\nSagrestia.\nNella Sagrestia o anche detta l'Oratorio, si nota tutto il corredo processionale appartenente alla Confraternita: Lo stendardo, la grande croce \"a tronco\", quella con tutti gli strumenti della passione di Cristo, il Crocifisso, ed i due lanternoni processionali, con lo stemma della Confraternita a coronamento. Ancora, su una parete della Sagrestia, si pu\u00f2 ammirare un'altra tela, ancora una volta una decollazione del Battista, un tempo posta in sostituzione dell'attuale, sull'altare principale. L'autore \u00e8 un certo Milani, artista attivo a Roma durante il XVIII secolo. L'opera molto deteriorata, \u00e8 squarciata al centro, rendendo illeggibili le figure centrali.\nSulla porta verso la saletta del camino, un'altra tela realizzata dal Confratello Silvio Ottaviani, e donata alla Confraternita nel 2006. Della stessa mano \u00e8 l'autoritratto con l'abito della Confraternita, visibile appena sotto la grande tela della decollazione.\nL'intera pavimentazione, sia dell'aula della chiesa che degli ambienti annessi \u00e8 quella originale in cotto del XVI secolo.\nPrincipali cerimonie ospitate nella chiesa.\nCaratteristica processione dei ceri. Nel pomeriggio, la festa in piazza con il beverino dei soci."}
{"id": "3496754", "revid": "1543377", "url": "https://it.wikipedia.org/wiki?curid=3496754", "title": "Giamaica ai Giochi della XXIX Olimpiade", "text": "La Giamaica ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 50 atleti."}
{"id": "3496755", "revid": "729019", "url": "https://it.wikipedia.org/wiki?curid=3496755", "title": "Ugo Sani", "text": "Biografia.\nNacque a Ferrara il 21 settembre 1865, figlio di Giulio e Carolina Navarra, all'interno di una famiglia nobile con una vecchia tradizione militare. Frequent\u00f2 i primi anni di scuola nella sua citt\u00e0 natale e poi, dal 1883 al 1885, la Regia Accademia di Fanteria e Cavalleria di Modena da cui usc\u00ec con il grado di sottotenente assegnato all'arma di cavalleria. La sua prima nomina fu al 10\u00ba Reggimento \"Lancieri di Vittorio Emanuele II\".\nFra il 1889 e 1898 frequent\u00f2 dapprima la scuola di cavalleria e poi la scuola di guerra del Regio Esercito. Nel 1894 spos\u00f2 la nobile Eugenia Morelli, dalla quale ebbe due figli, Maria Consolata ed Emanuele. Nel 1902, con il grado di capitano, prest\u00f2 servizio presso lo Stato maggiore e nel 1903 presso il I Corpo d'armata.\nDopo altri incarichi e promozioni nel febbraio 1914 fu assegnato, con il grado di colonnello, all'ispettorato di cavalleria nel ruolo di capo ufficio.\nLa Prima guerra mondiale.\nCon l'entrata di guerra dell'Regno d'Italia, il 24 maggio 1915, fu trasferito in zona di guerra. Pi\u00f9 tardi si lament\u00f2 del lento avanzamento e che la cavalleria non veniva utilizzata per l'inseguimento delle forze esigue schierate dal nemico all'inizio della guerra. Dopo la sua richiesta di trasferimento ad una unit\u00e0 impegnata sul fronte, nel maggio 1916 assunse il comando alla Brigata fanteria \"Pinerolo\" schierata sul fronte del Carso Triestino. Un mese dopo segu\u00ec la promozione a maggior generale. Nella \"Pinerolo\" si distinse sia per il suo ruolo in prima linea sia per la presa di posizione per i suoi subalterni nei confronti di comandanti superiori. Fu premiato per la occupazione della quota 70 vicino a Doberd\u00f2 con l'ordine di Croce di Cavaliere dell'Ordine militare di Savoia. Nel 1916 fu decorato anche con due Medaglie d'argento al valor militare.\nNel maggio 1917 rimase ferito leggermente da uno shrapnel, e il mese successivo fu trasferito al comando alla 9\u00aa Divisione di fanteria e poi, a settembre dello stesso anno, al XIII Corpo d'armata. Dopo la battaglia di Caporetto e il successivo ripiegamento sul Piave il suo Corpo d'armata occup\u00f2 la linea di difesa fra Zenson di Piave e Fagar\u00e8. L\u00ec respinse tutti gli attacchi dell'esercito austro-ungarico, conquist\u00f2 alla fine le teste di ponte dell'avversario sulla riva occidentale del fiume e obblig\u00f2 l'imperial-regio esercito a schierarsi solo sulla riva orientale del Piave. Per questo ricette la Croce di Ufficiale dell'Ordine militare di Savoia.\nNella primavera del 1918 fu trasferito, insieme al XIII Corpo d'armata, sull'altopiano di Asiago. L\u00ec blocc\u00f2 i tentativi di sfondamento della 11\u00aa Armata austro-ungarica attraverso la Val Frenzela. In giugno fu promosso al rango di tenente generale e premiato con la Croce di Commendatore dell'Ordine della Corona d'Italia.\nNel dopoguerra.\nNel mese di novembre fu nominato comandante militare di Ferrara, e in tale veste visit\u00f2, su incarico del Comando supremo, i campi di raccoglimento degli ex prigionieri italiani riportati in Italia dopo la fine della guerra. Nei suoi rapporti sollecit\u00f2 la lentezza del ritorno organizzato e il malfunzionamento dei campi allestiti.\nIl 5 gennaio 1919 fu assegnato al comando del III Corpo d'armata che si trovava in quel momento a Merano, non ancora annessa al Regno d'Italia. Cinque giorni dopo il III Corpo d'armata fu trasferito a Innsbruck ed assunse il comando delle truppe di occupazione nel Tirolo settentrionale sostituendo il precedente comandante, generale Annibale Roffi. Il suo incarico nella citt\u00e0 tirolese dur\u00f2 fino al settembre dello stesso anno senza particolari problemi. Si lament\u00f2 solo che la stampa austriaca criticava troppo l'occupazione italiana, ma Guglielmo Pecori Giraldi, il governatore militare di Trento e suo diretto superiore, gli neg\u00f2 ogni azione in confronto.\nDopo il suo incarico in Austria ritorn\u00f2 in Italia a Bologna a capo del IV Corpo d'armata. Nel dicembre 1919 gli fu conferita la Croce di Commendatore dell'Ordine dei Santi Maurizio e Lazzaro. A Bologna rimase fino al 1926. In quel periodo dovette affrontare come comandante militare della citt\u00e0 l'occupazione degli uffici pubblici, avvenuta nel 1922, da parte delle milizie fasciste. Da una parte si oppose all'occupazione degli uffici sotto il suo controllo dall'altra sottoline\u00f2 pi\u00f9 tardi che l'opposizione non fu ostile e senza impegno di armi.\nNel 1927 si iscrisse al Partito Nazionale Fascista, lasciando il servizio attivo nel corso del 1931 dopo altri incarichi, anche presso il Ministero della Guerra. Di seguito gli fu concessa la Croce di Grande Ufficiale dell'Ordine dei Santi Maurizio e Lazzaro, quella di Grande Ufficiale dell'Ordine della Corona d'Italia nel 1932 e il titolo di Cavaliere di Gran Croce dell'Ordine dei Santi Maurizio e Lazzaro nel 1938.\nNel 1933 fu nominato Senatore del Regno. In tale veste fu membro di varie commissioni e dal 23 maggio 1941 al 5 agosto 1943 Segretario della commissione delle Forze Armate. Dopo la caduta del fascismo fu accusato dalla Alta Corte di Giustizia per le Sanzioni contro il Fascismo di aver contribuito al mantenimento del regime fascista, di aver reso possibile la guerra e di aver approvato leggi che minassero le libert\u00e0. Nel novembre 1944 la corte lo dichiar\u00f2 decaduto dalla carica di senatore.\nMor\u00ec a Roma poche settimane dopo, il 7 gennaio 1945."}
{"id": "3496760", "revid": "767487", "url": "https://it.wikipedia.org/wiki?curid=3496760", "title": "Aiolosaurus oriens", "text": "L'aiolosauro (Aiolosaurus oriens) \u00e8 un rettile estinto, appartenente agli squamati. Visse nel Cretaceo superiore (Santoniano/Campaniano, circa 80 milioni di anni fa) e i suoi resti fossili sono stati ritrovati in Mongolia.\nDescrizione.\nQuesto animale \u00e8 conosciuto per uno scheletro incompleto con tanto di cranio. La testa era lunga circa 5 centimetri, e si suppone che l'animale intero non raggiungesse il metro di lunghezza. La mascella era piuttosto alta e profonda, a suggerire un cranio alto, ed era dotata di 9 o 10 denti ricurvi e acuminati, con plicidentina poco sviluppata. Alcune caratteristiche del cranio si riscontrano soltanto in alcune lucertole del Cretaceo superiore dell'Asia, come \"Cherminotus\" e \"Ovoo\".\nClassificazione.\nDescritto per la prima volta nel 2000, \"Aiolosaurus\" \u00e8 considerato una lucertola varanoide a causa della forma dei centri vertebrali, dotati di un particolare restringimento precondilare. Alcuni caratteri, come un unico foro lacrimale, indicano che \"Aiolosaurus\" potrebbe essere stato uno dei varanoidi pi\u00f9 basali (primitivi). Si suppone che il pi\u00f9 stretto parente di questo animale fosse \"Ovoo gurval\", anch'esso noto nel Cretaceo superiore della Mongolia."}
{"id": "3496761", "revid": "22356", "url": "https://it.wikipedia.org/wiki?curid=3496761", "title": "Aiolosaurus", "text": ""}
{"id": "3496763", "revid": "767487", "url": "https://it.wikipedia.org/wiki?curid=3496763", "title": "Proplatynotia longirostrata", "text": "La proplatinotia (Proplatynotia longirostrata) \u00e8 un rettile estinto, appartenente agli squamati. Visse nel Cretaceo superiore (Campaniano, circa 75 milioni di anni fa) e i suoi resti sono stati ritrovati in Mongolia. \nDescrizione.\nQuesto rettile \u00e8 conosciuto per un cranio, lungo circa 4 centimetri, che fa supporre una lunghezza di poco pi\u00f9 di mezzo metro per l'animale completo. Il cranio era lungo e sottile, ed era sprovvisto di arcate jugali accentuate che in forme simili (\"Gobiderma\", \"Paravaranus\") rendevano il cranio piuttosto largo. Mascella e mandibola dovevano essere forniti di potenti muscoli adduttori, pi\u00f9 grandi di quelli degli attuali varani; si suppone quindi che il morso di \"Proplatynotia\" fosse molto potente. \nClassificazione.\n\"Proplatynotia\" \u00e8 stato descritto per la prima volta nel 1984 sulla base di resti ritrovati nella formazione di Barun Goyot nel deserto di Gobi. Il nome indica una presunta parentela con i platinoti (Platynota), un gruppo di lucertole che comprendono i varani e gli elodermi. In effetti, molti studiosi ritengono che \"Proplatynotia\" possa essere un membro primitivo del gruppo. Alcuni (Norell e Gao, 1997) ritengono addirittura che potrebbe essere ancestrale direttamente al genere \"Varanus\", mentre altri (Alifanov, 2000) suggeriscono che \"Proplatynotia\" possa essere strettamente imparentato con un altro varanoide del Cretaceo asiatico, \"Colpodontosaurus\", a causa di alcune similitudini nei denti e nella mandibola. "}
{"id": "3496765", "revid": "131358", "url": "https://it.wikipedia.org/wiki?curid=3496765", "title": "Ihor Oshchypko", "text": ""}
{"id": "3496767", "revid": "22356", "url": "https://it.wikipedia.org/wiki?curid=3496767", "title": "Proplatynotia", "text": ""}
{"id": "3496768", "revid": "2032913", "url": "https://it.wikipedia.org/wiki?curid=3496768", "title": "Girl senza paura", "text": "Girl senza paura \u00e8 il primo album in studio da solista della cantante italiana Jo Squillo, pubblicato il 1\u00ba marzo 1981 dalle etichette 20th Secret e Universal Music Italy, e accreditato a Jo Squillo Eletrix.\nIl disco.\nAll'epoca la maggior parte delle canzoni vennero censurate in quanto provocatorie, con denunce sociali e con testi forti, anche se a detta dell'artista erano canzoni che servivano a rompere il muro di indifferenza che era presente negli anni ottanta. L'album rappresent\u00f2 uno dei primi rari esempi di punk rock fatti in Italia e proprio grazie a questo l'artista riceve un grande apprezzamento da parte della critica musicale e viene premiata come cantante femminile rivelazione - XIII premio nazionale dei parolieri italiani. I testi dell'album risultano semplici, a tratti adolescenziali ma urlati e forti in alcune parti, con la presenza di parolacce. Trattano i problemi pi\u00f9 comuni dell'epoca come la violenza sulle donne, la violenza urbana, le contraddizioni tra giovani e adulti, i rapporti con l'istituzione scolastica e rappresentano il malcontento giovanile dell'epoca.\nIl primo singolo estratto \u00e8 \"Skizzo Skizzo/Energia interna\", di cui esiste anche un videoclip del primo brano (anche in questo caso uno dei primi realizzati negli anni ottanta). Gli altri brani pi\u00f9 conosciuti sono \"Violentami sul metr\u00f2\", \"Paranoia\", \"Ma chi se ne frega\" e \"Orrore\", lato b dell'unico singolo pubblicato da Jo Squillo con le Kandeggina Gang, suo precedente gruppo. In \"Tuo Cesare\" legge una lettera di Cesare Pedrotti.\nL'album ottenne buoni risultati di vendita nel settore, sia in Italia che all'estero, soprattutto in Germania e fu la prima ed ultima esperienza punk rock di Jo Squillo.\nNel febbraio 2015, l'album viene ristampato ufficialmente dall'etichetta discografica Spittle Records in Vinile Limitato."}
{"id": "3496769", "revid": "131358", "url": "https://it.wikipedia.org/wiki?curid=3496769", "title": "Anton Kovalevskiy", "text": ""}
{"id": "3496772", "revid": "729019", "url": "https://it.wikipedia.org/wiki?curid=3496772", "title": "Little Sitkin", "text": "Little Sitkin (in lingua aleutina \"Sitignax\") \u00e8 un'isola che fa parte delle Rat, un gruppo delle Aleutine occidentali e appartiene all'Alaska (USA). Si trova circa 4,8 km ad est dell'isola Davidof.\nLittle Sitkin significa \"piccola Sitkin\", mentre la \ngrande Sitkin (Great Sitkin), che \u00e8 essenzialmente della stessa dimensione, si trova 295 km pi\u00f9 a est, nelle isole Andreanof.\nL'isola \u00e8 di forma quasi circolare con un diametro di circa 9,6 km. Ci sono due picchi di rilievo, uno nella parte nord-est dell'isola di 1.188 m di altezza e l'altro di 597 m nella parte meridionale. Fumarole e sorgenti termali si trovano nella zona nord-ovest dell'isola.\nIl vulcano.\nLittle Sitkin \u00e8 uno stratovulcano la cui ultima eruzione risale probabilmente al 1828. Si \u00e8 formato in epoche diverse; la caldera pi\u00f9 antica ha un diametro di circa 4,8 km."}
{"id": "3496776", "revid": "1337443", "url": "https://it.wikipedia.org/wiki?curid=3496776", "title": "Ettore Giuria", "text": ""}
{"id": "3496780", "revid": "643662", "url": "https://it.wikipedia.org/wiki?curid=3496780", "title": "Denis Kovba", "text": ""}
{"id": "3496785", "revid": "767487", "url": "https://it.wikipedia.org/wiki?curid=3496785", "title": "Saniwides mongoliensis", "text": "Il saniwide (Saniwides mongoliensis) \u00e8 un rettile estinto, appartenente agli squamati varanidi. Visse nel Cretaceo superiore (Santoniano-Campaniano, circa 80 milioni di anni fa) e i suoi resti fossili sono stati ritrovati in Asia (Mongolia). \u00c8 considerato un possibile parente dei varani.\nDescrizione.\nQuesto animale doveva essere lungo meno di un metro e possedeva un cranio lungo circa 5 centimetri. \"Saniwides mongoliensis\" doveva essere molto simile a un varano odierno, ma se ne distingueva per alcune caratteristiche del cranio: esso possedeva un muso molto basso, appiattito e molto largo, che dava alla testa un aspetto simile a un becco d'anatra. Non \u00e8 chiaro a cosa servisse l'insolita struttura. Come gli odierni varani, \"Saniwides\" doveva possedere zampe artigliate ai lati del corpo e una lunga coda.\nClassificazione.\n\"S. mongoliensis\" (il cui nome richiama \"Saniwa\", un altro genere di varanidi estinto) \u00e8 stato descritto per la prima volta nel 1984, sulla base di resti provenienti dalla formazione Djadochta. Alcune caratteristiche del cranio (l'assenza di un ampio contatto fra il sopraoccipitale e il parietale, il processo sopratemporale del parietale stretto e la forma dell'osso quadrato) suggeriscono che \"Saniwides\" era pi\u00f9 derivato (evoluto) degli attuali elodermatidi, e probabilmente era vicino all'origine dei veri varani. Un animale strettamente imparentato potrebbe essere stato \"Proplatynotia\", sempre del Cretaceo asiatico."}
{"id": "3496786", "revid": "22356", "url": "https://it.wikipedia.org/wiki?curid=3496786", "title": "Saniwides", "text": ""}
{"id": "3496788", "revid": "131358", "url": "https://it.wikipedia.org/wiki?curid=3496788", "title": "Aleksandr Lentsevi\u010d", "text": ""}
{"id": "3496796", "revid": "93556", "url": "https://it.wikipedia.org/wiki?curid=3496796", "title": "Teatro Gustavo Modena (Genova)", "text": "Il Teatro Modena, o Teatro Gustavo Modena, \u00e8 un teatro italiano, sito a Genova nel quartiere di Sampierdarena. Dal 2018 fa parte del Teatro Nazionale di Genova.\nEdificato nel 1856 per ospitare rappresentazioni liriche e di prosa, nel corso del Novecento ha subito varie trasformazioni. Utilizzato per molti anni come cinema, dopo il restauro degli anni novanta \u00e8 sede della compagnia teatrale del Teatro dell'Archivolto.\nStoria.\nIl teatro intitolato al patriota e attore teatrale Gustavo Modena si affaccia sulla piccola piazza omonima, tra via Buranello e piazza Vittorio Veneto. La costruzione del teatro fu avviata nel 1856, grazie al finanziamento dei maggiori esponenti della borghesia industriale e mercantile sampierdarenese, all'epoca comune autonomo.\nCostruito su disegno del giovane architetto Nicol\u00f2 Bruno su un terreno adiacente alla villa Centurione \"del Monastero\" acquistato allo scopo, fu inaugurato il 19 settembre 1857 con una rappresentazione dell'opera semiseria \"Tutti in maschera\" del veronese Carlo Pedrotti. Dotato di un'ottima acustica, visse un periodo di grande splendore nell'Ottocento, ospitando spettacoli di lirica e prosa delle maggiori compagnie dell'epoca. Nel Novecento, pur continuando a ospitare in scena i pi\u00f9 celebri artisti teatrali, ebbe un graduale declino. Restaurato tra il 1920 e il 1922 da Raffaele Bruno, nipote del progettista, fu riaperto il 23 dicembre 1923 con una rappresentazione della \"Carmen\" di Bizet, ma dal 1936 fu utilizzato prevalentemente come sala cinematografica.\nSoltanto nel 1979 ricominciarono a esservi rappresentati spettacoli teatrali, il primo dei quali fu la \"Petite messe solennelle\" di Gioachino Rossini, ma nel 1983 fu chiuso perch\u00e9 la struttura non era pi\u00f9 conforme alle nuove e pi\u00f9 severe norme di sicurezza. Dopo alcuni anni di chiusura, all'inizio degli anni novanta furono stanziati i finanziamenti per i lavori di messa in sicurezza e consolidamento della struttura, realizzati tra il 1996 e il 1997. Reinaugurato ufficialmente il 31 ottobre 1997 con lo spettacolo \"Snaporaz Fellini\" di Giorgio Gallione, da quella data \u00e8 sede degli spettacoli della compagnia Teatro dell'Archivolto.\nNel marzo 2018 il teatro \u00e8 entrato a far parte delle sale ufficiali del Teatro Nazionale di Genova.\nStruttura.\nLa facciata, in stile neoclassico, ha cinque porte ad arco, di cui le tre centrali unite da un avancorpo con terrazzo, aggiunto nel restauro del 1920, sormontato da quattro semi-colonne ioniche che sorreggono il timpano triangolare che corona in alto la facciata.\nL'interno \u00e8 caratterizzato da una grande sala a ferro di cavallo, circondata da tre ordini di palchi oltre al loggione; oggi pu\u00f2 contenere complessivamente 498 spettatori, di cui 349 in platea e i restanti nei 74 palchi (il loggione non \u00e8 aperto al pubblico), ma in origine poteva ospitare 800 spettatori, portati a 900 nel restauro del 1920. La decorazione della volta \u00e8 costituita da affreschi di Nicol\u00f2 Barabino, in parte andati perduti e sostituiti da riproduzioni in tela sovrapposte all'intonaco del soffitto.\nDal 2001 al teatro \u00e8 stata annessa la Sala Mercato, ricavata dalla ristrutturazione dell'ampio adiacente edificio che aveva ospitato dal 1905 fino agli anni novanta il mercato comunale. Questa moderna sala teatrale pu\u00f2 contenere fino a 200 spettatori e ospita anch'essa attivit\u00e0 del Teatro dell'Archivolto. Dal 2018 sia il Teatro Modena sia la Sala Mercato fanno parte delle sale ufficiali del Teatro Nazionale di Genova."}
{"id": "3496799", "revid": "729019", "url": "https://it.wikipedia.org/wiki?curid=3496799", "title": "Coppa del Generalissimo 1941", "text": "La Copa del General\u00edsimo 1941 fu la 37\u00aa edizione della Coppa di Spagna. Il torneo inizi\u00f2 il 23 marzo e si concluse il 29 giugno 1941. La finale si disput\u00f2 allo Stadio Chamart\u00edn di Madrid dove il Valencia ottenne il suo primo titolo.\nA partire da questa edizione venne abolito lo storico legame coi campionati regionali, invisi al regime fascista, e presero parte al torneo le squadre delle prime tre divisioni del campionato ovvero le 12 squadre della Primera Divisi\u00f3n, le 24 squadre della Segunda Divisi\u00f3n e le prime 6 squadre della Tercera Divisi\u00f3n. Il tabellone principale partiva dagli ottavi."}
{"id": "3496806", "revid": "599013", "url": "https://it.wikipedia.org/wiki?curid=3496806", "title": "Melrose Rugby Football Club", "text": "Il Melrose Rugby Football Club \u00e8 una squadra scozzese di rugby a 15 che gioca a Melrose, negli Scottish Borders, e disputa la Premiership Division One. Fondato nel 1877, rappresenta uno dei club pi\u00f9 antichi al mondo.\nNel 2008 la squadra \u00e8 stata inserita nella IRB Hall of Fame per il suo contributo storico dato allo sviluppo del rugby.\nStoria.\nFondato da ex alunni della \"George Heriot's School\" di Edimburgo nel 1877, il Melrose RFC entra a far parte della Scottish Rugby Union nel 1880.\nMelrose \u00e8 famosa anche per avere praticamente inventato la variante del rugby a 7. Nel 1883 il club ha infatti organizzato il primo torneo di rugby a 7 della storia (il Melrose Sevens), grazie al genio del macellaio Ned Haig che ebbe questa idea. Anche Ned Haig \u00e8 stato inserito nel 2008 nella IRB Hall of Fame insieme al Melrose RFC.\nTra i giocatori famosi del Melrose RFC che hanno vestito la maglia della nazionale scozzese figurano Craig Chalmers, Keith Robertson, Frank Laidlaw e Jim Telfer."}
{"id": "3496808", "revid": "81195", "url": "https://it.wikipedia.org/wiki?curid=3496808", "title": "Melrose RFC", "text": ""}
{"id": "3496810", "revid": "446353", "url": "https://it.wikipedia.org/wiki?curid=3496810", "title": "USS Juneau (CL-52)", "text": "Lo USS \"Juneau\" (Pennant number CL-52) fu un incrociatore leggero della United States Navy, appartenente alla classe Atlanta. Entrata in servizio nel febbraio del 1942 ed attiva durante la seconda guerra mondiale sul fronte del Pacifico, la nave venne affondata il 13 novembre 1942 dopo la fine della battaglia navale di Guadalcanal, colpita da siluri lanciati dal sommergibile giapponese I-26.\nL'unit\u00e0 \u00e8 particolarmente famosa per l'episodio dei \"cinque fratelli Sullivan\", cinque fratelli tutti appartenenti all'equipaggio del \"Juneau\" e tutti periti nel suo affondamento; l'evento fu alla base dell'approvazione della \"Sole Survivor Policy\", la politica adottata dalle forze armate statunitensi per esonerare membri di una stessa famiglia dall'arruolamento se hanno perso altri parenti durante il servizio militare.\nStoria.\nImpostata nei cantieri navali Federal Shipbuilding &amp; Drydock Co. di Kearny il 27 maggio 1940, la nave fu varata il 25 ottobre 1941 con il nome di \"Juneau\", in onore dell'omonima citt\u00e0 capitale dell'Alaska, la prima unit\u00e0 della US Navy a portare questo nome. Entr\u00f2 in servizio il 14 febbraio 1942 sotto il comando del capitano Lyman Knute Swenson, appena tre mesi dopo l'entrata in guerra degli Stati Uniti, grazie ad un accelerato programma di prove in mare lungo la costa atlantica.\nVerso la fine di maggio del 1942, il \"Juneau\" fu dislocato nei Caraibi, al largo di Guadalupa e Martinica, per vigilare sui movimenti delle unit\u00e0 della Francia di Vichy; completato questo ciclo di operazioni, ritorn\u00f2 a New York per completare gli allestimenti, e nell'agosto seguente part\u00ec alla volta dell'oceano Pacifico: dopo una sosta a Tonga e nella Nuova Caledonia, il 10 settembre fu aggregato alla \"Task Force 18\" (TF 18) del retroammiraglio Leigh Noyes, con cui prese parte alla successiva campagna di Guadalcanal. Il 15 settembre partecip\u00f2 alle operazioni di soccorso dell'equipaggio della portaerei , nave ammiraglia della TF 18 affondata dal sommergibile giapponese I-19; dopo aver trasferito i naufraghi a Espiritu Santo, fu quindi riaggregato alla TF 17 e continu\u00f2 ad operare al largo di Guadalcanal. Il 26 ottobre l'incrociatore prese parte alla battaglia delle isole Santa Cruz, senza riportare danni.\nL'8 novembre il \"Juneau\" fu riassegnata alla TF 69 dell'ammiraglio Richmond Turner come scorta antiaerea della portaerei , salpando dalla Nuova Caledonia con un convoglio diretto a Guadalcanal; durante la navigazione, il 12 novembre il convoglio fu attaccato da aerei giapponesi, e il \"Juneau\" ne rivendic\u00f2 l'abbattimento di sei. Nella notte del 13 novembre seguente, la nave fu coinvolta negli eventi della prima battaglia navale di Guadalcanal: il \"Juneau\" fu aggregato ad una formazione navale incaricata di contrastare l'incursione di una squadra giapponese, diretta a bombardare l'aeroporto di Henderson Field a Guadalcanal. Le due formazioni si affrontarono in uno scontro confuso nel mezzo dell'oscurit\u00e0 a partire dalle 01:48 del 13 novembre: posta sul retro della formazione americana, il \"Juneau\" fu colpito sul lato sinistro da un siluro lanciato dal cacciatorpediniere giapponese \"Yudachi\", che provoc\u00f2 gravi danni e gli imped\u00ec di partecipare al resto della battaglia.\nLo scontro termin\u00f2 verso le 2:30, quando la formazione giapponese ruppe il contatto e si ritit\u00f2; appruato ma ancora capace di sviluppare 13 nodi, il \"Juneau\" ricevette l'ordine di recarsi a Espiritu Santo insieme ad altre navi americane danneggiate nello scontro. Pochi minuti dopo le 11:00 la formazione fu intercettata dal sommergibile giapponese I-26, che lanci\u00f2 due siluri verso il \"Juneau\": l'incrociatore fu colpito in pieno da entrambi: il secondo colp\u00ec nello stesso punto del primo, causando una potente esplosione che spezz\u00f2 in due la nave. Quel che rimaneva dello scafo affond\u00f2 alle coordinate ; almeno 140 membri dell'equipaggio sopravvissero, ma le restanti navi della formazione non si fermarono per prestare aiuto; i soccorsi arrivarono otto giorni dopo, e solo 10 superstiti dell'equipaggio furono recuperati vivi.\nIl relitto venne ritrovato e filmato nel marzo 2018 dalla nave oceanografica R/V Petrel di Paul Allen, che poche settimane prima aveva ritrovato il relitto della portaerei USS Lexington."}
{"id": "3496813", "revid": "3115", "url": "https://it.wikipedia.org/wiki?curid=3496813", "title": "Galanta", "text": "Galanta (in ungherese \"Gal\u00e1nta\", in tedesco \"Gallandau\") \u00e8 una citt\u00e0 della Slovacchia, capoluogo del distretto omonimo, nella regione di Trnava."}
{"id": "3496817", "revid": "76963", "url": "https://it.wikipedia.org/wiki?curid=3496817", "title": "Ellie Harvie", "text": "\u00c8 nota per aver interpretato Morticia Addams nel telefilm \"La nuova famiglia Addams\" e per aver interpretato la dottoressa Lindsey Novak nella serie \"Stargate Atlantis\"; \u00e8 anche apparsa nelle serie \"Cupoido\", \"X-files\", \"Nightscream\" e nel film \"Il sesto giorno.\""}
{"id": "3496819", "revid": "131358", "url": "https://it.wikipedia.org/wiki?curid=3496819", "title": "Dmitrij Lentsevi\u010d", "text": ""}
{"id": "3496821", "revid": "767487", "url": "https://it.wikipedia.org/wiki?curid=3496821", "title": "Hotel Patria", "text": "L'hotel Patria \u00e8 uno storico palazzo nobiliare di Palermo, sito in via Alloro nel quartiere Kalsa, nei pressi di piazza Marina.\nStoria.\nL'edificio, di origine quattrocentesca, di propriet\u00e0 di Federico Abatellis, fu ampliato nel Seicento e quasi completamente ricostruito nel Settecento, dopo un terremoto, da Baldassarre Naselli d'Aragona e per questo conosciuto originariamente con il nome di \"palazzo Naselli di Aragona\". A met\u00e0 Ottocento venne trasformato da nuovi proprietari in hotel, l'albergo Aragona, che nel 1891 divenne \"hotel Patria\", e fu uno dei pi\u00f9 rinomati alberghi della citt\u00e0 fino alla seconda guerra mondiale.\nNel 1943 l'albergo fu chiuso perch\u00e9 l'edificio fu semi distrutto dai bombardamenti alleati.\nDopo un lungo periodo di degrado e di abbandono, l'edificio nel pianterreno era divenuto sede di uno storico ristorante, la \"trattoria Stella\". Lo storico locale fu chiuso nel 2000,\nResidence universitario.\nQuell'anno furono avviati i lavori di restauro dall'Universit\u00e0 di Palermo, proprietaria dell'immobile, per trasformarlo in residence universitario. Si sono conclusi nel 2008.\nIl 19 aprile 2013, un gruppo di universitari ha occupato l'ex hotel Patria, ristrutturato ma mai di fatto utilizzato, riconsegnandolo nel 2015 al rettore. Non \u00e8 per\u00f2 ancora in funzione come studentato .\nI lavori sono stati completati nel settembre 2019, in attesa di una sua possibile apertura come residenza studentesca con 80 posti letto.\nDal 29 novembre 2019 l'ex Hotel Patria \u00e8 stato occupato e dichiarato in presidio permanente da un gruppo di universitari"}
{"id": "3496826", "revid": "28057", "url": "https://it.wikipedia.org/wiki?curid=3496826", "title": "Dama di Baza", "text": "La Dama di Baza (in : \"Dama de Baza\") \u00e8 un celebre esempio di scultura, opera del popolo celtibero dei Bastetani. Si tratta di una figura femminile con tracce di pittura policroma. La scultura \u00e8 stata trovata il 22 luglio 1971 da Francisco Jos\u00e9 Presedo Velo, a Baza, cittadina spagnola posta sull'altipiano a nord-ovest della provincia di Granada. La citt\u00e0 di Baza fu in antichit\u00e0 la citt\u00e0 ibero-romana di Basti e, per l'appunto, in una delle sue due necropoli (il \"Cerro del Santuario\") fu recuperata la Dama di Baza. La figura \u00e8 seduta in una poltrona e, dalla presenza di un'apertura sul retro della statua, si pensa che avesse potuto contenere le ceneri della cremazione della persona rappresentata.\nLa scultura, visto sia il tipo di rappresentazione, sia l'epoca e il luogo del ritrovamento, si ricollega alla pi\u00f9 celebre Dama di Elche. Dopo l'opera di restauro e conservazione, la scultura, risalente al IV secolo a.C., \u00e8 stata collocata nel Museo archeologico nazionale di Spagna a Madrid proprio nella stessa sala della Dama di Elche e la Dama di Ibiza."}
{"id": "3496827", "revid": "1573940", "url": "https://it.wikipedia.org/wiki?curid=3496827", "title": "Bianor", "text": "Bianor \u00e8 un genere di ragni appartenente alla Famiglia Salticidae.\nCaratteristiche.\nSono ragni che non superano i 3-4 millimetri di lunghezza. Di aspetto sono lucidi e scuri. Le femmine si riconoscono dalle zampe di colore arancione, i maschi per le due paia di zampe anteriori pi\u00f9 robuste.\nDistribuzione.\nLe 29 specie oggi note di questo genere sono diffuse in Africa, Eurasia e Oceania.\nIn Italia \u00e8 stata reperita una sola specie di questo genere, la \"B. albobimaculatus\"\nTassonomia.\nNon \u00e8 un sinonimo anteriore di \"Modunda\" e di \"Napoca\" , secondo un lavoro dell'aracnologo Logunov del 2001, \"contra\" un analogo studio di Pr\u00f3szynski del 1990.\nA dicembre 2010, si compone di 29 specie:\nSpecie trasferite.\nGenere molto dinamico, con continue riclassificazioni di specie; al dicembre 2010 ben 17 specie sono state trasferite altrove:"}
{"id": "3496829", "revid": "131358", "url": "https://it.wikipedia.org/wiki?curid=3496829", "title": "Grigori Fedotov", "text": ""}
{"id": "3496832", "revid": "181699", "url": "https://it.wikipedia.org/wiki?curid=3496832", "title": "Karol Kuzm\u00e1ny", "text": "Biografia.\nEra figlio del letterato e pastore protestante J\u00e1n Kuzm\u00e1ny. Dopo i primi rudimenti ricevuti in famiglia, studi\u00f2 al liceo di Dob\u0161in\u00e1 e di Gemer, imparando il latino, il greco e l'ungherese. Nel 1822 si trasfer\u00ec al liceo evangelico di Presburgo, l'odierna Bratislava, e durante il suo soggiorno in questa citt\u00e0 rafforz\u00f2 la sua coscienza nazionale slovacca e approfond\u00ec la storia e la situazione contemporanea dei popoli slavi. Da J\u00e1n Koll\u00e1r fu introdotto alla dottrina del panslavismo. Come pedagogo della famiglia di J\u00e1n Pr\u00f3nay di Romh\u00e1n impar\u00f2 il francese. Sfrutt\u00f2 questa conoscenza anche sulla rivista \"Hronka\", dove frequentemente si imbatt\u00e9 nella letteratura francese.\nNel 1828 si iscrisse all'universit\u00e0 di Jena, dove a quell'epoca vi erano molti studenti slovacchi. Studi\u00f2 sotto la guida del professore di filosofia Jakob Friedrich Fries, le cui opinioni si ritrovano anche nei successivi scritti di Kuzm\u00e1ny di estetica (\"O kr\u00e1se\", \"Sulla bellezza\"), e del professore di storia Heinrich Luden. Come la maggior parte della generazione di \u013dudov\u00edt \u0160t\u00far accolse la filosofia di Hegel e respinse quella di Kant.\nDopo il ritorno dalla Germania divenne professore al liceo di Ke\u017emarok e capo della societ\u00e0 degli studenti slovacchi. Dopo il 1832 fu pastore protestante a Bansk\u00e1 Bystrica, dove nel 1836 incominci\u00f2 a stampare la rivista \"Hronka\". La rivista dovette anche affrontare le incertezze linguistiche e adott\u00f2 la lingua ceca letteraria. Perci\u00f2 Kuzm\u00e1ny abbandon\u00f2 la collaborazione con gli editori dell'almanacco letterario \"Zora\", che pubblicava articoli nello slovacco codificato da Anton Bernol\u00e1k (\"bernol\u00e1kov\u010dina\"), sebbene lui stesso avesse scritto nel primo numero dell'almanacco. Kuzm\u00e1ny fece uscire fino al 1838 tre numeri all'anno di \"Hronka\", bench\u00e9 non avesse nessun'esperienza di redattore.\nFu sepolto al Cimitero nazionale di Martin.\nAttivit\u00e0.\nL'attivit\u00e0 letteraria di Kuzm\u00e1ny abbraccia prosa, poesia ed estetica, nonch\u00e9 la redazione di riviste letterarie e si compie nella sua giovinezza. Scrisse poesie meditative e patriottiche, scrisse un romanzo collettivo per corrispondenza dal titolo \"Ladislav\", l'idillio epico \"B\u011bla\" e il trattato di estetica \"O kr\u00e1se\" (\"Sulla bellezza\"). Il suo giornale letterario \"Hronka\" contribu\u00ec allo sviluppo della vita culturale della Slovacchia centrale, che decadde dopo la liquidazione della \"Societ\u00e0 di istruzione della regione di Bansk\u00e1 Bystrica\" (\"U\u010den\u00e1 spolo\u010dnos\u0165 bansk\u00e9ho okolia\"). Nel periodo del neoassolutismo, quando fu docente universitario di teologia e pi\u00f9 tardi soprintendente della Chiesa evangelica slovacca, cos\u00ec come negli anni Sessanta, quando fu vicepresidente della \"Matica slovensk\u00e1\", scrisse di meno, fino a smettere del tutto. Scrisse allora in tedesco un trattato di diritto ecclesiastico evangelico."}
{"id": "3496833", "revid": "446353", "url": "https://it.wikipedia.org/wiki?curid=3496833", "title": "USS Atlanta (CL-51)", "text": "La USS \"Atlanta\" (Pennant number CL-51) fu un incrociatore leggero della United States Navy, prima unit\u00e0 dell'omonima classe di incrociatori. Entrata in servizio nel dicembre del 1941 ed attiva durante la seconda guerra mondiale, la nave venne affondata il 13 novembre 1942 al termine della battaglia navale di Guadalcanal, dopo essere stata centrata da colpi di cannone e siluri sparati da unit\u00e0 navali giapponesi.\nStoria.\nImpostata nei cantieri navali Federal Shipbuilding &amp; Drydock Co. di Kearny il 22 aprile 1940, la nave venne varata il 6 settembre 1941 con il nome di \"Atlanta\", in onore dell'omonima citt\u00e0 capitale della Georgia; fu la terza unit\u00e0 navale della US Navy a portare questo nome. La nave entr\u00f2 in servizio il 24 dicembre 1941 sotto il comando del capitano Samuel Power Jenkins, al termine di un intenso programma di prove in mare nella baia di Chesapeake ed al largo di Casco Bay; dopo essere rientrata a New York per gli ultimi allestimenti, la nave fu inviata a Pearl Harbor il 24 aprile 1942.\nDopo una lunga serie di esercitazioni al tiro antiaereo al largo di Oahu, il 10 maggio la \"Atlanta\" salp\u00f2 alla volta di Noum\u00e9a, nella Nuova Caledonia, insieme ad altre unit\u00e0 americane; il 16 maggio l'unit\u00e0 venne inserita nella \"Task Force 16\" (TF 16) del viceammiraglio William Halsey, come scorta antiaerea per le portaerei e . Dopo essere rientrata a Pearl Harbor, tra il 4 ed il 6 giugno venne coinvolta negli eventi della battaglia delle Midway, senza riportare danni; il 13 giugno rientr\u00f2 a Pearl Harbor per lavori di manutenzione ed addestramento, ritornando completamente operativa alla met\u00e0 di luglio, quando venne inviata nel Pacifico meridionale per prendere parte alla campagna di Guadalcanal. Assegnata alla TF 61, tra il 23 ed il 24 agosto prese parte alla battaglia delle Salomone Orientali facendo da scorta antiaerea alla portaerei \"Enterprise\"; il 26 ottobre seguente partecip\u00f2 anche alla battaglia delle isole Santa Cruz, ancora una volta senza riportare danni.\nIl 28 ottobre la \"Atlanta\" venne designata come nave ammiraglia della TF 64.2, e il contrammiraglio Norman Scott trasfer\u00ec la sua insegna sull'unit\u00e0; l'incrociatore prese parte a diverse missioni di scorta ai convogli Alleati diretti a Guadalcanal, come pure a missioni di bombardamento delle posizioni giapponesi sull'isola. Il 12 novembre, mentre stava scortando un grosso convoglio americano da Noum\u00e9a a Guadalcanal, la nave contribu\u00ec a respingere un massiccio attacco aereo giapponese, rivendicando l'abbattimento di due apparecchi nemici.\nNella notte tra il 12 ed il 13 novembre, invece, la \"Atlanta\" venne coinvolta negli eventi della battaglia navale di Guadalcanal: l'unit\u00e0 venne aggregata ad una formazione navale americana incaricata di contrastare l'incursione di una squadra di navi giapponesi, dirette a bombardare l'aeroporto di Henderson Field a Guadalcanal. Le due formazioni si scontrarono a partire dalle 1:48 di quel 13 novembre, affrontandosi in un confuso scontro nell'oscurit\u00e0; la \"Atlanta\", posta in avanguardia alla formazione di incrociatori americani, attir\u00f2 su di s\u00e9 il fuoco di diverse unit\u00e0 giapponesi, tra cui l'incrociatore leggero \"Nagara\" e i cacciatorpediniere \"Inazuma\", \"Ikazuchi\" e \"Akatsuki\": l'unit\u00e0 venne centrata da diversi colpi di cannone, che uccisero l'ammiraglio Scott e diversi dei suoi ufficiali, oltre ad essere raggiunta da uno o due siluri. Senza pi\u00f9 propulsione ed incapace di aprire il fuoco, la nave and\u00f2 alla deriva allontanadosi dalla zona dello scontro; all'alba la nave era ancora a galla, ma aveva subito gravissimi danni: l'incrociatore venne preso a rimorchio dal dragamine USS \"Bobolink\", ma gli sforzi dell'equipaggio per salvare la nave si rivelarono vani.\nAlle 14:00 il capitano Jenkins, ferito nel precedente scontro, diede l'ordine di abbandonare la nave; il relitto della \"Atlanta\" venne poi fatto saltare in aria da cariche di demolizione innescate dall'equipaggio intorno alle 20:15, affondando tre miglia ad ovest di Lunga Point, nel nord di Guadalcanal."}
{"id": "3496837", "revid": "122591354", "url": "https://it.wikipedia.org/wiki?curid=3496837", "title": "Hedda Hopper", "text": "Insieme a Elsa Maxwell e Louella Parsons, faceva parte di quello che veniva popolarmente conosciuto come il trio delle pi\u00f9 famose pettegole di Hollywood, giornaliste che avevano ognuna una seguitissima rubrica di gossip sui pi\u00f9 diffusi giornali americani.\nBiografia.\nElda Furry era nata nel 1885 in Pennsylvania, in una famiglia di piccoli commercianti. Quando la piccola ebbe tre anni, la famiglia si trasfer\u00ec ad Altoona, dove suo padre apr\u00ec una macelleria. La giovane Elda inizi\u00f2 a calcare le tavole di un palcoscenico cercando di farsi strada nel teatro musicale. A New York, trov\u00f2 lavoro come ballerina di fila, ma senza grande successo. Il grande impresario Florenz Ziegfeld la defin\u00ec \"una mucca goffa\".\nComunque tempo dopo riusc\u00ec a entrare a far parte della compagnia dell'idolo delle platee DeWolf Hopper. Ma Elda, pur cominciando ad aver successo, riteneva che far parte del corpo di ballo non era fare l'attrice. Riusc\u00ec ad ottenere una parte in una commedia di Edgar Selwyn, studiando nel frattempo canto. Fu la quinta moglie di De Wolf Hopper: le precedenti mogli dell'attore si chiamavano Ella, Ida, Edna e Nella. La somiglianza dei nomi indisponeva l'attrice che decise di cambiare il suo (Elda), facendolo diventare Hedda.\nCarriera.\nA 26 anni, nel 1911, inizi\u00f2 la sua carriera di attrice cinematografica in \"The Battle of Hearts\" di Oscar Apfel, accanto a William Farnum. Alta 1,70, filiforme e dai modi eleganti, sostenne ruoli che la vedevano rivestire spesso i panni di signore della buona societ\u00e0. Nella sua carriera gir\u00f2 141 pellicole, e il suo ultimo film venne girato nel 1946.\nNel 1937 le fu offerta l'occasione di scrivere una rubrica di pettegolezzi. \"Hedda Hopper's Hollywood\" esordisce il 14 febbraio 1938 sul Los Angeles Times. Quando nel 1950 Billy Wilder gir\u00f2 \"Viale del tramonto\", impieg\u00f2 nel suo film numerosi attori del muto; vi comparve anche Hedda Hopper, che imperson\u00f2 se stessa, nel ruolo della giornalista alla ricerca dei gossip sulle star hollywoodiane. Poco prima di morire, nel 1966 Interpret\u00f2 se stessa anche nel film Tramonto di un idolo di Russell Rouse. \nL'attrice mor\u00ec di polmonite doppia all'et\u00e0 di 80 anni al Cedars of Lebanon Hospital. Venne sepolta al Rose Hill Cemetery di Altoona in Pennsylvania.\nVita privata.\nL'8 maggio 1913, si spos\u00f2 con DeWolf Hopper nel New Jersey. La coppia ebbe un figlio, l'attore William Hopper, conosciuto per il ruolo di Paul Drake, l'investigatore della serie Perry Mason. DeWolf e Hedda divorziarono nel 1922.\nRiconoscimenti.\nPer il suo contributo all'industria cinematografica, Hedda Hopper ha avuto una stella sulla Hollywood Walk of Fame al 6313\u00bd Hollywood Boulevard."}
{"id": "3496840", "revid": "131358", "url": "https://it.wikipedia.org/wiki?curid=3496840", "title": "Tsonyo Vasilev", "text": ""}
{"id": "3496845", "revid": "131358", "url": "https://it.wikipedia.org/wiki?curid=3496845", "title": "Nikola Kovachev", "text": ""}
{"id": "3496846", "revid": "486946", "url": "https://it.wikipedia.org/wiki?curid=3496846", "title": "Musikalisches Opfer", "text": ""}
{"id": "3496849", "revid": "92723", "url": "https://it.wikipedia.org/wiki?curid=3496849", "title": "Sere\u010f", "text": "Sere\u010f (in ungherese \"Szered\") \u00e8 una citt\u00e0 della Slovacchia facente parte del distretto di Galanta, nella regione di Trnava."}
{"id": "3496850", "revid": "287204", "url": "https://it.wikipedia.org/wiki?curid=3496850", "title": "Sered", "text": ""}
{"id": "3496853", "revid": "131358", "url": "https://it.wikipedia.org/wiki?curid=3496853", "title": "Rumencho Goranov", "text": ""}
{"id": "3496854", "revid": "4252", "url": "https://it.wikipedia.org/wiki?curid=3496854", "title": "Chiesa autocefala", "text": ""}
{"id": "3496855", "revid": "767487", "url": "https://it.wikipedia.org/wiki?curid=3496855", "title": "Si chiude all'alba", "text": "Si chiude all'alba \u00e8 un film di genere drammatico del 1945 diretto da Nino Giannini.\nTrama.\nAlla periferia della citt\u00e0 Lucien, insieme con la sua amante Lola, hanno trasformato una villa abbandonata in un tabarin equivoco. Lucien \u00e8 attratto da un nuovo amore, Rosella, che sembra provenire da una buona famiglia, la quale una sera gli confida di frequentare il tabarin per nostalgia, dato che era cresciuta in quella villa prima del dissesto finanziario che aveva costretto la sua famiglia a lasciarla. Dopo aver tentato inutilmente di approfittare di lei, Lucien scopre che la ragazza lo ama nonostante tutto e cos\u00ec decide di abbandonare il locale e Lola per rifarsi una nuova vita. Ma sopraggiunge Fuentes, un avventuriero che Lucien aveva tradito a Valpara\u00edso e che ora viene, con i suoi scagnozzi, a cercare la vendetta. Circondato il locale, Fuentes attende che i clienti sfollino per uccidere Lucien. Grazie ad un espediente, quest\u2019ultimo ottiene un rinvio del confronto con il suo nemico; ma dopo un franco colloquio con Lola comprende che il suo sogno d\u2019amore con Rosella \u00e8 irrealizzabile, che egli la condannerebbe all\u2019infelicit\u00e0, che ne farebbe una disgraziata come la stessa Lola. Allora si reca nel giardino dove lo attende Fuentes, e si fa uccidere volontariamente.\nProduzione.\nProdotto a Torino dalla Dora Film di Domenico Valinotti e girato agli stabilimenti F.E.R.T. di Torino, durante la Repubblica Sociale Italiana. La pellicola ottenne il visto censura del Regno d'Italia n\u00b0 315 il 22 dicembre 1944.\nDistribuzione.\nil film usc\u00ec in prima proiezione pubblica il 21 aprile 1945, e venne distribuito unicamente nelle citt\u00e0 centro-settentrionali facenti parte della RSI, ed ebbe brevissima diffusione.\nA Milano venne proiettato al cinema Odeon il 24 aprile 1945: fu l'ultima pellicola presentata nel capoluogo lombardo prima della Liberazione."}
{"id": "3496856", "revid": "110157", "url": "https://it.wikipedia.org/wiki?curid=3496856", "title": "Sl\u00e1dkovi\u010dovo", "text": "Sl\u00e1dkovi\u010dovo (in ungherese \"Di\u00f3szeg\", in tedesco \"Diosek\") \u00e8 una citt\u00e0 della Slovacchia facente parte del distretto di Galanta, nella regione di Trnava."}
{"id": "3496857", "revid": "287204", "url": "https://it.wikipedia.org/wiki?curid=3496857", "title": "Sladkovicovo", "text": ""}
{"id": "3496862", "revid": "247222", "url": "https://it.wikipedia.org/wiki?curid=3496862", "title": "The Car Over the Lake Album", "text": "The Car Over the Lake Album \u00e8 il terzo album della The Ozark Mountain Daredevils, pubblicato dalla A&amp;M Records nel 1975. "}
{"id": "3496863", "revid": "3115", "url": "https://it.wikipedia.org/wiki?curid=3496863", "title": "Abrah\u00e1m", "text": "Abrah\u00e1m (in ungherese \"\u00c1brah\u00e1m\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3496864", "revid": "88740", "url": "https://it.wikipedia.org/wiki?curid=3496864", "title": "Abraham", "text": ""}
{"id": "3496865", "revid": "767487", "url": "https://it.wikipedia.org/wiki?curid=3496865", "title": "Un giorno nuovo", "text": "Un giorno nuovo \u00e8 un album live del 2003 di Cristiano De Andr\u00e9.\nL'album esce a seguito della partecipazione di De Andr\u00e8 al Festival di Sanremo 2003 col brano omonimo, e, oltre alla title track, raccoglie una selezione riarrangiata di brani dai precedenti album.\nAll'album collabora anche il cantautore Oliviero Malaspina."}
{"id": "3496870", "revid": "275664", "url": "https://it.wikipedia.org/wiki?curid=3496870", "title": "Dama di Ibiza", "text": "La \"Dama di Ibiza\" \u00e8 una figura d'argilla alta 47 centimetri, risalente al III secolo a.C.. Fu ritrovata nella necropoli posta sul \"Puig des Molins\" a Ibiza, isola delle Baleari. Fu realizzata con uno stampo e presenta una cavit\u00e0 sul retro, caratteristica di tutte le altre Dame ritrovate, fatto che ipotizza l'uso per conservare reliquie, offerte funerarie o le ceneri del defunto.\nSi ritiene che sia la rappresentazione della dea cartaginese Tanit, legata alla dea fenicia Astarte. La figura presenta vesti e gioielli molto ricchi.\nAttualmente \u00e8 stata collocata nel Museo archeologico nazionale di Spagna a Madrid nella stessa sala con la Dama di Elche e la Dama di Baza."}
{"id": "3496873", "revid": "3115", "url": "https://it.wikipedia.org/wiki?curid=3496873", "title": "\u010cierna Voda", "text": "\u010cierna Voda (in ungherese \"Feketeny\u00e9k\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3496874", "revid": "287204", "url": "https://it.wikipedia.org/wiki?curid=3496874", "title": "Cierna Voda", "text": ""}
{"id": "3496878", "revid": "3115", "url": "https://it.wikipedia.org/wiki?curid=3496878", "title": "\u010cierny Brod", "text": "\u010cierny Brod (in ungherese \"V\u00edzkelet\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3496879", "revid": "287204", "url": "https://it.wikipedia.org/wiki?curid=3496879", "title": "Cierny Brod", "text": ""}
{"id": "3496885", "revid": "3115", "url": "https://it.wikipedia.org/wiki?curid=3496885", "title": "Doln\u00e1 Streda", "text": "Doln\u00e1 Streda (in ungherese \"Als\u00f3szerdahely\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3496886", "revid": "287204", "url": "https://it.wikipedia.org/wiki?curid=3496886", "title": "Dolna Streda", "text": ""}
{"id": "3496889", "revid": "121837", "url": "https://it.wikipedia.org/wiki?curid=3496889", "title": "Stella Ap", "text": ""}
{"id": "3496891", "revid": "121837", "url": "https://it.wikipedia.org/wiki?curid=3496891", "title": "Stella Bp", "text": ""}
{"id": "3496902", "revid": "729019", "url": "https://it.wikipedia.org/wiki?curid=3496902", "title": "Invasione di Lae-Salamaua", "text": "Linvasione di Lae-Salamaua (nome in codice operazione SR) \u00e8 stata l'operazione anfibia condotta dalle forze armate dell'Impero giapponese sul litorale nord-orientale della Nuova Guinea l'8 marzo del 1942, durante le prime fasi della guerra del Pacifico: questa parte dell'isola era un possedimento dell'Australia dalla fine della prima guerra mondiale, affidatale sotto forma di mandato dalla Societ\u00e0 delle Nazioni. Il paese, per\u00f2, era presidiato da forze australiane insufficienti a respingere un attacco anche di scarsa entit\u00e0; perci\u00f2 le truppe nipponiche ebbero gioco facile nel porre piede a terra ed estendere rapidamente l'occupazione. Il 10 marzo, ciononostante, intervenne una squadra statunitense che inflisse gravi perdite al naviglio da trasporto e alle unit\u00e0 da guerra giapponesi, che non si aspettavano un contrattacco.\nContesto strategico.\nNell'estate del 1941 l'aggressivit\u00e0 manifestata dall'Impero giapponese in politica estera ebbe un'ulteriore conferma con l'occupazione dell'Indocina, ceduta forzosamente dalla Francia di Vichy. L'operato nipponico indusse gli Stati Uniti a proclamare l'embargo sul petrolio e i rottami metallici, risorse essenziali per il Sol Levante al fine di proseguire il suo sforzo bellico in Cina; imitato anche dal governo in esilio olandese e dal Regno Unito, il Giappone fu in pratica privato di tutti i rifornimenti esteri. La necessit\u00e0 impellente di quei materiali spinse il Giappone, gi\u00e0 immerso da qualche anno in un clima di esasperato nazionalismo militaresco, ad annettere con la forza territori che ne disponessero: perci\u00f2 gli Stati Maggiori della marina e dell'esercito imperiali rimaneggiarono i piani di conquista di una vasta porzione dell'Oceano Pacifico e dell'Asia sud-orientale, che erano gi\u00e0 stati elaborati nel 1938 proprio in previsione di un possibile urto con gli Stati Uniti. Approntato per il 6 settembre 1941 e visionato lo stesso giorno dal Consiglio Supremo di Guerra, il piano definitivo prevedeva la conquista delle Indie orientali olandesi (dove abbondavano petrolio, gomme, metalli pregiati), delle Filippine e della Malesia; successivamente attorno questo primo nucleo sarebbe stata creata una cintura difensiva che doveva comprendere la Birmania, le isole pi\u00f9 esterne delle Indie Olandesi, la parte settentrionale della Nuova Guinea, la Nuova Britannia e le Isole Salomone.\nIl 7 dicembre 1941, poich\u00e9 ogni trattativa era fallita, l'Impero giapponese condusse il bombardamento inaspettato di Pearl Harbor, menomando la flotta statunitense del Pacifico; simultaneamente si compivano sbarchi o si bombardavano le posizioni previste dalla prima fase del piano. Prima della fine dell'anno le isole di Guam e Wake erano state conquistate, Hong Kong si era arresa, la discesa lungo la Malaysia proseguiva senza grandi ostacoli e i possedimenti inglesi nel Borneo erano stati occupati; anche nelle Filippine la situazione militare era favorevole al Giappone.Con il 1942 il settore del Pacifico sud-occidentale vide le prime operazioni nipponiche: il 21 gennaio le portaerei veterane di Pearl Harbor \"Shokaku\" e \"Zuikaku\", al comando del retroammiraglio Aritomo Got\u014d, condussero un breve raid contro la costa nord-orientale della Nuova Guinea; provocarono pochi danni ma indussero gli australiani a iniziare la progressiva evacuazione dei civili, del personale non necessario e a procedere con le prime azioni di sabotaggio delle poche strutture utili. Dopo analoghe incursioni aeree il 23 gennaio venne occupata Rabaul e con la cattura di Kavieng il 29 il Giappone ottenne il controllo dell'arcipelago di Bismarck, facendone la base di partenza per le operazioni in Nuova Guinea.\nIl territorio.\nLa Nuova Guinea \u00e8 la seconda isola al mondo per grandezza e sorge in una zona assai vulcanica, fattore che la rende particolarmente muntuosa; il clima, caldo e umido, registra precipitazioni medie di 1.500\u00a0mm. Queste condizioni si traducono in un territorio impervio, ricoperto uniformemente da un fitto manto di foresta equatoriale torrida ad eccezione di una sottile fascia costiera: \u00e8 l'habitat naturale per numerose specie di insetti, serpenti e funghi letali per l'uomo. Nell'area imperversano altres\u00ec la malaria, la febbre dengue e la leishmaniosi, contro le quali all'epoca dell'accadimento dei fatti non vi erano in pratica difese. Ciononostante la scoperta di giacimenti d'oro nell'entroterra aveva destato l'interesse di alcune compagnie private, la cui attenzione si appunt\u00f2 sulla citt\u00e0 di Lae e sul vicino villaggio di Salamaua, ubicati sulla costa nord-est e costruiti con un misto di capanne indigene ed edifici in stile europeo: nel 1928 circa 6 chilometri a nord-est di Lae, venne realizzato l'aeroporto Malahand, base di aerei leggeri che facevano la spola tra le miniere e la costa con il prezioso carico. Da notare che questo aeroporto era in realt\u00e0 una mera fascia di terra battuta, coadiuvata da installazioni strettamente indispensabili.\nSchieramenti.\nPiani e forze giapponesi.\nLae e Salamaua vennero integrati nei piani di conquista nipponici proprio a causa delle loro piste aeree, in quanto completavano il perimetro difensivo previsto e inoltre fornivano un punto sicuro per neutralizzare Port Moresby, sulla costa meridionale, e assicurare cos\u00ec al Giappone il dominio dell'intera isola; in seguito, avrebbe funzionato da trampolino per occupare le Figi e le Samoa e tagliare cos\u00ec le comunicazioni tra Australia e Stati Uniti. Il viceammiraglio Shigeyoshi Inoue della 4\u00aa Flotta ebbe il comando supremo dell'operazione, mentre a capo delle forze d'invasione fu posto il contrammiraglio Sadamichi Kajioka. Rabaul fu scelta quale porto di concentrazione e partenza delle unit\u00e0 e per indicare l'attacco si adoper\u00f2 il nome in codice di operazione SR.\nIl corpo di spedizione si articolava sul 2\u00ba Battaglione proveniente dal 144\u00ba Reggimento dell'esercito e sulla 2\u00aa Forza da sbarco speciale \"Maizuru\", arrivando a sommare uomini. Il primo reparto fu caricato sui trasporti \"Yokohama Maru\" e \"China Maru\", mentre i soldati della marina presero posto sul \"Kongo Maru\" (un incrociatore ausiliario), \"Tenyo Maru\" e \"Kokai Maru\"; completavano il convoglio i posamine , e la nave appoggio idrovolanti \"Kiyokawa Maru\". Il supporto diretto fu demandato alla 6\u00ba Squadriglia cacciatorpediniere (\"Asanagi\", , \"Mutsuki\", \"Oite\", \"Yayoi\", \"Yunagi\" condotti dall'incrociatore leggero ). Quello a distanza venne affidato al contrammiraglio Aritomo Got\u014d, che ebbe ai suoi ordini la 6\u00aa (, \"Furutaka\", , ) e la 18\u00aa Divisione incrociatori (\"Tatsuta\", ). La protezione aerea era garantita da quindici Mitsubishi A6M \"Zero\", ventuno bombardieri Mitsubishi G4M e sei idrovolanti Kawanishi H6K parcheggiati sulle piste attorno il porto; in aggiunta a questi apparecchi altri diciannove Zero, appartenenti alla portaerei leggera \"Shoho\", a partire dal 9 marzo avrebbero fatto la spola tra la zona dello sbarco e la loro base galleggiante, poi una parte sarebbe atterrata a Gasmata (Nuova Britannia meridionale) in attesa che l'aeroporto di Lae potesse accoglierli.\nPiani e forze australiani.\nIn quanto parte del Commonwealth britannico ancorch\u00e9 a tutti gli effetti fosse uno Stato sovrano, l'Australia aveva inviato le proprie forze militari a sostegno dell'Esercito britannico nel teatro del Nordafrica per combattere gli italo-tedeschi, sia in mare che a terra, mentre le unit\u00e0 spedite in Malesia erano rimaste coinvolte nella resa in massa della citt\u00e0 di Singapore dopo la conquista giapponese, lasciando in mano nipponica prigionieri; inoltre buona parte della flotta che aveva combattuto nella difesa delle Indie Olandesi era stata gravemente decimata da quella imperiale: tutto ci\u00f2 spiega la carenza di effettivi e l'impossibilit\u00e0 di difendere adeguatamente sia il continente sia i luoghi oceanici, dei quali la Nuova Guinea era considerata come parte del suolo patrio. Su quest'isola, baluardo naturale per l'Australia, si trovavano solo alcuni reparti della 3\u00aa Divisione di fanteria dislocati a Lae e il corpo dei Fucilieri volontari della Nuova Guinea. In quanto ai mezzi, erano disponibili un pugno di velivoli tra bombardieri Lockheed Hudson e caccia Brewster F2A Buffalo, di valore piuttosto limitato se paragonati alle macchine giapponesi.\nLo sbarco.\nIl 5 febbraio 1942 la squadra navale dell'ammiraglio Ch\u016bichi Nagumo, intorno alle ore 09:00, invi\u00f2 un piccolo gruppo di bombardieri a Lae che fu colpita da circa trenta ordigni; un'ora pi\u00f9 tardi altri cinque apparecchi attaccarono nuovamente la citt\u00e0 come ulteriore preparazione alle operazioni anfibie. Entro la met\u00e0 del mese, inoltre, i caccia imbarcati \"Zero\" avevano eliminato i pochi aerei australiani sia in volo che al suolo ed erano stati condotti altri bombardamenti sugli aeroporti di Port Moresby, Wau e Bulolo, sopra i quali i giapponesi non avevano incontrato opposizione aerea. Il 5 marzo la flotta d'invasione part\u00ec da Rabaul dirigendo per Lae: la navigazione non venne mai disturbata e soltanto il pomeriggio del 7 marzo un Hudson australiano la individu\u00f2, quando si trovava 150 miglia a sud-ovest di Gasmata e con la prua su Lae. I trasporti nipponici e la loro scorta penetrarono nel Golfo di Huon durante la notte dello stesso giorno; alle 01:00 dell'8 marzo gli uomini della \"Maizuru\", sotto una pioggia battente, misero piede a terra presso Lae mentre i soldati dell'esercito sbarcavano a Salamaua, pi\u00f9 a sud: la trascurabile guarnigione australiana port\u00f2 a termine le ultime opere di demolizione e si ritir\u00f2 nella giungla, osservando da prudente distanza i giapponesi senza intervenire. Nella prima mattinata alcuni Hudson attaccarono le navi ma riuscirono a danneggiare un solo trasporto. Subito dopo i giapponesi iniziarono lo scarico dei materiali, il rafforzamento della testa di ponte e la riparazione dell'aeroporto di Lae: il persistente maltempo, per\u00f2, provoc\u00f2 un generale rallentamento dei compiti e, cosa ancor pi\u00f9 critica, imped\u00ec ai caccia \"Zero\" basati a Gasmata di giungere nel settore per dare il loro contributo alla difesa aerea delle teste di ponte. I lavori delle squadre del genio furono comunque portati avanti con tenacia e 36 ore pi\u00f9 tardi l'aeroporto era nuovamente operativo.\nDopo essersi assicurati una salda testa di ponte, i giapponesi avanzarono verso ovest conquistando rapidamente Finch Harbor, Madang, Aitape e Wewak; in contemporanea seguirono la costa verso sud-est dal punto dello sbarco per occupare Morobe, giungere appena a nord di Buna e spingersi anche nell'entroterra fino a Kokoda, situata tra i contrafforti orientali dei Monti Owen Stanley. In diverse di queste localit\u00e0 fu iniziata la costruzione di piste aeree oppure il loro allargamento se gi\u00e0 presenti.\nL'avvicinamento della US Navy.\nSin dai giorni immediatamente successivi a Pearl Harbor, gli Stati Uniti lanciarono qualche azione offensiva contro la periferia del dominio giapponese, utilizzando le navi risparmiate e le indenni portaerei. L'attivit\u00e0 nipponica sulla Nuova Guinea allarm\u00f2 gli statunitensi, che si affrettarono a inviare la Task Force 11 incentrata sulla portaerei , comandata dal viceammiraglio Wilson Brown e con obiettivo Rabaul, ma il 20 febbraio 1942 le navi furono avvistate e attaccate da un gruppo di bombardieri: nessuna unit\u00e0 venne colpita ma Brown prefer\u00ec ritirarsi dalla zona. Il 26 febbraio l'ammiraglio Ernest King, a capo della United States Navy, ordin\u00f2 al comandante della Flotta del Pacifico ammiraglio Chester Nimitz di mantenere alcune portaerei nella zona di pertinenza dell'ANZAC (il quartier generale del viceammiraglio Herbert Leary per la difesa della Nuova Zelanda e dell'Australia) contro probabili movimenti nipponici: il 2 marzo King contatt\u00f2 Leary e Brown perch\u00e9 coordinassero le loro forze e attaccassero Rabaul attorno al 10 marzo. In quest'ottica fu mobilitata anche la Task Force 17 del retroammiraglio Frank Fletcher, costituita attorno la portaerei , che si un\u00ec alla Task Force 11 il giorno 6 nel Mar dei Coralli dando vita a una flotta forte di due portaerei, otto incrociatori e quattordici cacciatorpediniere. Non appena riunitosi con Fletcher, Brown inizi\u00f2 subito il rifornimento delle unit\u00e0 e si mise a studiare un piano d'attacco, ignorando a pi\u00f9 riprese i dati fornitigli dall'intelligence che avvisavano di attivit\u00e0 giapponesi a ovest della Nuova Britannia. Poco prima della mezzanotte del 7 marzo, per\u00f2, Brown ricevette la notizia dell'avvistamento effettuato dallo Hudson nel pomeriggio: egli annull\u00f2 subito l'incursione di Rabaul per attaccare il nuovo cuneo nipponico.\nL'ammiraglio rinunci\u00f2 ben presto all'approccio pi\u00f9 diretto, quello da est, perch\u00e9 avrebbe significato transitare per il mare delle Salomone sorvegliato da numerose pattuglie aeree nipponiche della Nuova Britannia; a ci\u00f2 si aggiungeva il pericolo rappresentato dalle barriere coralline attorno le Isole Louisiade, a est della punta orientale della Nuova Guinea e sommariamente mappate. Seguendo il suggerimento del capitano della \"Lexington\" Frederick C. Sherman, Brown assunse quindi una rotta che port\u00f2 le due Task Force nel Golfo di Papuasia, a sud-ovest di Port Moresby e non molto lontano dall'obiettivo. Questa posizione, sebbene coperta dall'aviazione australiana sul continente, obbligava i velivoli imbarcati a superare le imponenti montagne della catena Owen Stanley: anch'esse erano poco conosciute, mal referenziate e si ipotizzava che arrivassero a 4.600 metri, troppi per gli aerosiluranti carichi di armi, senza considerare i frequenti banchi di nebbia e nuvole che ne oscuravano la porzione pi\u00f9 elevata. Il 9 marzo il capitano di fregata degli aerei della \"Lexington\", William Ault, fu inviato a Port Moresby per prendere contatto con i piloti civili australiani pratici della zona e aggiornare cos\u00ec le carte nautiche: egli apprese che tra le cime esisteva un passaggio orientato secondo un asse sud-nord che non superava i 2.300 metri di altitudine, portava quasi direttamente a Lae e godeva di buone condizioni meteorologiche, in particolare durante la prima mattina. Forte di tali nuovi dati, l'ammiraglio Brown decise di lanciare l'attacco immediatamente il giorno successivo e per coprirsi il fianco orientale distacc\u00f2 4 incrociatori e 4 cacciatorpediniere al comando del retroammiraglio John Gregory Crace presso le Louisiade.\nIl raid delle portaerei statunitensi.\nPoco prima dell'alba del 10 marzo la Task Force giunse in posizione e le portaerei si disposero per lanciare i velivoli, il cui comando generale fu assunto dal capitano Ault. A partire dalle 07:49 dalla \"Lexington\" decollarono diciotto bombardieri in picchiata Douglas SBD Dauntless dello squadrone VS-2 e dodici dello squadrone VB-2, tredici aerosiluranti Douglas TBD Devastator dello squadrone VT-2 e otto caccia Grumman F4F Wildcat dello squadrone VF-3. Dalle 08:03 anche la \"Yorktown\" cominci\u00f2 le operazioni d'involo, lanciando tredici Dauntless dello squadrone VS-5 e diciassette dello squadrone VB-5, dodici Devastator dello squadrone VT-5 e dieci Wildcat dello squadrone VF-42. Poco dopo Brown lanci\u00f2 una pattuglia aerea forte di dodici Wildcat e nove Dauntless a protezione della flotta, che rimase a bassa quota in funzione antisilurante. Le varie formazioni erano intanto giunte alla gola tra i Monti Owen Stanley e il loro passaggio fu coordinato da Ault, che rimase a quota pi\u00f9 elevata per avere una visuale complessiva del processo. Gli aerei arrivarono sui cieli del Golfo di Huon senza che fosse avvistato un solo velivolo avversario e con l'intera flotta nipponica all'ancora, indifesa e impreparata a sostenere un attacco aereo: infatti le incursioni propedeutiche lo sbarco e la flebile resistenza incontrata avevano convinto i giapponesi che non si sarebbero imbattuti in ulteriori problemi, mentre le ricognizioni effettuate a est della Nuova Guinea, ritenuta l'unica direzione possibile dalla quale potevano provenire minacce (il comando della 4\u00aa Flotta, come Brown, conosceva poco l'orografia locale), non avevano segnalato nulla di sospetto, contribuendo ad abbassare il livello di guardia. Le unit\u00e0 da guerra nipponiche furono colte di sorpresa e mentre levavano le ancore in fretta e furia emisero cortine fumogene. Gli statunitensi iniziarono subito l'attacco e alle 09:22 i Dauntless del VS-2 si gettarono su due trasporti e sul \"Kongo Maru\" probabilmente senza colpirli; durante la manovra furono presi di mira da una batteria contraerea installata sulla spiaggia che ne abbatt\u00e9 uno, prima che i Wildcat del VF-3 la riducessero al silenzio.\nI Dauntless del VB-2 si concentrarono invece su un altro trasporto e su un posamine ma i piloti, disturbati dalla nebbia artificiale emessa dalle navi e poco addestrati nell'uso dei mirini telescopici, mancarono completamente i bersagli; contemporaneamente tre TBD del VT-2 attaccarono i trasporti al largo di Salamaua e un siluro and\u00f2 a segno: il trasporto colpito inizi\u00f2 subito ad affondare. I restanti apparecchi della \"Lexington\" si scatenarono sulle navi al largo di Lae, piazzando ordigni su un quarto trasporto e sul mercantile armato. Frattanto la scorta di Kajioka aveva aumentato la velocit\u00e0 per guadagnare il mare aperto, dando luogo a un fuoco antiaereo sporadico e inefficace.\nAlle 09:50 sopraggiunsero i velivoli della \"Yorktown\" che si gettarono all'inseguimento delle navi giapponesi in fuga: una sezione di SBD appartenente al VB-5 sganci\u00f2 le sue bombe sull'incrociatore \"Yubari\", ammiraglia di Kajioka, colpendolo tre volte; altri aerei dello stesso squadrone attaccarono il cacciatorpediniere \"Asanagi\" e ne distrussero le caldaie, e poco dopo il pari classe \"Yunagi\" ricevette una bomba a poppa che danneggi\u00f2 l'apparato motore. Liberatisi delle bombe, alcuni SBD mitragliarono a pi\u00f9 riprese una cannoniera provocando un incendio a bordo. Alle 10:05 gli SBD del VS-5 si accanirono sui trasporti dinanzi a Lae: la squadriglia colp\u00ec tre navi che presero fuoco e furono spiaggiate dagli equipaggi. Nel frattempo i Devastator del VT-5 si lanciarono sulla nave appoggio idrovolanti \"Kiyokawa Maru\" scortata da un cacciatorpediniere, che si trovavano a nord di Lae: gli apparecchi erano per\u00f2 stati armati con bombe da 500 libbre (circa 226 chili) al posto degli abituali siluri e dunque gli aviatori, non pratici in bombardamenti da alta quota, non riuscirono a colpire direttamente i bersagli. Alcuni ordigni caduti vicino alla \"Kiyokawa Maru\" produssero tuttavia danni alla poppa che si allag\u00f2, circostanza che fece fermare i motori immobilizzando cos\u00ec la nave. I Wildcat dello squadrone VF-42, non essendo presente nessun caccia giapponese, avevano mitragliato le teste di ponte e lanciato piccole bombe a frammentazione, causando qualche danno e distogliendo il fuoco antiaereo dai bombardieri in picchiata e dai lenti aerosiluranti.\nL'esito.\nQuando i velivoli statunitensi presero la via del ritorno, nel Golfo di Huon regnava la pi\u00f9 grande confusione: dinanzi alle spiagge di Lae ardevano tre navi da trasporto, fatte incagliare nei bassi fondali; un quarto vascello era colato a picco a sud, davanti a Salamaua, e un quinto trasporto accusava un grave sbandamento ma rimaneva ancora in superficie. Pi\u00f9 al largo ma sempre nelle acque del golfo erano immobilizzati la portaidrovolanti \"Kiyokawa Maru\" e i cacciatorpediniere \"Asanagi\" e \"Yunagi\", tutti e tre con danni di varia entit\u00e0; l'incrociatore leggero \"Yubari\", infine, se poteva ancora manovrare doveva comunque lamentare danni di una certa seriet\u00e0. Complessivamente si contarono 130 morti e 245 feriti. Fu in questo scenario che fece la sua apparizione un gruppo di caccia \"Zero\" proveniente dalla Nuova Britannia, vano sostegno alle navi nipponiche. A fronte della perdita di quasi tutta la flotta d'invasione i giapponesi non avevano per\u00f2 subito danni rilevanti alle teste di ponte e inoltre, cosa ancor pi\u00f9 importante, la quasi totalit\u00e0 del materiale trasportato era stato portato a terra prima dell'inizio dell'attacco e la sopravvivenza delle truppe non era dunque minacciata.\nEntro mezzogiorno le portaerei avevano ripreso a bordo 103 dei 104 apparecchi lanciati: all'appello mancava solo il Dauntless dello squadrone VS-2 della \"Lexington\", unica perdita sofferta durante l'incursione. I piloti, entusiasti, affermarono di aver affondato cinque trasporti, tre incrociatori e un cacciatorpediniere, oltre ad aver danneggiato gravemente una nave d'appoggio idrovolanti, un cacciatorpediniere e un posamine; queste ultime due unit\u00e0 furono dichiarate quasi sicuramente come affondate. Sebbene le rivendicazioni degli aviatori non potessero essere verificate e nonostante l'ammiraglio Fletcher insistesse per lanciare un secondo attacco, Brown non volle tentare ulteriormente la sorte ed era altres\u00ec soddisfatto dei risultati dell'operazione, che erano andati ben oltre ogni previsione. La Task Force 11 assunse una rotta sud-est mantenendola fino a notte fonda, quando vir\u00f2 a est per riunirsi alla squadra distaccata del retroammiraglio Crace.\nConseguenze.\nNegli Stati Uniti l'incursione aeronavale in Nuova Guinea ricevette commenti divergenti: c'era chi come l'ammiraglio Nimitz era rimasto deluso dal permanere dei giapponesi sulle coste dell'isola; altri, come il presidente Franklin Delano Roosevelt, erano invece paghi delle perdite inflitte e si rallegrarono. In effetti il numero di navi affondate o danneggiate era stato tale che la 4\u00aa Flotta non pot\u00e9 seguire la prevista tabella di marcia e il viceammiraglio Shigeyoshi Inoue che la comandava dovette rimandare di un mese le previste operazioni contro Port Moresby, l'isola di Tulagi nelle isole Salomone e le Samoa, sia per attendere rimpiazzi che per integrare una o due portaerei nelle sue fila. L'imprevista reazione statunitense, inoltre, impression\u00f2 lo Stato Maggiore della marina imperiale giapponese come anche l'ammiraglio Isoroku Yamamoto: queste preoccupazioni contribuirono in buona parte all'elaborazione di un articolato piano per attirare in battaglia la forza mobile della United States Navy contro l'intera flotta nipponica, che superiore in numero e qualit\u00e0 l'avrebbe schiacciata.\nIl raid statunitense convinse i comandi giapponesi della 18\u00aa armata, di concerto con quello navale di Inoue, a rafforzare lo schieramento aereo in Nuova Guinea: all'aeroporto di Lae furono destinati il \"Tinian Kokutai\" su caccia Mitsubishi A6M \"Zero\", il \"Mihoro Kokutai\" su bombardieri Mitsubishi G4M \"Betty\" e il \"Genzan Kokutai\" su bombardieri Mitsubishi G3M \"Nell\". Le unit\u00e0 cominciarono a giungere nella zona dall'inizio di aprile e dal giorno 11 iniziarono immediatamente i bombardamenti aerei su Port Moresby, prossimo obiettivo del Gran Quartier Generale giapponese; scoppiarono inoltre numerosi duelli tra i caccia che videro quasi sempre la vittoria degli \"Zero\".Nonostante l'indiscutibile importanza tattico-strategica che Lae rivestiva per il Giappone, la pista aerea di Lae non sub\u00ec in pratica alcuna modifica o integrazione delle strutture; la consistenza militare stessa delle forze nipponiche rimase su livelli bassi: 200 membri della marina garantivano la difesa contraerea, meccanici e personale burocratico contavano circa 100 persone e infine vi erano 30 piloti scelti, il fiore all'occhiello dell'aviazione della marina imperiale. Le quotidiane incursioni aeree giapponesi su Port Moresby e i movimenti navali a Rabaul, segnalati dalla ricognizione australiana, furono interpretati dai vertici militari statunitensi come preludi all'attacco diretto a tagliare le comunicazioni con Australia: l'obiettivo del Giappone e la strategia statunitense, che vedeva il continente australe come base per future controffensive, erano in rotta di collisione e avrebbero provocato la battaglia del Mar dei Coralli."}
{"id": "3496904", "revid": "124958625", "url": "https://it.wikipedia.org/wiki?curid=3496904", "title": "Nils Petersen", "text": "Caratteristiche tecniche.\n\u00c8 un attaccante molto forte fisicamente, ma allo stesso tempo dotato di velocit\u00e0 di gambe ed opportunismo.\nCarriera.\nClub.\nBayern Monaco.\nIl 19 maggio 2011 passa a titolo definitivo dall'Energie Cottbus al Bayern Monaco per 2,8 milioni di euro. Durante l'estate viene subito schierato nelle prime amichevoli estive. Il 6 luglio subentra a Mario G\u00f3mez nel secondo tempo di Bayern-Selezione Trentino e con una tripletta contribuisce a portare il risultato su un ampissimo 15-0 per i bavaresi. Il 9 luglio subentra ancora una volta a Gomez nel secondo tempo di Bayern-Qatar e segna la rete del temporaneo 3-0. Il 14 luglio subentrato ancora una volta a Gomez nel secondo tempo segna il gol del definitivo 0-2 contro il Carl Zeiss Jena, squadra di terza divisione tedesca, nella terza amichevole estiva del Bayern.\nIl 23 agosto 2011 fa il suo esordio assoluto in UEFA Champions League nella partita di ritorno dei play-off a Zurigo, il 10 settembre segna il suo primo gol in campionato nel successo per 7-0 contro il Friburgo, mentre otto giorni dopo si ripete nella vittoria per 2-0 casa dello Schalke 04, in cui era alla prima apparizione da titolare coi bavaresi. Il 26 ottobre segna una doppietta ai danni dell'Ingolstadt nella partita vinta per 6-0 al secondo turno di Coppa di Germania. Alla fine, la stagione bavarese di Petersen conta in totale di 15 presenze e 4 reti.\nWerder Brema.\nIl 29 giugno 2012 viene ufficializzato il suo passaggio in prestito oneroso per 500.000 euro al Werder Brema: esordisce in maglia verde negli ultimi 25 minuti della prima giornata di campionato, persa per 2-1 contro il Borussia Dortmund, mentre una settimana dopo \u00e8 protagonista nel match vinto per 2-0 contro l'Amburgo con un gol ed un assist per Aaron Hunt. Nel corso della positiva stagione al club di Brema, Petersen disputa 34 partite nel ruolo di punta centrale ed una sola da ala destra (la roboante sconfitta casalinga per 0-5 contro il Borussia Dortmund), impreziosite da 11 reti (di cui 2 doppiette, all'Hannover 96 e al Friburgo) e 6 assist.\nIl 23 maggio 2013 il Werder Brema ha ufficializzato, tramite comunicato stampa, l'acquisto a titolo definitivo del giocatore, che verr\u00e0 quindi riscattato dal Bayern Monaco e firmer\u00e0 poi un quadriennale fino al 2017. Il trasferimento diventa effettivo il 1\u00ba luglio, come di consueto all'apertura ufficiale del calciomercato estivo.\nFriburgo.\nNel gennaio 2015 viene ceduto in prestito semestrale al Friburgo. Il 31 gennaio, nel suo debutto contro l'Eintracht Francoforte, segna una tripletta. Conclude il prestito con 9 reti in 12 partite. Viene cos\u00ec riscattato dai \"Grifoni\" per un importo non ufficializzato. Il 27 luglio 2015, prima partita 2. Fu\u00dfball-Bundesliga, segna una tripletta contro il Norimberga. Il 9 agosto, in Coppa di Germania, sigla una quaterna contro il Barmbek.\nNazionale.\nGiovanili.\nNel 2007 viene convocato dall'Under-19 con la quale segna un goal contro la Russia nel campionato europeo. Il 6 agosto 2009 debutta con l'Under-21. Partecipa come fuori quota alle Olimpiadi di , dove ottiene l'argento con la nazionale olimpica tedesca, vincendo la classifica marcatori del torneo insieme al connazionale Serge Gnabry. Nelle sequenza dei tiri di rigore della finale il suo errore (unico della serie), \u00e8 decisivo per la vittoria della nazionale olimpica brasiliana.\nDei suoi 6 col realizzati, tra l'altro miglior marcatore tedesco a un Olimpiade insieme a Gnabry e Bernd Nickel, ha realizzato una cinquina storica contro le Figi, parita terminata 10-0 per la sua nazionale.\nMaggiore.\nEntra per la prima volta tra i convocati della Nazionale maggiore in vista dei Mondiali 2018, figurando tra i preconvocati. Debutta con la Nazionale in amichevole nella sconfitta per 2-1 contro l'Austria, senza figurare nei 23 definitivi.\nStatistiche.\nPresenze e reti nei club.\n\"Statistiche aggiornate al 5 giugno 2020.\""}
{"id": "3496909", "revid": "40789759", "url": "https://it.wikipedia.org/wiki?curid=3496909", "title": "Iveco 490", "text": ""}
{"id": "3496917", "revid": "40789852", "url": "https://it.wikipedia.org/wiki?curid=3496917", "title": "Menarini M201", "text": ""}
{"id": "3496921", "revid": "40789990", "url": "https://it.wikipedia.org/wiki?curid=3496921", "title": "Irisbus 491", "text": ""}
{"id": "3496927", "revid": "1243", "url": "https://it.wikipedia.org/wiki?curid=3496927", "title": "Ferrovia Mantova-Peschiera del Garda", "text": ""}
{"id": "3496932", "revid": "125293067", "url": "https://it.wikipedia.org/wiki?curid=3496932", "title": "Sahih al-Bukhari", "text": "Il \u1e62a\u1e25\u012b\u1e25 di al-Bukh\u0101r\u012b () \u00e8 la pi\u00f9 importante delle sei maggiori raccolte di \"\u1e25ad\u012bth\" dell'islam sunnita. Queste tradizioni riguardanti il profeta Muhammad furono raccolte dallo studioso musulmano di origine persiana, Muhammad ibn Ism\u0101\u02bf\u012bl al-Bukh\u0101r\u012b (810-870), dopo essere state trasmesse oralmente per diverse generazioni. I musulmani sunniti considerano questa collezione come la pi\u00f9 fedele raccolta di \"\u1e25ad\u012bth\" e l'opera musulmana pi\u00f9 importante dopo il Corano. Il termine arabo \"\u1e63a\u1e25\u012b\u1e25\" viene tradotto come \"autentico\", \"sano\" o \"corretto\".\nVero titolo.\nIl vero titolo del libro, comunemente chiamato il \"\u1e62a\u1e25\u012b\u1e25\" di al-Bukh\u0101r\u012b, secondo Ibn al-\u1e62al\u0101\u1e25, \u00e8: \"al-J\u0101mi\u02bf al-\u1e63a\u1e25\u012b\u1e25 al-musnad al-mukhta\u1e63ar min um\u016br Ras\u016bl All\u0101h wa sunanihi wa ayy\u0101mihi\", cio\u00e8 \"Raccolta corretta di catene di trasmettitori autentiche connesse alle vicende dell'Inviato di Dio, alle sue abitudini e ai suoi tempi\". Ibn Hajar al-'Asqalani menziona lo stesso titolo sostituendo il termine \"um\u016br\" con \"\u1e25a\u0101d\u012bth\".\nBiografia.\nAl-Bukh\u0101r\u012b viaggi\u00f2 ampiamente in tutto il califfato abbaside fin da quando aveva sedici anni, raccogliendo un'enorme mole di tradizioni orali. Si dice che al-Bukh\u0101r\u012b ne abbia raccolte pi\u00f9 di 300.000 ma che ne abbia inserite solo 2.602 nel suo \"\u1e62a\u1e25\u012b\u1e25\".\nNel momento in cui Bukh\u0101r\u012b raccolse i dati tradizionistici per trasmetterli alle generazioni future, classific\u00f2 i \"\u1e25ad\u012bth\" \"sani\" (\"\u1e63a\u1e25\u012b\u1e25\") e \"buoni\" (\"\u1e25asan\"), mentre quelli incompleti (anche se non necessariamente falsi) furono definiti \"deboli\" o \"difettosi\" (\"d\u0101\u02bfif\").\nIl suo impegno fu quello di conservare nella sua opera solo quelli la cui autenticit\u00e0 era accertata senza ombra di dubbio. Ci\u00f2 che rafforz\u00f2 ulteriormente la sua determinazione fu quanto diceva il suo maestro, Is\u1e25\u0101q ibn Ibr\u0101h\u012bm al-Hanthal\u012b, meglio noto come Ibn R\u0101hwayh. Muhammad ibn Ism\u0101\u02bf\u012bl al-Bukh\u0101r\u012b ha detto: \"Eravamo con Is\u1e25\u0101q ibn R\u0101hwayh che disse: 'Se volete, compilate un libro contenente soltanto narrazioni autentiche riguardanti il Profeta'. Questa proposta rimase nel mio cuore e cos\u00ec iniziai la compilazione del mio \"\u1e62a\u1e25\u012b\u1e25\"\". Bukh\u0101r\u012b disse: \"Ho visto il Profeta in sogno ed era come se fossi davanti a lui. In mano avevo un ventaglio con il quale proteggevo il Profeta. Chiesi ad alcuni interpreti di sogni, che mi dissero: 'Tu lo proteggerai dalle menzogne'. Questo \u00e8 ci\u00f2 che mi obbliga a realizzare il mio \"\u1e62a\u1e25\u012b\u1e25\"\".\nIl libro copre quasi tutti gli aspetti della vita del credente musulmano, fornendo istruzioni adeguate sulla professione di fede dell'Islam, sul metodo di esecuzione delle preghiere canoniche e altri atti di culto ('ibadat\" ) dettati direttamente dal profeta Muhammad. Il \"\u1e62a\u1e25\u012b\u1e25\" \u00e8 il frutto di oltre 16 anni di lavoro di al-Bukh\u0101r\u012b. Egli, prima di scrivere qualsiasi \"\u1e25ad\u012bth\" del suo libro, eseguiva le abluzioni rituali e due rak\u02bf\u0101t (unit\u00e0 di preghiera) per implorare la guida di Allah. Prima portava a compimento le necessarie ricerche e indagini, facendo attenzione che i \"\u1e25ad\u012bth\" rispondessero ai suoi rigidi criteri di autenticit\u00e0, e soltanto se era sicuro che si trattava di una tradizione autentica, lo riportava nel suo libro.\"\nBukh\u0101r\u012b termin\u00f2 il suo lavoro intorno all'anno 846, e trascorse gli ultimi ventiquattro anni della sua vita visitando altre citt\u00e0, parlando con altri studiosi e insegnando loro i \"\u02bea\u1e25\u0101d\u012bth\" che aveva raccolto. In ogni citt\u00e0 che visitava, migliaia di persone si accalcavano nelle moschee per ascoltarlo recitare le tradizioni. In risposta ad alcuni studiosi occidentali che mettono in dubbio la reale data di compilazione e l'identit\u00e0 del compilatore, gli studiosi sunniti puntualizzano che notabili studiosi di \"\u02bea\u1e25\u0101d\u012bth\" del tempo, come Ahmad ibn Hanbal (855), Ibn Ma\u02bf\u012bn (847) e Ibn al-Mad\u012bn\u012b (848), riconobbero l'autenticit\u00e0 del libro e che la fama immediata raggiunta dalla raccolta rende improbabile che essa sia stata riveduta dopo la morte dell'autore.\nDurante gli ultimi ventiquattro anni, Bukh\u0101r\u012b realizz\u00f2 piccole revisioni del libro, in particolare nei titoli dei capitoli (\"b\u0101b\"). Ogni versione porta il nome del suo trasmettitore. Secondo Ibn Hajar al-\u02bfAsqal\u0101n\u012b, nel suo libro \"Nukat\", il numero di \"\u1e25ad\u012bth\" di tutte le versioni \u00e8 lo stesso. La pi\u00f9 famosa al giorno d'oggi \u00e8 quella narrata da al-Firabr\u012b (m. 932), un fedele allievo di Bukh\u0101r\u012b. al-Khatib al-Baghdadi nel suo libro \"Ta\u02ber\u012bkh Baghd\u0101d\" scrive che Firabr\u012b disse: \"Circa settantamila persone hanno udito il \"\u1e62a\u1e25\u012b\u1e25\" di Bukh\u0101r\u012b assieme a me\".\nFirabr\u012b non \u00e8 l'unico ad aver trasmesso il \"\u1e62a\u1e25\u012b\u1e25\" di Bukh\u0101r\u012b. Ve ne furono molti altri che narrarono questo libro alle successive generazioni, come Ibr\u0101h\u012bm ibn Ma\u02bfqal (m. 907), Hamm\u0101d ibn Sh\u0101kir (m. 923), Man\u1e63\u016br Burd\u016bz\u012b (m. 931) e \u1e24usayn Ma\u1e25\u0101mil\u012b (m. 941). Vi sono molti libri che riportano alcune differenze rispetto alla versione originale, il pi\u00f9 noto dei quali \u00e8 il \"Fath al-Bari\".\nAutenticit\u00e0.\nIbn al-Salah disse: \"Il primo a scrivere un \"\u1e62a\u1e25\u012b\u1e25\" fu Bukh\u0101r\u012b. Vennero poi Ab\u016b \u02bfAbd Allah Muhammad ibn Ism\u0101\u02bf\u012bl al-Ju\u02bff\u012b, seguito da Ab\u016b l-Husayn Muslim ibn al-Hajjaj al-N\u012bs\u0101b\u016br\u012b al-Qushayr\u012b, che fu suo allievo, e studi\u00f2 con molti degli stessi insegnanti. Questi due libri sono i pi\u00f9 autentici dopo il Corano. Per quanto riguarda la dichiarazione di al-Sh\u0101fi\u02bf\u012b, che disse \u201cNon conosco un libro che contenga conoscenze pi\u00f9 corrette rispetto alla Muwa\u1e6d\u1e6d\u0101\u02be\u201d \u2013 altri lo dissero con parole diverse - se non i libri di Bukh\u0101r\u012b e Muslim. Il libro di Bukh\u0101r\u012b \u00e8 il pi\u00f9 autentico dei due e il pi\u00f9 utile.\"\nIbn Hajar al-'Asqalani riport\u00f2 quanto detto da Ab\u016b Ja\u02bffar al-\u02bfUqayl\u012b: \"Dopo che Bukh\u0101r\u012b scrisse il \"\u1e62a\u1e25\u012b\u1e25\", egli lo lesse ad Ali ibn al-Madini, Ahmad ibn Hanbal, Yahya ibn Ma'in e ad altri. Essi lo ritennero un buono sforzo e testimoniarono la sua autenticit\u00e0 con l'eccezione di quattro \"\u1e25ad\u012bth\". Al-\u02bfUqayl\u012b disse poi che Bukh\u0101r\u012b aveva scritto correttamente anche quei quattro \"\u02bea\u1e25\u0101d\u012bth\"\". Ibn \u1e24ajar concluse: \"Ed essi sono, realmente autentici\".\nIbn al-\u1e62al\u0101\u1e25 disse nella sua \"Muqaddima\" (Introduzione): \"Ci \u00e8 stato narrato che Bukh\u0101r\u012b disse: 'Non ho incluso nel libro \"al-J\u0101mi\u02bf\" cose diverse da ci\u00f2 che \u00e8 autentico e non ho incluso altri \"\u02bea\u1e25\u0101d\u012bth\" autentici per ragioni di brevit\u00e0.'\" Inoltre, al-Dhahabi disse: \"Bukh\u0101r\u012b fu udito dire: 'Ho memorizzato centinaia di migliaia di \"\u1e25ad\u012bth\" autentici e duecentomila che erano meno autentici'\u201d.\nNumero di \"\u02bea\u1e25\u0101d\u012bth\".\nIbn al-\u1e62al\u0101\u1e25 disse ancora: \"Il numero di \"\u1e25ad\u012bth\" nel suo \"\u1e62a\u1e25\u012b\u1e25\", \u00e8 di settemiladuecentosettantacinque, compresi quelli ripetuti pi\u00f9 volte. Si dice che il numero, esclusi quelli ripetuti, fosse di quattromila.\" Ci\u00f2 \u00e8 riferito a quei \"\u1e25ad\u012bth\" che sono con una corretta catena di trasmissione, o \"isn\u0101d\" (\"musnad\"), e quelli dei compagni originari dal Profeta.\nCommenti.\nNumerosi sono i commenti al libro: \nTraduzioni.\nIl \"\u1e62a\u1e25\u012b\u1e25 al-Bukh\u0101r\u012b\" \u00e8 stato tradotto in inglese dallo studioso salafita Muhammad Muhsin Khan in 9 volumi. Il testo usato fu il \"Fath al-Bari\", pubblicato dall'editore egiziano Mustafa al-Babi al-Halabi nel 1959. Venne pubblicato dalle edizioni al-Sa\u02bfd\u0101w\u012b e dalla Dar-us-Salam ed \u00e8 compreso in \"USC-MSA Compendium of Muslim Texts\". Questa traduzione \u00e8 stata criticata dalla \"Ahlul Bayt Digital Islamic Library Project\"."}
{"id": "3496939", "revid": "287204", "url": "https://it.wikipedia.org/wiki?curid=3496939", "title": "Donskoj (Oblast' di Tula)", "text": "Donskoj \u00e8 una citt\u00e0 della Russia europea centrale (oblast' di Tula).\nSorge nella parte orientale della \"oblast\"', nell'alto corso del fiume Don, 65 chilometri a sudest del capoluogo regionale Tula."}
{"id": "3496942", "revid": "110157", "url": "https://it.wikipedia.org/wiki?curid=3496942", "title": "Bogorodick", "text": "Bogorodick \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Bogorodickij, del quale \u00e8 il capoluogo.\nSorge nella parte settentrionale del Rialto centrale russo, sulle sponde del fiume Up\u00ebrta, 65 chilometri a sudest del capoluogo regionale Tula.\nDal 26 ottobre 2007 \u00e8 gemellata con la citt\u00e0 italiana di Rezzato."}
{"id": "3496943", "revid": "110157", "url": "https://it.wikipedia.org/wiki?curid=3496943", "title": "Bolochovo", "text": "Bolochovo (anche traslitterata come \"Bolohovo\") \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Kireevskij.\nSorge nella parte centrale della \"oblast\"', sui versanti settentrionali del Rialto centrale russo, 20 chilometri a sudest del capoluogo regionale Tula."}
{"id": "3496944", "revid": "110157", "url": "https://it.wikipedia.org/wiki?curid=3496944", "title": "Kireevsk", "text": "Kireevsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Kireevskij, del quale \u00e8 il capoluogo.\nSorge nella parte centrale della \"oblast\"', sulle sponde del fiume Olen', 40 chilometri a sudest del capoluogo regionale Tula."}
{"id": "3496945", "revid": "6923", "url": "https://it.wikipedia.org/wiki?curid=3496945", "title": "Lipki", "text": "Lipki \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Kireevskij.\nSorge nella parte centrale della \"oblast\"', sui versanti settentrionali del Rialto centrale russo, 38 chilometri a sudest del capoluogo regionale Tula.\nStoria.\nStoria della citt\u00e0 durante l'impero russo.\nLa battaglia sul fiume \u0160ivoron'.\nLa battaglia dell'esercito di Mosca di Ivan IV di Russia contro l'orda tatara di Devlet I Giray che assedi\u00f2 Tula e devast\u00f2 i suoi dintorni. Le vittorie delle truppe russe sull'orda tatara di Crimea sotto le mura del cremlino di Tula e sul fiume \u0160ivoron', arrestarono le incursioni del 1552 dei tatari in questi luoghi e servirono da prologo per quello che sarebbe stata poi l'Assedio di Kazan'. \nLa prima descrizione dettagliata del territorio dove oggi si trova Lipki si trova nel \"Kniga Bol'\u0161omu \u010certe\u017eu\" dell'edizione del 1627. Il libro contiene una descrizione geografica e topografica delle terre che si trovano tra i fiumi Upa e \u0160ivoron'.\nFondazione della citt\u00e0.\nNegli anni '40 nelle vicinanze del villaggio di Lipki, inizi\u00f2 la lavorazione del carbone all'interno del bacino carbonifero della regione di Mosca. \nNel 1951 il villaggio centrale delle miniere di Lipkovskij ricevette lo status di villaggio del lavoro e il nome di Lipki.\nNel 1955 ricevette lo status di citt\u00e0.\nSituazione odierna.\nL'attivit\u00e0 d'estrazione del carbone continu\u00f2 fino al 1991 insieme alla produzione di materiali da costruzione (con una fabbrica di mattoni e una di costruzioni in acciaio) e l'industria alimentare. \nDal 2009 venne interrotta l'estrazione di carbone ma la fabbrica di mattoni \u00e8 ancora in funzione. La fabbrica di costruzioni in acciaio fu convertita e recuperata. Il panificio \u00e8 ancora in funzione ma non \u00e8 presene sul territorio un impianto caseario. La citt\u00e0 non si sta sviluppando: la stazione ferroviaria \u00e8 chiusa, le autostrade sono rovinate e i lavori non sono in corso. La popolazione \u00e8 diminuita a circa 9.000 persone e i posti di lavoro non sono sufficienti (e hanno un salario basso). La parte della popolazione in grado di lavorare lo fa per lo pi\u00f9 a Mosca e a Tula. \nLa citt\u00e0 ha una pianta a forma di ventaglio. Nel viale principale sono presenti molte sculture dell'era staliniana e gli edifici sono costruiti nello stesso stile delle citt\u00e0 minerarie del dopoguerra."}
{"id": "3496946", "revid": "287204", "url": "https://it.wikipedia.org/wiki?curid=3496946", "title": "Ven\u00ebv", "text": "Ven\u00ebv \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Ven\u00ebvskij, del quale \u00e8 il capoluogo.\nSi trova nella parte nordorientale della \"oblast\"', sulle sponde del piccolo fiume \"Ven\u00ebvka\" (affluente dell'Os\u00ebtr), 52 chilometri a nord del capoluogo regionale Tula."}
{"id": "3496950", "revid": "1347902", "url": "https://it.wikipedia.org/wiki?curid=3496950", "title": "Efremov (Russia)", "text": "Efremov \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Efremovskij, del quale \u00e8 il capoluogo.\nSorge nell'estrema parte meridionale della \"oblast\"', sul fiume Krasivaja Me\u010da (affluente del Don), circa 150 chilometri a sud di Tula."}
{"id": "3496951", "revid": "110157", "url": "https://it.wikipedia.org/wiki?curid=3496951", "title": "Kimovsk", "text": "Kimovsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Kimovskij, del quale \u00e8 il capoluogo.\nSorge nella parte orientale della \"oblast\"', 77 chilometri ad est del capoluogo regionale Tula."}
{"id": "3496953", "revid": "287204", "url": "https://it.wikipedia.org/wiki?curid=3496953", "title": "Plavsk", "text": "Plavsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Plavskij, del quale \u00e8 il capoluogo.\nSi trova nella parte sudoccidentale della \"oblast\"' di Tula, sulle sponde del fiume \"Plava\", 58 chilometri a sudovest del capoluogo regionale Tula."}
{"id": "3496955", "revid": "767487", "url": "https://it.wikipedia.org/wiki?curid=3496955", "title": "Suvorov (Oblast' di Tula)", "text": "Suvorov \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Suvorovskij, del quale \u00e8 il capoluogo.\nSi trova nella parte occidentale della \"oblast\"', una novantina di chilometri a ovest del capoluogo regionale Tula."}
{"id": "3496956", "revid": "110157", "url": "https://it.wikipedia.org/wiki?curid=3496956", "title": "\u010cekalin", "text": "\u010cekalin \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Suvorovskij.\nSorge nell'estrema parte occidentale della \"oblast\"', sulla sponda sinistra della Oka, 106 chilometri ad ovest del capoluogo Tula."}
{"id": "3496957", "revid": "287204", "url": "https://it.wikipedia.org/wiki?curid=3496957", "title": "Cekalin", "text": ""}
{"id": "3496958", "revid": "80339", "url": "https://it.wikipedia.org/wiki?curid=3496958", "title": "Chekalin", "text": ""}
{"id": "3496959", "revid": "91533", "url": "https://it.wikipedia.org/wiki?curid=3496959", "title": "Franco Petracchi", "text": "Conosciuto maggiormente per aver scritto \"Tecnica superiore semplificata\", molto usato nei conservatori italiani e non. Si \u00e8 diplomato nel 1958 con \"summa cum laude\" al conservatorio Santa Cecilia di Roma, sotto la guida di Guido Battistelli. A lui sono stati dedicati molti brani per contrabbasso solista, come il \"Concerto\" di Firmino Sifonia, il \"Divertimento\" di Nino Rota, \"Duetti\" di Luciano Berio, \"Lem\" di Franco Donatoni e molti altri ancora. Nel 1986 forma, insieme con Salvatore Accardo e Rocco Filippini, l'Accademia Stauffer con sede a Cremona.\nHa collaborato con grandi solisti fra i quali: Salvatore Accardo, Bruno Canino, Rocco Filippini, Severino Gazzelloni, Bruno Giuranna, Franco Mezzena, Ruggiero Ricci, Angelo Stefanato."}
{"id": "3496960", "revid": "110157", "url": "https://it.wikipedia.org/wiki?curid=3496960", "title": "Uzlovaja", "text": "Uzlovaja \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Uzlovskij, del quale \u00e8 il capoluogo.\nSorge nella parte centro-orientale della \"oblast\"', 54 chilometri a sudest del capoluogo Tula."}
{"id": "3496961", "revid": "110157", "url": "https://it.wikipedia.org/wiki?curid=3496961", "title": "\u0160\u010d\u00ebkino", "text": "\u0160\u010d\u00ebkino \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" \u0160\u010d\u00ebkinskij, del quale \u00e8 il capoluogo.\nSi trova nella parte centrale della \"oblast\"', 25 chilometri a sud di Tula, lungo la linea ferroviaria che congiunge Tula e Or\u00ebl."}
{"id": "3496964", "revid": "110157", "url": "https://it.wikipedia.org/wiki?curid=3496964", "title": "Jasnogorsk", "text": "Jasnogorsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" Jasnogorskij, del quale \u00e8 il capoluogo.\nSorge nella parte settentrionale della \"oblast\"', sul fiume Va\u0161ana, 35 chilometri a nord del capoluogo Tula."}
{"id": "3496966", "revid": "1305772", "url": "https://it.wikipedia.org/wiki?curid=3496966", "title": "Sovetsk (Oblast' di Tula)", "text": "Sovetsk \u00e8 una citt\u00e0 della Russia europea centrale (oblast' di Tula). Appartiene amministrativamente al \"rajon\" \u0160\u010d\u00ebkinskij.\nSi trova nella parte centrale della \"oblast\"', 43 chilometri a sud di Tula, sulle sponde del fiume Upa.\nStoria.\nFu fondata nel 1950 come insediamento lavorativo di \"Sovetskij\" (\u0421\u043e\u0432\u0435\u0301\u0442\u0441\u043a\u0438\u0439). Le fu concesso lo status di citt\u00e0 nel 1954."}
{"id": "3496970", "revid": "599013", "url": "https://it.wikipedia.org/wiki?curid=3496970", "title": "Christian Saba", "text": "Carriera.\nClub.\nDurante la sua carriera ha giocato principalmente con la seconda squadra del Bayern Monaco, con cui conta 338 presenze e 12 reti.\nNazionale.\nConta 4 presenze con la Nazionale ghanese."}
{"id": "3496971", "revid": "599013", "url": "https://it.wikipedia.org/wiki?curid=3496971", "title": "Santuario dei Santi Cosma e Damiano (Magliolo)", "text": "Il santuario dei Santi Cosma e Damiano \u00e8 un luogo di culto cattolico situato nel comune di Magliolo, in piazza Santi Cosma e Damiano, in provincia di Savona.\nStoria e descrizione.\nL'attuale costruzione del santuario risale al 1716 su una precedente struttura del XVII secolo. L'edificio \u00e8 posto all'estremo ponente del capoluogo, su di un contrafforte che domina la val Maremola, la vallata di Isallo e il suo itinerario di accesso che si snoda attraverso le gole calcaree dell'alta valle.\nIl poggio, anticamente isolato dalle abitazioni, era incrocio di antiche mulattiere che collegavano il mare con il passo del Melogno e verso Isallo.\nLa dedica ai santi Cosma e Damiano - patroni dei medici e dei chirurghi - si deve probabilmente a memoria di qualche preesistente ospizio per la cura di viandanti e infermi."}
{"id": "3496978", "revid": "106908", "url": "https://it.wikipedia.org/wiki?curid=3496978", "title": "Chokai (incrociatore)", "text": "Il \u00e8 stato un incrociatore pesante della Marina imperiale giapponese, appartenente alla classe Takao e cos\u00ec chiamato in onore dell'omonimo vulcano che si trovava nell'antica prefettura di Ugo, oggi inglobata nella prefettura di Akita. Fu varato dal cantiere navale di Nagasaki nell'aprile 1931.\nForm\u00f2 la 4\u00aa Divisione incrociatori con le unit\u00e0 sorelle e negli anni trenta oper\u00f2 tra Giappone e Cina. Nel novembre 1941 era compreso nella 2\u00aa Flotta del viceammiraglio Nobutake Kond\u014d, con la quale partecip\u00f2 alla scorta dei convogli diretti in Malaysia, Borneo e Sumatra. Nel marzo 1942 prese parte alla scorreria nelle acque a sud di Giava, poi in aprile fu coinvolto nell'incursione giapponese nell'Oceano Indiano, dando la caccia ai mercantili nel golfo del Bengala. Rientrato in patria, salp\u00f2 a fine maggio con la flotta e fu presente alla disastrosa battaglia delle Midway (4-6 giugno 1942). In luglio divenne nave ammiraglia della nuova 8\u00aa Flotta e, in tale veste, ebbe un ruolo centrale nella battaglia dell'isola di Savo (8-9 agosto) vicino a Guadalcanal. Tra agosto e novembre partecip\u00f2 a quasi tutte le maggiori azioni della campagna e non accus\u00f2 che danni leggeri, in seguito rimase a operare nei dintorni di Rabaul. Nel corso del 1943 fu coinvolto per lo pi\u00f9 in missioni di scorta e viaggi tra le principali basi nipponiche e la madrepatria, incarichi continuati sino ai primi mesi del 1944. Spostatosi da Truk alle Palau alle Lingga, fu aggregato alla 1\u00aa Flotta mobile del viceammiraglio Jisabur\u014d Ozawa e in giugno fu presente alla battaglia del Mare delle Filippine, ancora una volta senza intervenire direttamente. Dopo una tappa in Giappone fece rotta per Singapore e rimase in zona nei mesi seguenti.\nVerso la fine di ottobre salp\u00f2 con le altre navi della 1\u00aa Flotta mobile nel quadro dell'operazione \"Sho-G\u014d 1\". Il mattino presto del 23 ottobre, al largo della costa occidentale di Palawan, la squadra fu attaccata da due sommergibili nemici e il \"Maya\" e lo \"Atago\" affondarono, mentre il \"Takao\" torn\u00f2 indietro per i danni subiti. Il \"Chokai\" non sopravvisse a lungo ai suoi gemelli: nel corso della battaglia al largo di Samar del 25 ottobre ricevette alcune granate che innescarono i suoi siluri; le esplosioni distrussero gli organi propulsori e fu infine affondato dal cacciatorpediniere \"Fujinami\", che a sua volta fu distrutto con la morte del proprio equipaggio e di quello tratto in salvo dal \"Chokai\".\nCaratteristiche.\nL'incrociatore pesante \"Chokai\" costituiva con le unit\u00e0 gemelle , e la classe Takao. Presentava una lunghezza fuori tutto di 203,76 metri (201,67 metri alla linea di galleggiamento), una larghezza massima di 18,03 metri e un pescaggio di 6,11 metri. Il dislocamento, previsto in tonnellate standard, arriv\u00f2 invece a durante le prove in mare; a pieno carico la nave giunse a pesare tonnellate, ben oltre i limiti imposti dal trattato navale di Washington.\nLa classe costituiva una versione meglio corazzata della precedente classe Myoko e ne riprendeva le linee generali, l'architettura e le dotazioni; inoltre, fu progettata per servire come ammiraglia di una flotta o di uno squadrone. L'armamento principale era formato da dieci cannoni Type 3 numero 2 da 203\u00a0mm lunghi 50 calibri (L/50), distribuiti a coppie in cinque torri binate: tre si trovavano a prua con quella mediana sopraelevata, due erano site a poppa e sovrapposte. Queste armi erano state pensate per operare anche in funzione contraerea, ma il peso delle torri, il basso rateo di fuoco e l'impossibilit\u00e0 di puntarle a un alzo di 70\u00b0 all'interno delle installazioni non permisero tale impiego. La difesa a lungo raggio dai velivoli ricadde dunque su quattro pezzi Type 10 da 120\u00a0mm L/45, sistemati in postazioni singole; erano coadiuvati da due cannoni leggeri Vickers-Armstrong QF 2 lb da 40\u00a0mm e due mitragliatrici Lewis da 7,7\u00a0mm, armi comprate o prodotte su licenza dal Regno Unito. Erano infine disponibili otto tubi lanciasiluri da 610\u00a0mm, raggruppati in due impianti quadrinati brandeggiabili, uno per fiancata: furono posti in apposite camere corazzate che si protendevano dal ponte interno, in corrispondenza della massiccia sovrastruttura di prua.\nLa corazzatura era costituita da acciaio tipo D\u00fccol e rappresentava quasi il 17% del dislocamento complessivo. Alla cintura era meno estesa che sui Myoko, era spessa 127\u00a0mm nella sezione superiore e si assottigliava sino a 38\u00a0mm nella parte inferiore. Il ponte interno era fornito di lastre da 30\u00a0mm, che aumentavano a 47\u00a0mm in corrispondenza dei magazzini di munizioni; il ponte di coperta era invece meno protetto con uno strato che andava da 12\u00a0mm a 25\u00a0mm. Le paratie trasversali erano irrobustite da corazze spesse 75 \u2013 100\u00a0mm ma le torri dell'armamento principale non furono rafforzate e mantennero le corazzature da 25\u00a0mm, insufficienti a reggere un colpo diretto. L'imponente torre di comando ricevette invece un guscio corazzato. Le controcarene antisiluro erano uguali a quelle della classe precedente e potevano sopportare la detonazione di una carica esplosiva di circa 200 chili.\nIl sistema di propulsione contava dodici caldaie Kanpon che alimentavano quattro turbine a ingranaggi a vapore, a ciascuna delle quali era vincolato un albero motore con elica. Era erogata una potenza totale di \u00a0shp e la velocit\u00e0 massima toccava i 35,5 nodi; grazie alla scorta di carburante pari a tonnellate di olio combustibile, l'autonomia fu calcolata in miglia (circa chilometri) alla velocit\u00e0 di crociera di 14 nodi, ma la stazza notevole provoc\u00f2 un calo a miglia. Sul ponte verso poppa erano montate due catapulte e fu ricavato abbastanza spazio per portare a bordo tre idrovolanti. L'equipaggio ammont\u00f2 a 733 uomini al momento dell'entrata in servizio, ma crebbe a causa di successivi interventi: nel 1941 arriv\u00f2 a circa 920 effettivi, che salivano a 970 quando era imbarcato lo stato maggiore di una flotta. Nel corso della seconda guerra mondiale si stabilizz\u00f2 attorno a tra ufficiali e marinai.\nNel 1936 il \"Chokai\" fu oggetto di un esteso lavoro di rafforzamento dello scafo, l'imponente sovrastruttura prodiera fu un poco abbassata e i cannoni Vickers furono rimossi in favore di due impianti quadrinati di mitragliatrici pesanti Type 93 da 13,2\u00a0mm. In ottemperanza a un piano di ricostruzione, la classe intera avrebbe dovuto essere modernizzata entro la primavera 1941, ma i cantieri giapponesi erano gi\u00e0 oberati e dunque solo il \"Takao\" e lo \"Atago\" furono sottoposti al processo completo. Solo nella prima met\u00e0 del 1941 il \"Chokai\" pot\u00e9 essere parzialmente modificato: rimpiazz\u00f2 gli affusti quadrupli di mitragliatrici Type 93 con due impianti binati di cannoni antiaerei Type 96 da 25\u00a0mm L/60, aggiunse due affusti doppi di mitragliatrici Type 93, i tubi lanciasiluri furono messi in grado di adoperare il letale Type 93 da 610\u00a0mm e infine fu implementato un modello pi\u00f9 robusto di catapulta con nuovi idrovolanti, due Aichi E13A1 e un Mitsubishi F1M2. Il dislocamento rimase pressoch\u00e9 invariato.\nImpiego operativo.\nCostruzione e anni trenta.\nL'incrociatore pesante \"Chokai\" fu ordinato nell'anno fiscale edito nel 1927. La sua chiglia fu impostata nel cantiere navale di Nagasaki, gestito dalla Mitsubishi, il 26 marzo 1928 e il varo avvenne il 5 aprile 1931; fu completato il 30 giugno 1932. Il comando fu assunto dal capitano di vascello Boshir\u014d Hosogaya (dal 1\u00ba dicembre 1931 supervisore delle fasi finali di allestimento), il quale condusse l'incrociatore appena completato a Yokosuka, dove fu registrato nei ruoli della marina. Il 1\u00ba dicembre 1932 subentr\u00f2 il capitano di vascello Umatar\u014d Tanitomo, cui seguirono i pari grado Shir\u014d Koike (15 novembre 1933-15 novembre 1934), Gun'ichi Mikawa (15 novembre 1934-15 novembre 1935), Atsushi Kasuga (15 novembre 1935-1\u00ba dicembre 1936), Takeo Okumoto (1\u00ba dicembre 1936-12 luglio 1937), Aritomo Got\u014d (12 luglio 1937-15 novembre 1938), Zenshir\u014d Hoshina (15 novembre 1938-15 novembre 1939), Taker\u014d K\u014dda (15 novembre 1939-19 ottobre 1940) e Seishichi Watanabe. Il \"Chokai\" form\u00f2 con le unit\u00e0 gemelle la 4\u00aa Divisione incrociatori nel dicembre 1932, rimpiazzando nell'organico la classe Myoko. Nell'aprile 1933 la divisione partecip\u00f2 al completo a esercitazioni di tiro a lunga gittata, condotte di notte e con l'ausilio degli idrovolanti, poi in giugno (assieme alla 6\u00aa Divisione incrociatori \u2013 , \"Furutaka\", , ) port\u00f2 a termine una crociera di addestramento nelle acque dell'Isola di Formosa; in luglio prese parte a una vasta esercitazione al largo dell'atollo di Truk e poi dinanzi Honsh\u016b. A fine agosto il solo \"Chokai\" presenzi\u00f2 alla rivista navale di Yokosuka tenuta dall'imperatore Hirohito, poi dal 18 ottobre rimase nei locali cantieri per revisione. Tra febbraio e aprile 1934 segu\u00ec il resto della 4\u00aa Divisione in intensive esercitazioni al largo di Ky\u016bsh\u016b; in estate si spost\u00f2 a Port Arthur, che lasci\u00f2 il 27 settembre: fece tappa a Tsingtao, dove si un\u00ec la 6\u00aa Divisione incrociatori, e quindi si ferm\u00f2 a inizio ottobre presso Sasebo. Il \"Chokai\" prosegu\u00ec solo per Yokosuka, dove rimase per riparazioni delle macchine di governo e dell'apparato motore dalla fine di ottobre 1934 al 20 febbraio 1935. Dopo una crociera nelle acque cinesi, la 4\u00aa e 6\u00aa Divisione incrociatori furono incluse nella grande esercitazione annuale a nord-est di Honsh\u016b, che tuttavia fu interrotta dopo che il 26 settembre un violento tifone ebbe danneggiato decine di navi: dopo questo cosiddetto incidente della 4\u00aa Flotta il \"Chokai\" e le unit\u00e0 sorelle rientrarono a Yokosuka, la 4\u00aa Divisione fu disattivata in novembre e i quattro incrociatori sottoposti a lavori di rafforzamento dello scafo. Il disastro aveva infatti evidenziato serie deficienze di tenuta del mare e di stabilit\u00e0 in gran parte dei progetti della marina imperiale.\nAlla fine di ottobre 1936 il \"Chokai\", tornato in servizio, presenzi\u00f2 a una seconda rivista navale tenutasi nella baia di K\u014dbe e nell'agosto 1937 torn\u00f2 nei ranghi della ricostituita 4\u00aa Divisione. Il 10 del mese salp\u00f2 per condurre un pattugliamento delle acque cinesi, visto che da poco era iniziata una guerra aperta, ancorch\u00e9 non dichiarata, con la Repubblica nazionalista cinese. Il \"Chokai\" rientr\u00f2 in patria a fine agosto, poi ripart\u00ec subito per Port Arthur e nei mesi seguenti fu impegnato in ricognizioni lungo la costa centrale della Cina. In novembre gett\u00f2 le \u00e0ncore a Sasebo. Nell'aprile 1938 la 4\u00aa Divisione incrociatori, ridotta al \"Chokai\" e al \"Maya\", si un\u00ec all'8\u00aa Divisione (, ) e a uno squadrone di cacciatorpediniere per un'altra lunga perlustrazione, stavolta lungo il litorale cinese meridionale. In settembre e ottobre, tornati in Giappone, il \"Chokai\" e il \"Maya\" condussero esercitazioni di tiro assieme alla 7\u00aa Divisione incrociatori (, \"Mikuma\", , \"Suzuya\") nelle acque di Ky\u016bsh\u016b, quindi il 17 ottobre partirono con due divisioni di corazzate, l'incrociatore leggero e un gruppo di cacciatorpediniere per un ennesimo pattugliamento. A fine mese tutte le navi rientrarono alla base militare di Mako nelle Pescadores e la 4\u00aa Divisione incrociatori prosegu\u00ec sino a Sasebo. Lasci\u00f2 questo porto il 21 marzo 1939 e port\u00f2 a compimento un ennesimo pattugliamento nelle acque cinesi settentrionali, quindi a inizio aprile torn\u00f2 in patria e si un\u00ec alla Flotta Combinata, partecipando a una serie di addestramenti al tiro sino a fine maggio. La 4\u00aa Divisione era di nuovo a organico completo ma il 10 novembre 1939 il \"Chokai\" fu riassegnato alla 5\u00aa Flotta e cinque giorni dopo divenne ammiraglia sia di quest'ultima, sia della 15\u00aa Divisione incrociatori.\n1941-1942.\nIl 20 novembre 1941 il \"Chokai\", tornato nella 4\u00aa Divisione incrociatori, era ammiraglia del viceammiraglio Jisabur\u014d Ozawa, comandante di una delle due squadre componenti la 2\u00aa Flotta del viceammiraglio Nobutake Kond\u014d, il cui compito era proteggere e scortare i convogli d'invasione per la Malaysia e le Indie orientali olandesi. Part\u00ec da Kure con la 7\u00aa Divisione incrociatori meno il \"Kumano\" e si ferm\u00f2 il 26 a Samah, sull'isola di Hainan; qui l'incrociatore mancante, assieme al comandante contrammiraglio Takeo Kurita, si aggreg\u00f2 il giorno stesso e il 4 dicembre tutti gli incrociatori, pi\u00f9 otto cacciatorpediniere e l'incrociatore leggero salparono per operare al largo dell'Indocina meridionale. Il 9 dicembre il \"Chokai\" fu quasi vittima di un episodio di fuoco amico, quando cinquantatr\u00e9 bombardieri dell'11\u00aa Flotta aerea della marina lo confusero per una delle due unit\u00e0 britanniche (, ) segnalate in mare il giorno precedente. Dall'11 al 13 dicembre rimase a Cam Rahn, quindi part\u00ec con l'incrociatore leggero \"Kinu\" e scort\u00f2 il secondo convoglio di truppe per la Malesia; dal 5 al 9 gennaio 1942 ebbe uguale compito nelle acque del Borneo, assistito dal \"Kumano\" e dal \"Suzuya\". Tornato nella baia indocinese, il 10 febbraio il \"Chokai\" e la 7\u00aa Divisione al completo partirono a protezione di venticinque navi trasporto, dirette a Palembang (Sumatra). Cinque giorni dopo un idrovolante del \"Chokai\" scopr\u00ec una squadra della flotta ABDACOM alleata, che tentava di impedire l'assalto anfibio: essa fu subito attaccata da velivoli imbarcati e basati e terra, che la fecero ripiegare. Mentre rientrava a Cam Rahn, il \"Chokai\" urt\u00f2 con forza una barriera corallina e la carena sub\u00ec avarie; il 25 febbraio, affiancato dal cacciatorpediniere , riusc\u00ec a navigare sino a Singapore, da poco occupata. Rimesso in efficienza, il 9 marzo salp\u00f2 con la 7\u00aa Divisione incrociatori e copr\u00ec gli sbarchi nella porzione settentrionale di Sumatra, poi dal 15 al 20 rimase in porto e dopo questo intervallo support\u00f2 con gli altri incrociatori pesanti l'occupazione delle isole Andamane nell'Oceano Indiano: il 26 marzo si ferm\u00f2 a Mergui, in Birmania. Qui fu subito riunito alla squadra del viceammiraglio Ozawa, incaricata di appoggiare la sortita in forze della 1\u00aa Flotta aerea (reduce dall'attacco di Pearl Harbor e altre operazioni) verso Ceylon: ne facevano parte la 7\u00aa Divisione incrociatori e quattro cacciatorpediniere, pi\u00f9 la portaerei , la cui difesa fu affidata al \"Chokai\" e allo \"Yura\". Nel corso dell'incursione giapponese nell'Oceano Indiano, Ozawa si dedic\u00f2 alla caccia ai convogli nel Golfo del Bengala e affond\u00f2 pi\u00f9 di venti navi; il \"Chokai\" contribu\u00ec alla distruzione di tre cargo (compreso uno gi\u00e0 immobilizzato da aerei della \"Ryujo\") e di una fregata statunitense colata a picco con un siluro. L'11 aprile tutta la squadra si ferm\u00f2 a Singapore e qui Ozawa trasfer\u00ec le sue insegne a bordo dell'incrociatore leggero \"Kashii\". Il 13 aprile il \"Chokai\" fece rotta per il Giappone con il cacciatorpediniere \"Shiokaze\" e il 22 arriv\u00f2 a Yokosuka, dove tre giorni pi\u00f9 tardi il comandante fu sostituito dal capitano di vascello Mikio Hayakawa; quindi dal 3 maggio rimase in bacino di carenaggio. Nel corso della revisione le mitragliatrici Type 93 furono rimosse in favore di quattro impianti binati di cannoni contraerei Type 96.\nIl 9 maggio il \"Chokai\" torn\u00f2 in acqua e il 13 divenne nave ammiraglia del viceammiraglio Kond\u014d, ancora a capo della 2\u00aa Flotta. La settimana successiva si spost\u00f2 alla baia di Hashirajima, dove andava concentrandosi il grosso delle forze riunite dall'ammiraglio Isoroku Yamamoto per occupare l'atollo di Midway, effettuare diversioni nelle isole Aleutine e attirare in una battaglia finale le ultime portaerei statunitensi. Per l'occasione la 4\u00aa Divisione incrociatori fu divisa in due: il \"Chokai\" e lo \"Atago\" confluirono nella 2\u00aa Flotta del viceammiraglio Kond\u014d, incaricata di scortare il convoglio d'invasione per Midway; il \"Takao\" e il \"Maya\" passarono invece alla 5\u00aa Flotta del viceammiraglio Boshir\u014d Hosogaya. Il \"Chokai\" rimase comunque troppo lontano dagli avvenimenti della battaglia per avervi qualche parte e il 14 giugno rientr\u00f2 a Hashirajima con le altre navi. Un mese esatto pi\u00f9 tardi fu scelto come ammiraglia della nuova 8\u00aa Flotta, posta agli ordini del viceammiraglio Gun'ichi Mikawa e responsabile del settore isole Salomone-arcipelago di Bismarck-Nuova Guinea. Il 19 luglio lasci\u00f2 il Giappone con Mikawa e il suo stato maggiore a bordo, scortato dai cacciatorpediniere \"Asagumo\" e \"Natsugumo\"; dal 25 al 28 sost\u00f2 alla base aeronavale di Truk, poi fece rotta per Rabaul in Nuova Britannia assieme ai cacciatorpediniere \"Yukikaze\" e \"Tokitsukaze\" e il 30 arriv\u00f2 a destinazione. Si spost\u00f2 dunque a Kavieng (nella vicina Nuova Irlanda) con le quattro unit\u00e0 della 6\u00aa Divisione incrociatori. In risposta all'offensiva statunitense su Guadalcanal, tra il 7 e l'8 agosto il \"Chokai\" si pose alla testa della 6\u00aa Divisione, prelev\u00f2 a Rabaul il viceammiraglio Mikawa con lo stato maggiore e fece subito rotta per l'isola attaccata; Mikawa un\u00ec all'ultimo momento anche gli incrociatori leggeri , e il cacciatorpediniere \"Yunagi\". Questa squadra fu avvistata un paio di volte, ma gli australiano-statunitensi furono lenti a prendere le opportune contromisure e, inoltre, non furono capaci di impedire a idrovolanti lanciati dal \"Chokai\" e dagli altri incrociatori nipponici di enumerare le loro forze. Nella notte tra l'8 e il 9 agosto la formazione giapponese colse un'importante vittoria tattica, prendendo alla sprovvista le pi\u00f9 numerose navi nemiche: dapprima furono gravemente colpiti lo e il , posti a sud-ovest di Savo, poi il \"Chokai\" condusse verso nord la colonna nipponica, che si divise in due gruppi. Pot\u00e9 cos\u00ec circondare e devastare gli incrociatori pesanti , e . In questa seconda fase della battaglia, tuttavia, gli equipaggi americani erano stati allertati dagli incendi a sud di Savo e riuscirono a opporre una certa resistenza; il \"Chokai\" fu il pi\u00f9 colpito di tutte le navi giapponesi, poich\u00e9 verso le 02:00 incass\u00f2 una salva dal \"Vincennes\" che mise fuori uso la torre numero uno da 203\u00a0mm e, poco dopo, tre o quattro proietti del \"Quincy\" rasero al suolo la sala nautica, mancando di poco la plancia. Alle 02:33 Mikawa ordin\u00f2 di ritirarsi e rinunci\u00f2 a colpire gli oramai inermi trasporti e mercantili vicino alle spiagge di sbarco: egli non conosceva l'entit\u00e0 del disastro inflitto agli Alleati e non sapeva che le portaerei statunitensi si erano portate molto lontano dall'isola il giorno precedente. Nel complesso affondarono subito o nelle ore seguenti il \"Quincy\", lo \"Astoria\", il \"Vincennes\", il \"Canberra\", mentre il \"Chicago\" rimase in riparazione sino al 1943; l'8\u00aa Flotta ebbe invece appena 58 morti e 70 feriti, per la maggior parte sul \"Chokai\" (34 e 48 rispettivamente), sebbene perdesse il \"Kako\" il 10 agosto a opera di un sommergibile avversario.\nIl \"Chokai\" rientr\u00f2 senza problemi a Rabaul e dal 10 al 15 agosto i danni furono riparati; il 22 prese il mare con il cacciatorpediniere \"Isokaze\" e raggiunse le isole Shortland, da dove oper\u00f2 nel corso della battaglia delle Salomone Orientali. Il suo ruolo fu in realt\u00e0 minimo: con il \"Kinugasa\" e lo \"Yura\" lanci\u00f2 idrovolanti che molestarono la testa di ponte statunitense nelle notti dal 24 al 26 agosto, poi rientr\u00f2 a Rabaul. Spese poi settembre in alcuni viaggi tra la base e le Shortland, presso le quali si trovava il 1\u00ba ottobre con la 6\u00aa Divisione incrociatori: caric\u00f2 riserve di proietti esplosivi e nella notte del 13-14 ottobre, assieme al \"Kinugasa\" e scortato dai cacciatorpediniere e \"Amagiri\", bombard\u00f2 l'aeroporto sull'isola. Con lo stesso incrociatore scort\u00f2 poi due convogli per Guadalcanal, uno a fine mese e uno a inizio novembre. La sera del 13 novembre il \"Chokai\" (con a bordo il viceammiraglio Mikawa), il \"Kinugasa\", l'incrociatore leggero e due cacciatorpediniere lasciarono le Shortland e protessero la formazione del contrammiraglio Sh\u014dji Nishimura, costruita attorno gli incrociatori pesanti \"Maya\" e \"Suzuya\": nella notte del 14 questa squadra spar\u00f2 sulla pista poco meno di granate in mezz'ora, poi si riun\u00ec in alto mare a Mikawa e tutte le unit\u00e0 fecero rotta per le Shortland. Nel corso della mattinata i due gruppi nipponici furono oggetto di alcuni attacchi eseguiti dalla portaerei e dalla Cactus Air Force (CAF), l'aviazione dei marine su Guadalcanal; mentre il \"Maya\" subiva danni gravi a causa di un aereo schiantatosi su di esso, il \"Chokai\" schiv\u00f2 tutti gli ordigni lanciatigli contro da velivoli Dauntless e Avenger. Due bombe esplosero vicino a babordo e alcuni compartimenti si allagarono, ponendo altres\u00ec fuori servizio due sale caldaie, ma l'unit\u00e0 raggiunse senza problemi la meta. Con sei cacciatorpediniere si spost\u00f2 a tutta forza a Rabaul (17 novembre) e subito dopo continu\u00f2 verso Truk con il solo \"Suzukaze\": giunto a destinazione, fu raddobbato e il 2 dicembre era nuovamente a Rabaul, nei cui paraggi rimase durante le settimane successive.\n1943.\nL'11 febbraio 1943 il \"Chokai\" part\u00ec da Rabaul e fece rotta per Truk; da qui salp\u00f2 il 15 assieme alla portaerei di scorta \"Chuyo\" e numerosi cacciatorpediniere e arriv\u00f2 a Yokosuka. Fu dunque revisionato e dal 1\u00ba marzo posto in bacino di carenaggio. Rimesso in acqua il 13 al comando del capitano di vascello K\u014dsaku Aruga, lasci\u00f2 Yokosuka il 4 aprile assieme a due portaerei di scorta e quattro cacciatorpediniere. Nel corso della traversata le unit\u00e0 fecero tappa a Saipan e il 10 arrivarono a Truk. Il \"Chokai\" accolse a bordo reparti di fanteria e, accompagnato dal cacciatorpediniere \"Hagikaze\", li sbarc\u00f2 a Rabaul e Kavieng, quindi rientr\u00f2 il 20 aprile: nei mesi di maggio e giugno il servizio non \u00e8 noto. Tra la fine di questo mese e l'inizio di luglio si spost\u00f2 alle Shortland e il 18 luglio fece rotta per le Salomone centrali assieme al \"Suzuya\", all'incrociatore leggero e quattro cacciatorpediniere, con l'incarico di coprire a distanza un altro gruppo di naviglio silurante impegnato in una missione di trasporto truppe. Al largo di Kolombangara il gruppo del \"Chokai\" fu attaccato da alcuni Avenger della CAF che gli causarono leggeri a poppa; due giorni dopo, mentre navigavano a tutta forza per Rabaul, le navi nipponiche furono investite da uno stormo di bombardieri North American B-25 Mitchell che, adoperando la rischiosa tecnica dello \"skip bombing\", distrussero i cacciatorpediniere \"Yugure\" e \"Kiyonami\". Il \"Chokai\", passando per Truk, torn\u00f2 in agosto in Giappone: a Yokosuka fu trainato in secca e le riparazioni coinvolsero lo scafo e gli organi di governo; il 20 agosto, nel frattempo, fu nuovamente incluso nella 4\u00aa Divisione incrociatori. Durante i lavori la difesa contraerea fu irrobustita con due installazioni doppie di cannoni Type 96 e con un radar Type 22.\nL'11 settembre il \"Chokai\" torn\u00f2 operativo e il 15 salp\u00f2 con il \"Maya\" e due cacciatorpediniere, recando a bordo un distaccamento di forze anfibie della marina. Arriv\u00f2 il 20 a Truk e trascorse il resto del mese a fare la spola tra questa base e Rabaul. Il 17 ottobre, sulla scorta di comunicazioni decrittate che sembravano indicare una prossima incursione della Quinta Flotta statunitense contro l'Isola di Wake (gi\u00e0 colpita il 5 e 6 ottobre), la 2\u00aa e 3\u00aa Flotta organizzarono una massiccia puntata offensiva verso est: vi partecip\u00f2 anche la 4\u00aa Divisione incrociatori al completo, ma non si verific\u00f2 alcun contatto e il 23 l'imponente squadra torn\u00f2 indietro, toccando Truk il 26. Il 3 novembre, in risposta allo sbarco su Bougainville e alla sconfitta dell'8\u00aa Flotta nel corso della battaglia della baia dell'imperatrice Augusta, l'ammiraglio Mineichi K\u014dga (comandante della Flotta Combinata) invi\u00f2 la forza di incrociatori della 2\u00aa Flotta a Rabaul, per tentare un secondo e pi\u00f9 pesante contrattacco. Il \"Chokai\" fu per\u00f2 dirottato con il \"Suzunami\" per portare assistenza a due petroliere finite sotto attacco: le scort\u00f2 fino a Truk, dove il 10 novembre ricevette il ruolo di ammiraglia della 4\u00aa Divisione al posto dello \"Atago\", rimasto danneggiato nel bombardamento di Rabaul. Il 24 novembre, con una tardiva reazione all'attacco statunitense alle isole Gilbert, si pose a capo di una flotta d'intervento che comprendeva anche il \"Suzuya\", il \"Kumano\", il e otto cacciatorpediniere. La formazione si port\u00f2 alle isole Marshall ma il 3 dicembre, dopo alcune tappe di avvicinamento, fu richiamata indietro: le guarnigioni nipponiche nelle Gilbert erano state ormai annientate.\n1944 e l'affondamento.\nA met\u00e0 gennaio 1944 il \"Chokai\" restitu\u00ec le insegne di ammiraglia allo \"Atago\" e ricevette altri dieci cannoni Type 96 su affusti singoli. Il 21 gennaio usc\u00ec in mare per prestare soccorso alla nave rifornimento \"Irako\", silurata da un sommergibile, quindi ebbe ordine di evacuare Truk. Infatti l'ammiraglio K\u014dga, allertato da alcune ricognizioni nemiche e dall'evolversi rovinoso dei combattimenti nelle Marshall dove i marine erano sbarcati il 31 gennaio, prefer\u00ec allontanare le forze navali pesanti. Il 10 febbraio lasci\u00f2 dunque la base con la 5\u00aa Divisione incrociatori (, ), lo \"Atago\" e un gruppo di cacciatorpediniere e si trasfer\u00ec per il mese e mezzo seguente alle isole Palau. Il 1\u00ba marzo pass\u00f2 con il resto della 4\u00aa Divisione alle dipendenze della 1\u00aa Flotta mobile del viceammiraglio Jisabur\u014d Ozawa, la nuova organizzazione della marina imperiale che riuniva le portaerei in maniera simile alle Task force statunitensi. Il 29 marzo la 4\u00aa e 5\u00aa Divisione, pi\u00f9 cacciatorpediniere, abbandonarono le Palau e si fermarono nei primi giorni di aprile a Davao (Filippine); il 6 ripartirono e, sfuggite all'agguato di alcuni sommergibili, giunsero in sicurezza alle isole Lingga, a sud di Singapore: da questa base la flotta di Ozawa condusse diverse esercitazioni per un mese. Il \"Chokai\" pass\u00f2 l'ultima parte di questo periodo all'arsenale cittadino, avendo bisogno di piccoli interventi di manutenzione. Il 3 maggio si riun\u00ec alla flotta e il 13 maggio la segu\u00ec nella rada di Tawi Tawi; qui, il 6 giugno, il capitano J\u014d Tanaka dovette assumere il comando del \"Chokai\" al posto del comandante Aruga, gravemente malato di febbre dengue, che tuttavia fu costretto a rimanere a bordo per ricevere cure mediche. Il 13 giugno pervenne l'ordine dal nuovo comandante della Flotta combinata, ammiraglio Soemu Toyoda, di procedere con l'operazione \"A-G\u014d\" in risposta allo sbarco su Saipan, nelle isole Marianne. La forze riunite dai giapponesi erano imponenti e contavano nove portaerei, pi\u00f9 il gruppo del viceammiraglio Matome Ugaki richiamato dall'operazione Kon, il vano tentativo di portare rinforzi all'isola di Biak, attaccata dalle truppe del generale Douglas MacArthur il 27 maggio: il \"Chokai\" e la 4\u00aa Divisione furono aggregate al secondo scaglione, guidato dal viceammiraglio Kurita. Il 14, dunque, il capitano Aruga rimase a Guimaras (in seguito fu portato a Manila) e la flotta prosegu\u00ec attraverso lo stretto di San Bernardino, entrando nel Mare delle Filippine; la battaglia scoppi\u00f2 a ovest delle Marianne, condotta con i gruppi imbarcati o l'aviazione terrestre, e il 20 si concluse con una pesante sconfitta giapponese. La 1\u00aa Flotta mobile rientr\u00f2 a Hashirajima il 24 e il \"Chokai\" con le navi sorelle prosegu\u00ec sino a Kure dove fu raddobbato e, forse, dotato di un radar Type 13.\nL'8 luglio pot\u00e9 salpare, inquadrato in un'importante formazione da guerra, con destinazione Singapore: quel giorno stesso rec\u00f2 rinforzi a Okinawa, quindi con gli incrociatori gemelli e il \"Kumano\", il \"Suzuya\", il \"Chikuma\", il \"Tone\" e un folto gruppo di cacciatorpediniere tocc\u00f2 Singapore il 16 luglio. Dal 19 luglio al 3 agosto ricopr\u00ec di nuovo il ruolo di ammiraglia della 4\u00aa Divisione e a fine mese si spost\u00f2 alle Lingga, dove attese a esercitazioni di tiro con numerose altre unit\u00e0, rientrando alle dipendenze della 2\u00aa Flotta (viceammiraglio Kurita). Il 18 ottobre il \"Chokai\" si spost\u00f2 a Brunei in vista dell'operazione \"Sh\u014d-G\u014d 1\", un complesso piano per un attacco di superficie alla flotta anfibia statunitense ferma nel Golfo di Leyte. Il 22 ottobre, fatto rifornimento, la flotta salp\u00f2 e si divise in due tronconi: quello pi\u00f9 numeroso, al comando diretto di Kurita imbarcato sullo \"Atago\", doveva costeggiare le Filippine occidentali, penetrare nello stretto di San Bernardino e giungere da nord sul Golfo; il secondo, guidato dal viceammiraglio Sh\u014dji Nishimura, ebbe l'incarico di passare dallo stretto di Surigao e arrivare dinanzi Leyte da sud. L'intera 4\u00aa Divisione incrociatori fece parte del primo gruppo, che nella notte inizi\u00f2 a risalire la costa dell'isola di Palawan. Poco dopo l'alba del 23 ottobre la formazione fu attaccata dai sommergibili e : nello spazio di mezz'ora il \"Maya\" e lo \"Atago\" furono affondati (Kurita si salv\u00f2 per poco) e il \"Takao\", gravemente colpito, dovette tornare indietro.\nIl \"Chokai\", unico superstite del suo reparto, fu riassegnato da Kurita alla 5\u00aa Divisione del contrammiraglio Shintar\u014d Hashimoto e il giorno seguente pass\u00f2 indenne il Mare di Sibuyan sotto l'imperversare dei velivoli della Terza Flotta americana. Poco prima delle 06:00 del 25 ottobre la 2\u00aa Flotta, in rotta per il golfo di Leyte, incapp\u00f2 nel Task Group 77.4 del contrammiraglio Clifton Sprague, una formazione d'appoggio costituita da portaerei di scorta e naviglio sottile: Kurita per\u00f2, preso in contropiede, sparpagli\u00f2 le sue forze e ben presto la battaglia degener\u00f2 in scontri confusi, resi ancor pi\u00f9 caotici da cortine di fumo e nuvole basse. Il \"Chokai\" bersagli\u00f2 a lungo le portaerei, forse colpendole, ma alle 08:51 fu a sua volta inquadrato dai pezzi da 127\u00a0mm di cui esse disponevano; attaccato anche dal cacciatorpediniere di scorta , incass\u00f2 sei granate a mezzanave sul lato di babordo che fecero anche detonare i siluri sul ponte. Gli scoppi devastarono l'interno della nave, il sistema oleodinamico del timone fu messo fuori servizio e le macchine smisero di funzionare. Il \"Chokai\" era fuori controllo e la bomba di un Grumman TBF Avenger (decollato dalla ) esplosa a prua poco dopo le 09:00 aggrav\u00f2 la gi\u00e0 difficile situazione; informato dalle vedette del \"Tone\", alle 10:06 Kurita ordin\u00f2 al cacciatorpediniere \"Fujinami\" di assistere l'incrociatore. Le due unit\u00e0 cercarono di allontanarsi dalla battaglia e sopravvissero a un secondo attacco aereo, ma il \"Chokai\" era ormai finito e in serata il cacciatorpediniere ne raccolse l'equipaggio, prima di mandarlo a fondo con alcuni siluri alle coordinate . Il 27 ottobre il \"Fujinami\", in rotta per Coron, fu dirottato verso Semirara per soccorrere lo \"Hayashimo\", ma fu sorpreso e distrutto da velivoli della a nord di Iloilo: non ci furono superstiti.\nIl 20 dicembre 1944 il \"Chokai\" fu depennato dai registri della Marina imperiale."}
{"id": "3496984", "revid": "110157", "url": "https://it.wikipedia.org/wiki?curid=3496984", "title": "Loopline Bridge", "text": "Il ponte Loopline (\"Loopline Bridge\" in inglese e \"Droichead na L\u00fabl\u00edne\" in gaelico), completato nel 1891 su progetto dell'ingegnere John Chaloner Smith, \u00e8 un ponte ferrioviario che attraversa il fiume Liffey e alcune strade di Dublino, capitale della Repubblica d'Irlanda. \u00c8 un ponte ferroviario di grande importanza poich\u00e9 collega parecchie linee ferroviarie a sud di Dublino alla stazione di Connolly e alle linee settentrionali. \nDisegnato da John Chaloner Smith (ingegnere a Dublino, noto per i lavori della linea Wexford-Wicklow), il ponte fu costruito nel 1891. \u00c8 costituito da travi reticolari in ferro battuto su una doppia fila di pilastri con cinque campate. Il viadotto \u00e8 di circa sei metri sopra il livello della strada e supporta due binari ferroviari.\nPolemiche.\nDurante la pianificazione e la costruzione originale (nel tardo XIX secolo), il progetto \u00e8 stato oggetto di molta opposizione e polemiche perch\u00e9 la struttura blocca la vista lungo il fiume verso la dogana di Dublino. Tuttavia, il ponte \u00e8 stato ritenuto necessario visto che non esisteva un collegamento ferroviario tra le zone nord e sud di Dublino, e per facilitare la circolazione della posta transatlantica proveniente da D\u00fan Laoghaire e Cobh.\nCento anni dopo, il volto del ponte rimane oggetto di discussione. Gi\u00e0 forse meno attraente di alcuni degli altri ponti di Dublino, le facciate delle Loopline sono stati utilizzate dalla Iarnr\u00f3d \u00c9ireann (il gestore ferroviario irlandese) per l'affissione di cartelloni pubblicitari. A partire dal 2006, la societ\u00e0 ha ridimensionato l'uso del ponte a tal fine per ridurre l'impatto visivo, a seguito di iniziative da parte del Board Pleana e del Dublin City Council.\nIl ponte nella letteratura.\nIl ponte Loopline \u00e8 citato in una delle opere pi\u00f9 famose della letteratura associate a Dublino, l'Ulisse di James Joyce."}
{"id": "3496985", "revid": "124574064", "url": "https://it.wikipedia.org/wiki?curid=3496985", "title": "Felipe Seymour", "text": "\u00c8 soprannominato \"El Walala\", personaggio di una serie di animazione cilena.\nBiografia.\nFelipe \u00e8 cileno di nascita, ma di origini genovesi: nella citt\u00e0 della Lanterna ha ancora parenti viventi, e passaporto italiano. Nasce in una famiglia di profonde tradizioni militari: il padre Fernando Seymour Scarabello, grazie al quale ha ottenuto il passaporto italiano, era nell'aviazione ed il nonno materno, Iv\u00e1n Dobud, era un generale. Inizi\u00f2 l'attivit\u00e0 calcistica a livello professionistico a 17 anni, quando il padre gli mise davanti l'ultimatum \u00abcalcio o studio\u00bb al momento del suo esordio nelle giovanili dell'Universidad. Quando nel giugno 2011 viene ingaggiato dal il padre commenta: \u00abJustamente la ciudad de donde vienen mis parientes\u00bb, ovvero \u00abproprio la citt\u00e0 da dove vengono i miei parenti\u00bb.\nCarriera.\nClub.\nInizi.\nSeymour ha iniziato la sua carriera calcistica nelle giovanili del San Ignacio.\nVenne alla ribalta del pubblico quando, in uno show televisivo cileno, chiamato \"Adidas Selection Team\", una selezione dove erano in mostra i migliori talenti delle squadre giovanili provenienti da diversi club professionistici che giocava un torneo nella zona metropolitana di Santiago del Cile riuscendo a battere tutte le scuole tranne l'ultima, cio\u00e8 proprio il San Ignacio, Felipe si dimostr\u00f2 come il migliore in campo, segnando anche cinque gol. Subito dopo la partita l'Adidas Selection Team lo prese per integrarlo tra i suoi ranghi; Seymour fu l'unico giocatore aggiunto in un secondo tempo alla selezione, per meriti acquisiti sul campo.\nNel 2004 ha iniziato la sua carriera professionistica nella squadra giovanile del Universidad de Chile a 17 anni.\nUniversidad de Chile.\nDebutt\u00f2 con l'Universidad de Chile alla fine del 2006 contro il Palestino.\nSotto la direzione di Arturo Salah, Seymour rimane in panchina per la maggior parte della stagione. Il 21 ottobre \u00e8 stato impiegato nel Supercl\u00e1sico contro il Colo-Colo. Nel 2008 \u00e8 nuovamente una riserva. Nel torneo Clausura 2008 gioca 5 partite. Nella Copa Chile 2008-2009 ha giocato nella formazione titolare contro il Santiago Wanderers partita persa per 1-0 nell'Estadio Regional Chiledeportes.\nDopo le dimissioni di Arturo Salah e l'arrivo di Sergio Markari\u00e1n, Seymour ha avuto pi\u00f9 continuit\u00e0 di gioco. La squadra concluse con la vittoria nel Torneo Apertura 2009. Poi con l'arrivo di Jos\u00e9 Basualdo, Seymour \u00e8 stato spesso impiegato. Nel Cl\u00e1sico Universitario ha segnato un gol contro l'Universidad Cat\u00f3lica sconfitta per 3-2 in casa.\nNel 2010 con l'arrivo dell'allenatore uruguaiano Gerardo Pelusso, diventa uno dei titolari della squadra.\nIn Coppa Libertadores 2010 ha segnato due gol dalla lunga distanza: una contro il Flamengo nell'Estadio Monumental David Arellano nella vittoria per 2-1 in casa, l'altro nella partita contro Alianza Lima negli ultimi minuti. Segna contro il Huachipato il 9 febbraio nell'Estadio Francisco S\u00e1nchez Rumoroso nella vittoria per 3-0 in casa, e Cobresal il 5 settembre nella 22\u00aa giornata nell'Estadio El Cobre terminata 2-1.\nL'approdo al Genoa.\nIl 7 luglio 2011 il Genoa ufficializza il suo acquisto con il deposito del contratto.\nCon i \"Grifoni\" esordisce il 21 agosto 2011 in Coppa Italia in occasione della vittoria per 4-3 del Genoa contro la .\nFa il suo debutto nel campionato italiano l'11 settembre 2011 subentrando a K\u00e9vin Constant nella partita pareggiata 2-2 contro l'Atalanta.\nIl prestito al Catania.\nDopo aver collezionato 15 presenze con i grifoni nella prima parte del campionato, il 31 gennaio 2012 passa in prestito al Catania.\nFa il suo esordio contro la Juventus il 18 febbraio 2012, partita poi persa con il risultato di 3-1. Il 21 aprile 2012 segna il suo primo gol in Serie A in Catania-Atalanta 2-0. A fine campionato, torna al Genoa.\nChievo.\nIl 23 gennaio 2013 il giocatore viene ceduto, con la formula del prestito con diritto di riscatto, al Chievo. Sceglie di indossare la maglia numero 7 e esordisce con la maglia gialloblu il 26 gennaio nella partita -Chievo (0-1), subentrando nel secondo tempo. A fine stagione, torna al Genoa.\nSpezia.\nIl 2 settembre viene ceduto dal Genoa in prestito allo Spezia, formazione militante in Serie B,diventando in poco tempo uno dei giocatori preferiti dalla tifoseria per la grinta messa in campo.\nCruzeiro.\nDopo aver fatto ritorno al , il 1\u00ba gennaio 2015 viene ceduto a titolo gratuito ai brasiliani del Cruzeiro.\nVasco da Gama.\nIl 15 agosto 2015 va in prestito al Vasco da Gama.\nNazionale.\nFelipe Seymour \u00e8 stato convocato per 6 volte nella Nazionale cilena, tra il 2010 e il 2012.\nStatistiche.\nPresenze e reti nei club.\n\"Statistiche aggiornate al 3 settembre 2013.\""}
{"id": "3496989", "revid": "439913", "url": "https://it.wikipedia.org/wiki?curid=3496989", "title": "Andr\u00e9 Villas Boas", "text": ""}
{"id": "3496999", "revid": "599013", "url": "https://it.wikipedia.org/wiki?curid=3496999", "title": "Chiesa della Visitazione di Maria e di Sant'Antonio", "text": "La chiesa della Visitazione di Maria e di Sant'Antonio Abate \u00e8 un luogo di culto cattolico situato nel comune di Millesimo, in via 11 Febbraio, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nStoria e descrizione.\nParzialmente ricostruita nel 1467 su un edificio preesistente di propriet\u00e0 dei monaci di sant'Antonio abate, uno dei monasteri insistenti nel territorio di Millesimo. La chiesa fu consacrata nello stesso anno dal vescovo di Alba monsignor Pietro del Carretto. Ulteriori modifiche alla struttura si attuarono nel 1723 con il prolungamento del coro e la costruzione di un nuovo altare maggiore.\nConserva al suo interno la statua della \"Madonna del Carmine\", portata ogni anno in processione durante le festivit\u00e0 patronali, e il crocifisso della scuola scultorea di Anton Maria Maragliano. Si trovano inoltre al suo interno un'acquasantiera del 1484 e un pregevole organo Vittino restaurato dal maestro Graziano Interbartolo."}
{"id": "3497000", "revid": "6923", "url": "https://it.wikipedia.org/wiki?curid=3497000", "title": "Gran priorato di Heitersheim", "text": "Il Gran priorato di Heitersheim fu un priorato dell'Ordine di Malta, costituito come \"Lingua tedesca\" dell'ordine da Arleboldus nel 1187 (\"Gran priorato di Germania a Heitersheim nella Brisgovia) con sede della commenda a Friburgo (Grosspriorat, 1272).\nStoria.\nI suoi cavalieri parteciparono alle campagne militari contro gli Ottomani nei Balcani (1397), condotti dal gran priore fra' Friedrich conte von Zollern, eletto nel 1394. Mantenne una certa autonomia dal gran maestro dell'ordine. Il capitolo generale dell'ordine del 23 maggio 1428 riconobbe il titolo di \"gran balivo\" e il controllo dei priorati e commende in Germania, Boemia e provincie limitrofe (Slesia e Prussia).\nNel 1548 l'imperatore Carlo V riconobbe il gran balivo fra' Georg Schilling, ammiraglio della flotta dell'Ordine di Malta nel Mediterraneo, come principe sovrano per i meriti acquisiti nelle campagne contro i corsari barbareschi e gli Ottomani. Il priorato, ora principato, ebbe voto collegiale dei prelati alle diete fino al 1806, in seguito ai possessi di Akko, Zypern, Rhodos, Eschbach (1613). Nel 1755 risultava iscritto nella matricola al decimo posto.\nCentro principale del Gran priorato di Germania era il castello di Heitersheim (1297-1797) presso M\u00fcllheim; tra gli altri feudi possedeva il castello di Bad D\u00fcrrheim presso Villingen (1257), il castello di Nieder Weisel presso Freidberg (1240), il castello di L\u00f6venich in Renania (1383), le commende di Reiden e Hohenr\u00e4in presso Lucerna (1284), Contone nel Ticino (1367) e Leuggen in Aargau (1236).\nNonostante i vari tentativi della dieta (1575, 1578, 1580) e dell'imperatore di unificare il priorato all'Ordine teutonico, i gran priori riuscirono a conservarne l'indipendenza. Con lo scisma protestante, nel 1580 il balivo del Brandeburgo e il baliaggio di Sonnenburg si distaccarono dal Gran priorato, cattolico. La scissione fu sancita dalla pace di Vestfalia (1648), che riconobbe l'alto patronato dell'elettore del Brandeburgo sui baliaggi luterani.\nNel 1668, dietro compenso di 50.000 fiorini, il gran priore cedette i diritti e i benefici della commenda di Haarlem all'Olanda. La progressiva decadenza del priorato divenne evidente nel secolo successivo: nel 1726 vi erano solo 37 cavalieri cattolici con 67 commende. Questi cavalieri ne possedevano pi\u00f9 di una, come il titolare cattolico del baliaggio del Brandeburgo, fra' Philipp Wolfgang barone von Guttenberg, che ne aveva altre tre.\nTra le famiglie pi\u00f9 rappresentative nell'Ordine vi furono i baroni von Merveldt, i baroni von Freyberg, i conti von Fugger-Kirchberg.\nIl baliaggio protestante di Sonnenburg assunse il nome di \"Die Ballei Brandenburg des ritterlichen Ordens St. Johannis vom Spital zu Jerusalem\". Fin dal 1382, godette di una certa autonomia nell'ambito della \"Lingua tedesca\", con l'elezione di un apposito \"Herrenmeister\", riconosciuto dal gran priore. Ma i cavalieri cattolici, sebbene ricevessero da questo baliaggio regolari tributi, non poterono mai riconoscerlo, dopo lo scisma, come una branca dell'ordine di Malta per l'opposizione della Curia romana. Il baliaggio rimase sotto l'alto patronato e la protezione dell'elettore del Brandeburgo, poi re di Prussia e fu dato a membri della famiglia Hohenzollern come il margravio Friedrich Karl Albrecht (1731-62). Con l'annessione della provincia cattolica della Slesia (1748), Federico II di Prussia intrattenne negoziati con il gran maestro dell'Ordine, fra' Manuel Pinto de Fonseca, auspicando che l'erogazione dei periodici regolari tributi alla tesoreria generale dell'ordine, potessero riconciliare i cavalieri delle due fedi sotto l'unico gran maestro: tali rapporti non portarono tuttavia ad alcun risultato.\nIl baliaggio continu\u00f2 a versare i propri tributi e ad inviare rappresentanti propri al capitolo generale dell'ordine nel 1776, pur mantenendosi organismo indipendente con scopi umanitari, fino alla sua abolizione e alle relative confische delle propriet\u00e0 con il decreto di re Federico Guglielmo III di Prussia per finanziare la guerra contro Napoleone (23 gennaio 1811).\nL'ordine perse la propria sovranit\u00e0 con l'ultimo gran maestro, il tedesco Ferdinand von Hompesch zu Bolheim (1797-1799), mentre il priorato continu\u00f2 a mantenere il diritto di seggio e di voto alle diete e nel 1801 aveva il 59\u00b0 voto al Reichstag. L'anno successivo fu secolarizzato ed annesso al Baden, mentre i feudi vennero ripartiti tra il Baden, W\u00fcrttemberg e Assia."}
{"id": "3497009", "revid": "599013", "url": "https://it.wikipedia.org/wiki?curid=3497009", "title": "Lennart Thy", "text": "Caratteristiche tecniche.\n\u00c8 un giocatore molto duttile: oltre a ricoprire il ruolo di prima punta, pu\u00f2 giocare come ala su entrambe le fasce. Durante la sua militanza al ha dato prova della sua versatilit\u00e0 ricoprendo talvolta il ruolo di trequartista ed anche quello di terzino, su entrambe le fasce.\nCarriera.\nClub.\nWerder Brema.\nDopo essere stato uno dei talenti emergenti delle giovanili del Werder Brema, per la stagione 2010-2011 viene aggregato alla prima squadra. Il 24 novembre 2011 esordisce in Champions League, nel corso della partita in trasferta contro il (conclusasi con una sconfitta per 3-0). L'11 dicembre 2010 esordisce invece in Bundesliga, giocando uno spezzone della partita contro il . Gioca un altro spezzone di partita la settimana successiva, contro il . Durante la stagione 2011-2012 debutta anche in DFB-Pokal, partendo titolare nella partita contro l', persa per 2-1. Debutta da titolare anche in Bundesliga, giocando dal primo minuto le prime due partite stagionali.\nSt. Pauli.\nA partire dalla stagione 2012-2013 si trasferisce al St. Pauli, militante in 2. Bundesliga, firmando un contratto quadriennale. La sua prima stagione si rivela piuttosto fallimentare, anche a causa di un infortunio; tuttavia segna il suo primo gol in campionato soltanto alla trentunesima giornata, nel corso della partita persa per 2-3 contro l'. Nella stagione successiva va a segno alla prima giornata di campionato, contro il : il suo gol si rivela decisivo per la vittoria (1-0). Conclude la stagione segnando altre tre reti. Nel corso della stagione 2014-2015, per sopperire ai troppi infortuni, viene schierato diverse volte come terzino destro, o sinistro. Una volta sistematasi la situazione, torna a giocare sul fronte offensivo, realizzando la sua prima rete stagionale contro l'. Il 17 maggio 2015 segna la sua prima doppietta in campionato contro il , contribuendo alla larga vittoria per 5-1. La stagione 2015-2016 \u00e8 quella della sua definitiva consacrazione: l'allenatore Ewald Lienen gli d\u00e0 fiducia e lo schiera sempre come prima punta. Thy va a segno alla quarta giornata, regalando la vittoria al suo club contro il . Il 9 novembre 2015 si rende autore di una prestazione superba segnando quattro reti nella vittoria per 4-0 contro il . Conclude la sua migliore stagione da professionista con 30 presenze in campionato, 8 reti e 4 assists, per un totale di 2458 minuti giocati.\nRitorno al Werder Brema.\nNel gennaio del 2016 viene noto che Lennart non rinnover\u00e0 il contratto in scadenza con il St. Pauli. Per cui, alla naturale scadenza del contratto, a partire dalla stagione 2016-2017, si trasferisce al Werder Brema, tornando cos\u00ec ad indossare la maglia biancoverde dopo quattro anni dall'ultima volta, e firmando un contratto triennale. Il 21 agosto 2016 esordisce per la seconda volta con la maglia del Werder Brema, giocando da titolare l'incontro perso per 2-1 contro lo , valido per il primo turno della DFB-Pokal 2016-2017. In Bundesliga invece non riesce ad ottenere una maglia da titolare, giocando solo scrampoli di partita e riuscendo a segnare una sola rete, quella della vittoria nell'incontro vinto per 2-1 contro il , valido per la quinta giornata della Bundesliga 2016-2017.\nRitorno in prestito al St. Pauli.\nDopo aver racimolato soltanto 7 presenze con la maglia del Werder Brema, durante la sessione invernale di calciomercato viene ufficializzato il suo ritorno in prestito al St. Pauli fino al termine della stagione. Esordisce per la seconda volta con la maglia del St. Pauli il 29 gennaio 2017, giocando da titolare l'incontro perso per 1-0 contro lo . Il 21 maggio 2017 segna una doppietta al VfL Bochum, nel corso dell'incontro vinto per 3-1 e valido per l'ultima giornata della 2. Bundesliga. Conclude il periodo in prestito al St. Pauli con un bottino di 15 presenze, 2 gol ed un assist.\nPrestito al VVV Venlo.\nThy viene girato in prestito al club olandese del , appena promosso in Eredivisie per la stagione 2017-2018. Realizza 7 gol in 32 presenze, di cui 3 nel match vinto per 3-1 contro l\u2019.\nErzurumspor.\nNell\u2019estate 2018, terminato il prestito in Eredivisie, il Werder Brema lo cede ai turchi dell\u2019, club appena promosso nella Super Lig. Debutta alla prima giornata nel match perso 3-2 contro il mentre realizza il suo primo ed unico gol il 17 dicembre, nel 2-2 sul campo del .\nPEC Zwolle.\nNella sessione di mercato invernale 2019, Thy viene ceduto al , club militante in Eredivisie. Debutta da titolare il 19 gennaio 2019 nel match casalingo vinto per 3-1 contro il , procurando l\u2019assist per il terzo gol realizzato da Namli. Segna la partita seguente, realizzando il definitivo 2-0 sul campo dell\u2019Heracles Almelo."}
{"id": "3497013", "revid": "33689", "url": "https://it.wikipedia.org/wiki?curid=3497013", "title": "Paolo Sessa (giureconsulto)", "text": "Figlio del nobile Giovanni Sessa di Sala (\"fl.\" 1350), apparteneva alla famiglia patrizia milanese dei Sessa e fu un giureconsulto collegiato sotto il dominio visconteo di Milano. Negli anni 1413, 1414 e 1418 fu avvocato fiscale della Camera Ducale ed edile per la Fabbrica del Duomo di Milano."}
{"id": "3497015", "revid": "599013", "url": "https://it.wikipedia.org/wiki?curid=3497015", "title": "Erika Lechner", "text": "\u00c8 stata la prima donna italiana a vincere una medaglia d'oro ai Giochi olimpici invernali.\n\u00c8 sorella di Emil, a sua volta ex slittinista di alto livello.\nBiografia.\nCominci\u00f2 a farsi conoscere a livello agonistico appena sedicenne, quando conquist\u00f2 il primo dei suoi sette titoli nazionali; nello stesso anno esord\u00ec anche alle Olimpiadi di , senza per\u00f2 riuscire a concludere la gara.\nQuattro anni pi\u00f9 tardi fece nuovamente parte della spedizione olimpica a e nella gara del singolo femminile, quando erano gi\u00e0 state disputate tre delle quattro discese in programma, la Lechner si trovava in terza posizione, dietro le tedesche orientali Ortrun Enderlein e Anna-Maria M\u00fcller e subito prima dell'altra atleta della DDR Angela Kn\u00f6sel. Tuttavia un controllo effettuato dalla giuria dopo la terza discesa rivel\u00f2 che i pattini delle slitte utilizzate dalla squadra della Germania Est erano stati riscaldati, una pratica proibita che rende minore l'attrito della lama sul ghiaccio, di conseguenza le tre atlete vennero squalificate dalla giuria e la Lechner si ritrov\u00f2 al primo posto prima dell'ultima discesa, che a causa del maltempo venne in principio rinviata e successivamente annullata dalla stessa giuria, conquistando in questo modo la medaglia d'oro.\nAltro anno memorabile per l'atleta altoatesina fu il 1971: in quella stagione infatti conquist\u00f2 il titolo europeo sulla pista di Imst e la medaglia d'argento ai mondiali di Valdaora, arrivando a pochi centesimi dalla prima posizione, ma un errore nella fase finale e soprattutto una pista allentata per la temperatura relativamente alta nell'ultima manche, che sfavorisce gli atleti pi\u00f9 leggeri, la relegarono al secondo posto dietro la tedesca orientale Elisabeth Demleitner. L'anno seguente concluse la sua carriera dopo aver preso parte alle Olimpiadi di , gara che per\u00f2 non riusc\u00ec a terminare."}
{"id": "3497016", "revid": "1305772", "url": "https://it.wikipedia.org/wiki?curid=3497016", "title": "Sue\u00f1a conmigo 2", "text": "Sue\u00f1a conmigo 2 \u00e8 il secondo album pubblicato dall'etichetta EMI Music a marzo 2011, le canzoni sono cantate da Eiza Gonz\u00e1lez e da Brenda Asnicar e Vanesa Gabriela Leiro.\nTracce.\nLe tracce sono 14:"}
{"id": "3497018", "revid": "834", "url": "https://it.wikipedia.org/wiki?curid=3497018", "title": "Wild Girl", "text": ""}
{"id": "3497024", "revid": "767487", "url": "https://it.wikipedia.org/wiki?curid=3497024", "title": "MaYaN", "text": "I MaYaN sono un supergruppo symphonic death metal olandese fondato nel 2010 per iniziativa di Mark Jansen (chitarrista e seconda voce degli Epica), Jack Driessen e Frank Schiphorst.\nStoria del gruppo.\n\"Quarterpast\" (2010-2012).\nDopo la composizione di \"Design Your Universe\", quarto album in studio degli Epica, Mark Jansen aveva ancora molte idee considerate tuttavia troppo estreme per il gruppo. Durante il tempo passato insieme al chitarrista Sander Gommans e al tastierista Jack Driessen, suoi ex compagni negli After Forever, i tre iniziano a lavorare su alcuni brani, dando cos\u00ec inizio al progetto MaYaN. Il nome scelto per la nuova formazione deriva dall'interesse che Jansen nutre per la civilt\u00e0 Maya.\nSubito dopo Gommans viene sostituito da Frank Schiphorst, gi\u00e0 chitarrista dei My Propane; alla batteria e alla chitarra solista vengono assoldati rispettivamente Ari\u00ebn van Weesenbeek e Isaac Delahaye, gi\u00e0 membri degli Epica, mentre per il ruolo di bassista \u00e8 stato scelto Jeroen Paul Thesseling degli Obscura. Mark Jansen si occupa solamente del growl e dello scream, mentre le parti cantante pulite vengono inizialmente affidate a degli ospiti.\nIl 15 aprile 2011 \u00e8 stato reso disponibile per il download gratuito il brano \"Drown the Demon\", mentre il 20 maggio \u00e8 stato pubblicato l'album d'esordio \"Quarterpast\", che vede come ospiti Simone Simons, Floor Jansen, Henning Basse e Laura Macr\u00ec. Poco dopo, Thesseling \u00e8 stato sostituito da Rob van der Loo.\nIl 3 agosto \u00e8 stato pubblicato il videoclip di \"War on Terror\".\n\"Antagonise\" (2013-2016).\nIl 6 settembre 2013 Basse e Macr\u00ec entrano ufficialmente nella formazione dei MaYaN, mentre ad ottobre viene invece annunciato l'abbandono di Delahaye, sostituito da Merel Bechtold.\nIl 12 dicembre 2013 \u00e8 stato pubblicato il lyric video di \"Faceless Spies\", brano facente parte del secondo album dei MaYaN, \"Antagonise\". Quest'ultimo \u00e8 stato distribuito a partire dal 31 gennaio 2014 e in esso vi hanno partecipato come ospiti le cantanti Floor Jansen e Marcela Bovio e il violinista Dimitris Katsoulis.\nIl 5 febbraio \u00e8 stato pubblicato il lyric video del brano \"Human Sacrifice\".\nNel 2015 Rob van der Loo ha abbandonato il gruppo ed \u00e8 stato sostituito da Roel K\u00e4ller. Nel frattempo \u00e8 entrato nella formazione anche George Oosthoek, ex cantante degli Orphanage, in veste di growler aggiuntivo.\n\"Dhyana\" (2017-presente).\nNel giugno 2017 i MaYaN hanno confermato l'entrata in formazione della cantante Marcela Bovio.\nNel corso dell'anno il gruppo ha iniziato anche le sessioni di lavorazione al terzo album, intitolato \"Dhyana\", il quale avr\u00e0 come ospite alla chitarra acustica Roman Huijbreghs dei Navarone Per la sua creazione i MaYaN hanno deciso di avvalersi di una vera orchestra sinfonica al posto delle campionature e per finanziare tale collaborazione hanno lanciato una campagna di crowdfunding su Indiegogo. Coloro che hanno partecipato all'iniziativa hanno ricevuto come contenuto aggiuntivo l'EP \"Undercurrent\", composto da tre brani inediti con testi riguardanti Donald Trump e l'imperialismo statunitense e da una nuova versione di \"Insano\", brano contenuto in \"Antagonise\"; chi ha acquistato il pacchetto pi\u00f9 costoso ha poi ricevuto anche l'EP \"Metal Night at the Opera\" contenente tre brani operistici, ossia \"Cujus Animam Gementem\" di Pergolesi, \"Der H\u00f6lle Rache\" di Mozart e \"La Danza\" di Rossini, riarrangiati in chiave metal e cantati da Laura Macr\u00ec. Giacch\u00e9 le donazioni hanno superato la cifra richiesta, la registrazione delle parti dell'Orchestra Sinfonica di Praga ha avuto luogo il 2 giugno 2018.\nIl 27 luglio \u00e8 stato pubblicato il lyric video del brano \"The Rhythm of Freedom\", tratto da \"Dhyana\". Contestualmente \u00e8 stata svelata la lista tracce dell'album.\nIl 31 luglio Henning Basse ha lasciato il gruppo a causa dei numerosi impegni con gli altri suoi progetti musicali; rimarr\u00e0 comunque un ospite ricorrente. Al suo posto \u00e8 subentrato Adam Denlinger, che aveva gi\u00e0 cantato con i MaYaN in alcuni live del 2017.\nIl 17 agosto \u00e8 stato pubblicato il videoclip del brano omonimo \"Dhyana\", mentre il 21 settembre \u00e8 stato pubblicato quello di \"Saints Don't Die\". Sempre il 21 settembre \u00e8 stato pubblicato l'album e il giorno successivo \u00e8 stato presentato dal vivo. Il titolo deriva dal termine sanscrito Dhy\u0101na, che indica la meditazione e dalla cui traslitterazione derivano i termini \"Chan\" in cinese e \"Zen\" in giapponese; Mark Jansen ha spiegato che si riferisce a quel momento dove la mente sparisce e non vi \u00e8 pi\u00f9 nessuna preoccupazione inerente al passato o al futuro, ma solo la gioia del momento presente. Il 24 aprile 2019 \u00e8 stato diffuso il videoclip di \"The Power Process\".\nStile musicale e tematiche.\nLe sonorit\u00e0 dei MaYaN sono caratterizzate da chitarre tipicamente technical death metal con influenze black metal, batteria con doppio pedale e blast beat, tastiere e orchestrazioni dalle atmosfere maligne; in alcuni punti sono presenti anche sezioni ritmiche grindcore. Sono frequenti i virtuosismi tecnici, i cambi di tempo e umore, i passaggi acustici e l'utilizzo di ritmiche complesse, ma in alcuni brani si d\u00e0 anche attenzione alla melodia. I MaYaN alternano la voce death con voci pulite sia maschili che femminili (anche liriche) e nei propri testi, oltre all'inglese, talvolta usano l'italiano, lo spagnolo e il latino.\nPer quanto riguardano le tematiche, sono frequenti argomenti socio-politici come la corruzione, la mafia, la criminalit\u00e0, la libert\u00e0, l'ambientalismo, i preti pedofili, i mali causati dalla guerra, la libert\u00e0, la privacy e casi di cronaca e attualit\u00e0. Il loro terzo album, \"Dhyana\", tratta anche tematiche ispirate dalla spiritualit\u00e0 indiana e dalla meditazione buddhista."}
{"id": "3497025", "revid": "300067", "url": "https://it.wikipedia.org/wiki?curid=3497025", "title": "\u00c1ngel Daniel Vassallo Col\u00f3n", "text": ""}
{"id": "3497026", "revid": "834", "url": "https://it.wikipedia.org/wiki?curid=3497026", "title": "Saracinesca (film 1921)", "text": ""}
{"id": "3497027", "revid": "287204", "url": "https://it.wikipedia.org/wiki?curid=3497027", "title": "Angel Daniel Vassallo Colon", "text": ""}
{"id": "3497028", "revid": "599013", "url": "https://it.wikipedia.org/wiki?curid=3497028", "title": "Chiesa di Santa Maria fuori le mura", "text": "La chiesa di Maria fuori le mura \u00e8 un luogo di culto cattolico situato nel comune di Millesimo, in piazza Santa Maria extra muros, in provincia di Savona.\nStoria e descrizione.\nEretta nel corso del XII secolo fu costruita in stile romanico a tre navate. L'edificio \u00e8 citato in un documento del 998 con l'appellativo di \"San Petri da Millesimo\".\nDopo una lunga fase di abbandono, negli anni sessanta del XX secolo un progetto di recupero e restauro, tra il 1960 e il 1961, ha riportato l'antico edificio allo stato originale.\nAll'interno, nel presbiterio e nel fondo della navata destra, sono conservati affreschi del XVI secolo (\"Madonna col Bambino e santi\", \"Storie di santa Marta, san Sebastiano, Profeti ed Evangelisti, sant'Antonio abate\") e una vasca battesimale del tardo medioevo."}
{"id": "3497034", "revid": "1305772", "url": "https://it.wikipedia.org/wiki?curid=3497034", "title": "Saracinesca (disambigua)", "text": ""}
{"id": "3497035", "revid": "1310927", "url": "https://it.wikipedia.org/wiki?curid=3497035", "title": "Gil Vermouth", "text": ""}
{"id": "3497037", "revid": "1305772", "url": "https://it.wikipedia.org/wiki?curid=3497037", "title": "West of Zanzibar", "text": ""}
{"id": "3497041", "revid": "122331513", "url": "https://it.wikipedia.org/wiki?curid=3497041", "title": "Sahih Muslim", "text": "Il \"\u1e62a\u1e25\u012b\u1e25\" di Muslim , \"\u1e62a\u1e25\u012b\u1e25 Muslim\", titolo completo \"al-Musnad al-\u1e63a\u1e25\u012b\u1e25 bi-nakl\u012bl \u02bfadl\u012b\") \u00e8 una delle sei maggiori collezioni di \"\u1e25ad\u012bth\" della tradizione orale sunnita, riguardante cio\u00e8 detti e opere del profeta Maometto. Essa \u00e8 la seconda pi\u00f9 importante dopo il \u1e62a\u1e25\u012b\u1e25 di al-Bukhari. Venne compilata da Muslim ibn al-Hajjaj, noto anche come Imam Muslim. \"\u1e62a\u1e25\u012b\u1e25\" \u00e8 la traduzione di \"autentico\", \"sano\" o \"corretto\".\nRaccolta.\nL'Imam Muslim ibn al-Hajjaj nacque nel 202 dell'Egira a N\u012bsh\u0101p\u016br in Iran in una famiglia Persiana (817/818CE) e mor\u00ec nel 261 sempre a N\u012bsh\u0101p\u016br. Egli viaggi\u00f2 molto per ampliare la raccolta di \"\u1e25ad\u012bth\", in Iraq, nella penisola Arabica, in Siria e in Egitto. Sui circa 300.000 \"\u1e25ad\u012bth\" che esamin\u00f2, circa 4.000 vennero scelti per l'inserimento nella raccolta, basandosi su criteri di assoluta autenticit\u00e0. Ogni aspetto nella sua collezione \u00e8 stato controllato e la veridicit\u00e0 della catena di narratori (\"Isnad\") \u00e8 stata faticosamente stabilita. I musulmani sunniti considerano la raccolta di \"\u1e25ad\u012bth\" la seconda per autenticit\u00e0, pochissimo dopo quella del Sahih al-Bukhari. Il \"\u1e62a\u1e25\u012b\u1e25\" di Muslim \u00e8 diviso in 43 libri, contenenti un totale di 7.190 narrazioni. Tuttavia, \u00e8 importante rendersi conto che l'Imam Muslim non ha mai affermato di aver raccolto tutte le tradizioni autentiche, in quanto il suo obiettivo era quello di raccogliere solo le tradizioni su cui tutti i musulmani avrebbero concordato nel ritenerle autentiche.\nSecondo Munthir\u012b, il libro contiene un totale di 2.200 \"\u1e25ad\u012bth\" (senza duplicazioni). Secondo Muhammad Am\u012bn, vi sono 1.400 \"\u1e25ad\u012bth\" autentici riportati in altri libri, principalmente nelle sei maggiori collezioni.\nI musulmani sunniti considerano questa raccolta come la seconda per importanza, contenente soltanto \"\u1e25ad\u012bth \u1e63a\u1e25\u012b\u1e25\" (sani): un onore condiviso soltanto con il Sahih al-Bukhari.\nEntrambi i libri sono chiamati \"al-\u1e62a\u1e25\u012b\u1e25\u0101ni\" (I due \"\u1e62a\u1e25\u012b\u1e25\") e i loro autori sono citati spesso congiuntamente come gli \"Shaykh\u0101ni\" (I due \"Shaykh\"). I musulmani sciiti respingono invece molte parti di esso, giudicandole come inventate o inaffidabili.\nSiti.\nlo potete trovare tradotto in italiano all'indirizzo http://www.scribd.com/doc/103994150/102992224-Sahih-Muslim-Complet-Italiano-Dritan-Amzov"}
{"id": "3497042", "revid": "110157", "url": "https://it.wikipedia.org/wiki?curid=3497042", "title": "Our Kind of Love", "text": "Our Kinf of Love \u00e8 un singolo del gruppo musicale statunitense Lady Antebellum, pubblicato il 31 maggio 2010 come terzo estratto dal secondo album in studio \"Need You Now\".\nIl brano \u00e8 stato scritto in collaborazione con Busbee.\nIl singolo ha raggiunto la posizione numero 51 della \"Billboard Hot 100\" e la numero 1 nella \"Hot Country\".\nLa canzone.\nLa canzone descrive le avventure di una coppia nel corso della vita.\nVideo musicale.\nIl videoclip, diretto da Chris Hicky vede i Lady Antebellum intenti a cantare in una rimessa di vecchie giostre; si alternano a loro immagini della storia d'amore di una coppia."}
{"id": "3497048", "revid": "395544", "url": "https://it.wikipedia.org/wiki?curid=3497048", "title": "Orchestrazioni virtuali", "text": ""}
{"id": "3497050", "revid": "33689", "url": "https://it.wikipedia.org/wiki?curid=3497050", "title": "The Spider and the Fly", "text": ""}
{"id": "3497051", "revid": "767487", "url": "https://it.wikipedia.org/wiki?curid=3497051", "title": "Mario Ghiglione", "text": "Carriera.\nEsordisce nella Prima Divisione 1935-1936 con l'Imperia.\nLa stagione seguente passa alla , con cui vince il Girone C della Serie C 1936-1937.\nLa prima stagione in cadetteria ottiene con i \"matuziani\" il nono posto, l'undicesimo nella stagione 1938-1939 e il diciassettesimo nella Serie B 1939-1940, che comporta la retrocessione in terza serie.\nTornato in terza serie con i \"matuziani\", Ghiglione ottiene il secondo posto del Girone D, a due punti dai vincitori del Manlio Cavagnaro. Nella stagione successiva si classifica ottavo.\nNel 1942 passa al che disputa la Serie B 1942-1943, chiudendo la stagione al diciassettesimo posto.\nNel 1944, in piena Seconda guerra mondiale, passa al Genova 1893 con cui disputa il Campionato Alta Italia, piazzandosi al quinto posto del girone ligure-piemontese.\nNel 1946 torna alla , con cui sfiora la promozione in cadetteria al termine della Serie C 1946-1947.\nNel 1947 torna al suo club d'esordio, l'Imperia, con cui disputa il Girone A della Serie C 1947-1948, piazzandosi al quinto e retrocedendo nella neonata Promozione. Nell'ultima stagione in \"nerazzurro\" ottiene il quarto posto del Girone A."}
{"id": "3497052", "revid": "599013", "url": "https://it.wikipedia.org/wiki?curid=3497052", "title": "Paolo Sessa (capitano generale)", "text": "Storia.\nAppartenente alla famiglia aristocratica milanese dei Sessa fu verosimilmente nipote \"ex fratre\" dell'omonimo giurisperito Paolo Sessa. Fu capitano generale della Valtellina nel 1428 al servizio del Ducato di Milano e podest\u00e0 della Valvassina nel 1446."}
{"id": "3497053", "revid": "1310927", "url": "https://it.wikipedia.org/wiki?curid=3497053", "title": "A Republikanska futbolna grupa 1987-1988", "text": "L\u2019edizione 1987-88 della A PFG vide la vittoria finale del Vitosha Sofia, che conquista il suo diciassettesimo titolo.\nCapocannoniere del torneo fu Nasko Sirakov del Vitosha Sofia con 28 reti."}
{"id": "3497054", "revid": "767487", "url": "https://it.wikipedia.org/wiki?curid=3497054", "title": "Heedless Moths", "text": "Heedless Moths \u00e8 un film muto del 1921 diretto da Robert Z. Leonard.\n\u00c8 l'ultimo film da costumista di Lady Duff-Gordon.\nTrama.\nUna bellissima modella cerca di salvare il matrimonio di uno sculture, prendendo il posto della moglie, coinvolta in una storia con un altro uomo.\nProduzione.\n\"Heedless Moths\" fu l'unico film prodotto da George Perry che cre\u00f2 appositamente la Perry Plays per produrre la pellicola, tratta dalla storia \"Studio Secrets; Life Story\" di Audrey Munson.\nDistribuzione.\nDistribuito negli Stati Uniti dalla Equity Pictures Corporation, il film usc\u00ec nelle sale cinematografiche il 3 giugno 1921.\nData di uscita.\nIMDb\nFinlandia 12 aprile 1926\nAlias"}
{"id": "3497058", "revid": "36426", "url": "https://it.wikipedia.org/wiki?curid=3497058", "title": "Monastero di Santo Stefano (Millesimo)", "text": "Il monastero di Santo Stefano \u00e8 stato un luogo di culto cattolico situato nella localit\u00e0 di Monastero nel comune di Millesimo, in provincia di Savona.\nStoria e descrizione.\nOriginariamente di propriet\u00e0 del monastero di San Pietro di Savigliano, fu donato nel 1216 alle monache cistercensi di Santa Maria de Betton dopo l'acquisto da parte di Enrico II Del Carretto, marchese di Millesimo.\nIl complesso \u00e8 costituito dalla chiesa barocca del XVII secolo, in origine in stile romanico, e dal chiostro con capitelli in arenaria aggiunto nel XV secolo.\nIn un cortile adiacente all'edificio religioso \u00e8 presente un affresco, del XVI secolo, ritraente la \"Madonna, santo Stefano e alcuni componenti della famiglia Del Carretto\".\nIl monastero, soppresso nel 1802 e oggi inglobato nell'eclettico castello Centurione Scotto (XIX secolo), di propriet\u00e0 privata, fu ristrutturato nei primi anni del Novecento dal marchese Carlo Centurione Scotto che commission\u00f2 i lavori agli architetti Gino Copped\u00e8 e Adolfo Copped\u00e8."}
{"id": "3497059", "revid": "767487", "url": "https://it.wikipedia.org/wiki?curid=3497059", "title": "Sunan Abu Dawud", "text": "Il Sunan di Abu Dawud () \u00e8 una delle sei maggiori raccolte sunnite di \"\u02bea\u1e25\u0101d\u012bth\", realizzata da Ab\u016b D\u0101w\u016bd al-Sijist\u0101n\u012b.\nDescrizione.\nAb\u016b D\u0101w\u016bd raccolse 500.000 \"\u02bea\u1e25\u0101d\u012bth\", ma ne inser\u00ec soltanto 4.800 nella sua raccolta. I sunniti considerano questa raccolta come la quarta fra le sei maggiori."}
{"id": "3497060", "revid": "62748", "url": "https://it.wikipedia.org/wiki?curid=3497060", "title": "Sunan Abu Dawood", "text": ""}
{"id": "3497069", "revid": "599013", "url": "https://it.wikipedia.org/wiki?curid=3497069", "title": "Iraj Danaeifard", "text": "Carriera.\nClub.\nNel suo paese gioc\u00f2 con Esteghlal Tehran, Oghab Tehran e Paas Tehran.\nNel 1979, dopo la Coppa del Mondo, si trasfer\u00ec negli Stati Uniti e gioc\u00f2 per cinque stagioni con il Tulsa Roughnecks, squadra della North American Soccer League, vestendo la maglia numero 9 e collezionando 67 presenze e 3 gol.\nNazionale.\nEsord\u00ec in nazionale il 7 gennaio 1977 contro l'Arabia Saudita, in una partita valida per le qualificazioni alla Coppa del Mondo FIFA 1978 che si svolse in Argentina dal 1\u00ba al 25 giugno 1978.\nLa sua nazionale si qualific\u00f2 e Danaeifard fu convocato dal commissario tecnico Mohajerani.\nDurante questa competizione segn\u00f2 uno dei soli due gol realizzati dall'Iran, il 7 giugno contro la Scozia, regalando alla sua squadra l'unico punto del torneo. Questo fu il primo gol che segn\u00f2 in nazionale.\nIn totale con la maglia dell'Iran segn\u00f2 3 reti e gioc\u00f2 17 partite, l'ultima di queste il 29 settembre 1980 contro la Corea del Nord."}
{"id": "3497070", "revid": "1305772", "url": "https://it.wikipedia.org/wiki?curid=3497070", "title": "St. Elmo", "text": ""}
{"id": "3497074", "revid": "1310927", "url": "https://it.wikipedia.org/wiki?curid=3497074", "title": "Char\u012bs Maurias", "text": "Carriera.\nClub.\nDebutta in Champions League il 20 ottobre 2010, nella partita -Rubin Kazan' (0-0).\nStatistiche.\nPresenze e reti nei club.\n\"Statistiche aggiornate al 20 settembre 2017.\""}
{"id": "3497076", "revid": "695564", "url": "https://it.wikipedia.org/wiki?curid=3497076", "title": "Ode to My Family", "text": "Ode to My Family \u00e8 il secondo singolo tratto dall'album \"No Need to Argue\", della band irlandese The Cranberries, pubblicato nel 1994."}
{"id": "3497077", "revid": "2091899", "url": "https://it.wikipedia.org/wiki?curid=3497077", "title": "Quarterpast", "text": "Quarterpast (sottotitolato \"Symphonic Death Metal Opera\") \u00e8 il primo album in studio del gruppo musicale olandese MaYaN, pubblicato il 20 maggio 2011 dalla Nuclear Blast.\nAntefatti.\nDopo la composizione di \"Design Your Universe\", quarto album in studio degli Epica, Mark Jansen aveva ancora molte idee considerate tuttavia troppo estreme per il gruppo. Durante il tempo passato insieme al chitarrista Sander Gommans e al tastierista Jack Driessen, suoi ex compagni negli After Forever. Subito dopo Gommans viene sostituito da Frank Schiphorst, gi\u00e0 chitarrista dei My Propane; alla batteria e alla chitarra solista vengono assoldati rispettivamente Ari\u00ebn van Weesenbeek e Isaac Delahaye, gi\u00e0 membri degli Epica, mentre per il ruolo di bassista \u00e8 stato scelto Jeroen Paul Thesseling degli Obscura. \nDescrizione.\nLo stile di \"Quarterpast\" \u00e8 caratterizzato da chitarre technical death metal, batteria che fa largo uso del doppio pedale e di vari tipi di blast beat, tastiere e orchestrazioni dalle atmosfere oscure che per\u00f2 hanno meno spazio rispetto alla componente metal. Sono inoltre presenti vari passaggi power e black e, pi\u00f9 di rado, grindcore. I brani presentano virtuosismi tecnici, ritmiche complesse e frequenti cambi di tempo e umore, questi ultimi spesso marcati da passaggi acustici. La maggior parte delle linee vocali sono cantante da Jansen in growl e scream, ma sono presenti anche passaggi melodici affidati a degli ospiti, nella fattispecie Simone Simons, Floor Jansen, Laura Macr\u00ec ed Henning Basse.\nI temi trattati nei testi sono le varie declinazioni della corruzione, ad esempio nei contesti di guerra, all'interno delle gerarchie ecclesiastiche con particolare riferimento ai preti pedofili, oppure nel contesto urbano e quindi in relazione alla criminalit\u00e0 e alla mafia. Nel brano \"The Savage Massacre\" sono presenti delle campionature di telegiornali italiani.\nPromozione.\nIl 15 aprile 2011 \u00e8 stato reso disponibile per il download gratuito il brano \"Drown the Demon\", mentre il 3 agosto \u00e8 stato pubblicato il videoclip di \"War on Terror\"."}
{"id": "3497078", "revid": "834", "url": "https://it.wikipedia.org/wiki?curid=3497078", "title": "Twilight Singers", "text": ""}
{"id": "3497079", "revid": "121727610", "url": "https://it.wikipedia.org/wiki?curid=3497079", "title": "Cristo e l'adultera (Luca Giordano)", "text": "Il Cristo e l'adultera \u00e8 un dipinto olio su tela (180\u00d7235 cm) di Luca Giordano, eseguito nel 1660 circa e conservato presso il Pio Monte della Misericordia di Napoli.\nLa tela risulta essere una replica fedele di un altro dipinto del Giordano divenuto oggi parte di una collezione privata napoletana. Essa costituisce una delle sette opere conservate negli altrettanti sette altari minori circostanti quello maggiore posto al centro della sala che, a sua volta, conserva le \"Sette opere di Misericordia\" del Caravaggio.\nLa scena rappresentata \u00e8 tratta dal Vangelo secondo Giovanni: gli scribi portano a Ges\u00f9 una donna accusata di adulterio, la quale, secondo la legge, avrebbe dovuto essere lapidata. La donna condannata viene scagionata da Cristo con semplici parole: \"Chi \u00e8 senza peccato scagli la prima pietra\"."}
{"id": "3497081", "revid": "339392", "url": "https://it.wikipedia.org/wiki?curid=3497081", "title": "Charalampos Mavrias", "text": ""}
{"id": "3497082", "revid": "767487", "url": "https://it.wikipedia.org/wiki?curid=3497082", "title": "Miracolo a Le Havre", "text": "Miracolo a Le Havre (\"Le Havre\") \u00e8 un film del 2011 diretto da Aki Kaurism\u00e4ki.\nIl film \u00e8 stato prodotto dalla compagnia finlandese di Kaurismaki, la Sputnik, insieme a co-produttori internazionali in Francia e in Germania. \u00c8 il secondo film di Kaurismaki in francese dopo \"Vita da boh\u00e8me\" del 1992.\nTrama.\nIl film racconta le vicende di un lustrascarpe che cerca di salvare un ragazzino africano immigrato illegalmente nel porto francese di Le Havre.\nIl protagonista, Marcel Marx, \u00e8 un ex scrittore boh\u00e9mien divenuto lustrascarpe, sposato con Arletty. I due anziani coniugi conducono una vita dimessa in un quartiere povero di Le Havre.\nUn giorno Marcel incontra Idrissa, un ragazzo di colore appena arrivato dall'Africa e ricercato dalla polizia perch\u00e9 immigrato clandestinamente. Decide di aiutarlo e di nasconderlo a casa propria finch\u00e9 non riesce a raccogliere il denaro necessario a pagare al ragazzo un viaggio da clandestino attraverso La Manica verso Londra, per ricongiungerlo alla madre. Nel contempo il protagonista deve affrontare il ricovero della moglie, colpita da una malattia giudicata incurabile dai medici.\nIl protagonista riesce nell'impresa di salvare il ragazzino africano dall'espulsione, aiutato dalla solidariet\u00e0 del quartiere e da un commissario di polizia compiacente.\nL'intera vicenda aiuter\u00e0 il protagonista a divenire pi\u00f9 maturo e responsabile; inoltre la insperata guarigione della moglie e il successo nel ricongiungere il ragazzino alla madre costituiscono per Marcel e l'intero quartiere un duplice miracolo, sottolineato nel finale dalla inconsueta fioritura del ciliegio del protagonista.\nProduzione.\nKaurism\u00e4ki ebbe l'idea di un film su un bambino africano che arrivava in Europa tre anni prima di cominciare a produrlo. Pens\u00f2 dapprima di ambientare la storia a Marsiglia, poi ad alcune citt\u00e0 marittime spagnole e portoghesi e infine decise di ambientarlo a Le Havre, che trov\u00f2 ideale per le riprese.\nIl budget \u00e8 stato di 3,8 milioni di euro, incluso un supporto di 750 000 euro dalla \"Fondazione finlandese per i film\".\nDistribuzione.\n\u00c8 stato proiettato per la prima volta al Festival di Cannes 2011 il 17 maggio. Il film \u00e8 stato distribuito in Finlandia dal 9 settembre 2011 tramite la Future Film Distribution, in Francia lo stesso giorno dalla Pyramide Distribution, e in Italia dal 25 novembre 2011 a cura della BiM Distribuzione."}
{"id": "3497084", "revid": "599013", "url": "https://it.wikipedia.org/wiki?curid=3497084", "title": "Francesco Sessa", "text": "Biografia.\nFamiglia e carriera.\nDi nobile famiglia, originaria del castello di Sessa in Malcantone, Francesco Sessa nacque a Daverio (Varese) nel 1535. Ebbe per genitori i nobili Ettore Sessa e Ludovica Sessa, fra loro cugini in quinto grado; sua prima moglie fu la nobile Laura Caterina Biumi, figlia del patrizio milanese Giovanni Pietro Biumi e della nobile Francesca Daverio, sposata il 2 marzo del 1568; testimone alle nozze fu la contessa Costanza Trivulzio, moglie di Fabio Visconti Borromeo. Una fonte riporta che da vedovo si un\u00ec in matrimonio con una sorella della nobile Paola Mantegazza.\nFu Giureconsulto Collegiato, Questore Ordinario Togato (1582), podest\u00e0 di Pavia (1595), Grande di Spagna (1584) e Senatore del Collegio di Milano dal 1589 al 1598. Nel 1573 fu aggregato con la famiglia al patriziato milanese.\nFu legato da amicizia al conte palatino Giovanni Battista Selvatico, celebre Fisico Collegiato di Pavia, che diede in sposa la figlia Anna al Giureconsulto Collegiato Cesare Sessa, figlio secondogenito di Francesco Sessa.\nBiografia.\nSecondo recenti studi, Francesco Sessa potrebbe identificarsi col padrino di battesimo del pittore Michelangelo Merisi, \"Caravaggio\": nel documento di battesimo datato 1571 \u00e8 citato come \"Dominus Francesco Sessa\". La fama del Sessa \u00e8 tuttavia legata al cosiddetto \"caso Belviso\", uno scandalo di sodomia scoppiato a Milano nel 1598 che vide coinvolti molti cittadini, tra i quali illustri esponenti del patriziato come Francesco Sessa e un figlio del nobile Francesco Panigarola. Francesco Sessa fu sospeso dalla carica di Senatore nel 1598, dichiarato decaduto da ogni titolo e carica e sottoposto a sindacato.\nL'episodio \u00e8 particolarmente importante per essere stato uno degli episodi di maggiore scontro tra le autorit\u00e0 spagnole e le vecchie istituzioni locali: Filippo II di Spagna aveva insistito appunto affinch\u00e9 i sospettati fossero oggetto di indagini e i colpevoli processati e condannati a morte, mentre il Senato di Milano, capeggiato dal suo presidente Brugnoli, cerc\u00f2 in ogni modo di insabbiare il caso, nell'intento di proteggere i nobili a rischio e il prestigio dell'istituzione stessa. Il processo si risolse con l'assoluzione da ogni sospetto del Sessa e dei maggiori notabili, tuttavia quattro cittadini milanesi furono condannati al rogo.\nAttivit\u00e0 diplomatica.\nLa sua amicizia con le famiglie pi\u00f9 in vista della citt\u00e0 di Padova e l'ottima conoscenza della lingua spagnola, qualificarono Francesco Sessa come il miglior mediatore delle richieste dei nobili padovani di fronte a Filippo II di Spagna: da diverse generazioni infatti i nobili di Padova covavano un forte malcontento nell'essere sudditi della Repubblica di Venezia e sognavano in segreto la restituzione delle sovranit\u00e0 municipali e un governo indipendente all'ombra della corona spagnola.\nEssendo noto che Filippo II non guardava favorevolemente Venezia, la quale pareva concentrare su di s\u00e9 le trame anti-spagnole in Italia, il patriziato padovano sperava di ottenere il suo aiuto in una \"congiura politica\" che li avrebbe liberati dal giogo veneziano.\nAll'inizio del 1570, ossia alla vigilia della Battaglia di Lepanto, Francesco Sessa varcava i confini dell'Adda e rientrava in Milano con un carteggio stilato dai nobili padovani e da lui tradotto in spagnolo, contenente un \"trattato\" da far pervenire segretamente al Governatore Gabriel de la Cueva e, tramite lui, a Filippo II di Spagna.\nLa richiesta dei patrizi padovani arriv\u00f2 - fortunatamente senza trapelare - a destinazione, ma Filippo II non pot\u00e9 soddisfare le loro richieste: nel suo immenso regno incombevano problemi pi\u00f9 urgenti, giacch\u00e9 la minaccia turca costrinse infatti a mettere da parte le rivalit\u00e0 tra gli Stati Italiani in vista della Lega Santa e della Battaglia di Lepanto.\nDiscendenza.\nFrancesco Sessa ebbe prole sia dalla moglie legittima Laura Caterina Biumi sia al di fuori del matrimonio. Si ricordano, tra gli altri:"}
{"id": "3497088", "revid": "439868", "url": "https://it.wikipedia.org/wiki?curid=3497088", "title": "Bauffremont", "text": "Bauffremont \u00e8 una famiglia francese che trae il nome dal comune di Beaufremont, nel dipartimento dei Vosgi. La famiglia fa risalire se stessa a Li\u00e9baud, signore di Bauffremont, nel 1090. Discendono per linea femminile dai Courtenay.\nStoria.\nDopo l'alleanza con la famiglia dei Vergy, i Bauffremont si stabilirono nel Ducato di Borgogna e nella Franca Contea. Nel 1448 Pierre di Bauffremont, signore di Charny, spos\u00f2 Marie, figlia legittima di Filippo il Buono, duca di Borgogna. Nel 1527 la famiglia acquis\u00ec col matrimonio i beni della famiglia Vienne-Listenois.\nNicolas di Bauffremont, il figlio Claude e il nipote Henri furono tutti figure importanti negli stati generali del 1576, 1588 e 1614 e i loro discorsi furono resi pubblici.\nL'8 giugno 1757 Louis di Bauffremont (1712\u20131769) fu incoronato Principe del Sacro Romano Impero (ereditabile da tutti i discendenti in linea maschile); il 21 agosto e il 27 settembre lo stesso titolo gli fu riconosciuto in Francia. Nel 1759 Louis fu dapprima nominato \"cousin du roi\" dal re Luigi XV.\nL'alleanza con la dinastia di Courtenay.\nLa dinastia di Courtenay fu una stirpe medievale francese originaria del castello di Courtenay, nel G\u00e2tinais (attuale Loiret), nel X secolo. La dinastia discende da Athon, il primo signore di Courtenay, apparentemente a sua volta discendente dei Conti di Sens e di Faramondo, ritenuto fondatore della monarchia francese nel 420.\nI loro individui maschili discendenti da Luigi VI di Francia indussero ai membri poveri del XVII secolo di essere riconosciuti come \"Princes du Sang\" (Principi di Sangue Reale) e \"cugini del re\". Tre re consecutivi - Enrico IV, Luigi XIII, e Luigi XIV - rifiutarono le loro petizioni. Bench\u00e9 i Courtenay protestassero, le loro richieste di ottenere il titolo principesco non furono mai accettare dalla Corte dei Conti a Parigi.\nL'ultimo individuo maschile della famiglia di Courtenay si suicid\u00f2 nel 1727. In ogni caso, sua sorella spos\u00f2 Louis di Bauffremont, e i loro discendenti assunsero il dubbio titolo di \"principe di Courtenay\".\nAlexandre Emmanuel Louis di Bauffremont (1773\u20131833), figlio di Louis, prest\u00f2 servizio presso i Borbone. Fugg\u00ec durante la Rivoluzione francese e si stabil\u00ec negli Stati Uniti. Successivamente ritorn\u00f2 in Francia e fu nominato Conte dell'impero francese di Napoleone. Luigi XVIII lo proclam\u00f2 membro dei Pari di Francia nel 1817, e duca nel 1818.\nL'attuale capo della famiglia, Principe Jacques di Bauffremont, ottavo duca di Bauffremont (nato nel 1922), \u00e8 il presidente dell\"'Institut de la Maison de Bourbon\", l'organizzazione che sostiene il diritto al trono della Francia di Luigi Alfonso, duca di Angi\u00f2. Sua sorella Principessa Claude de Bauffremont fu sovrintendente onoraria della famiglia di educazione della Legione d'Onore.\nIl capo della famiglia usa i seguenti titoli: \"prince-duc de Bauffremont, prince de Courtenay et de Carency, prince et marquis de Listenois et de Marnay, comte et duc de Pont de Vaux, vicomte de Marigny et de Salins, cousin du roi\". I membri allievi della famiglia usano i titoli \"prince de Bauffremont\" e \"prince de Marnay\".\nDue membri della famiglia sono stati membri della famiglia dell\"'Order of the Golden Fleece\": Louis B\u00e9nigne, Marquis de Bauffremont e Prince de Listenois (1684\u20131755) nel 1711 e Charles Roger, Prince de Bauffremont-Listenois (1713\u20131795) nel 1789."}
{"id": "3497094", "revid": "1310927", "url": "https://it.wikipedia.org/wiki?curid=3497094", "title": "A Republikanska futbolna grupa 1986-1987", "text": "L\u2019edizione 1986-87 della A PFG vide la vittoria finale del CFKA Sredets Sofia, che conquista il suo ventiquattresimo titolo.\nCapocannoniere del torneo fu Nasko Sirakov del Vitosha Sofia con 36 reti.\nIn questo campionato il pareggio per 0-0 non da punti, equivalendo di fatto ad una sconfitta per entrambe le squadre"}
{"id": "3497096", "revid": "287204", "url": "https://it.wikipedia.org/wiki?curid=3497096", "title": "A Stitch in Time", "text": ""}
{"id": "3497101", "revid": "729019", "url": "https://it.wikipedia.org/wiki?curid=3497101", "title": "Marcello Firpo", "text": "Biografia.\nAder\u00ec al movimento culturale della Barna Grande che si occupava della produzione letteraria dei territori italofoni di Mentone e Roccabruna. Collabor\u00f2 alla rivista letteraria Intemelia con Nino Lamboglia.\nSostenitore dell'italianit\u00e0 dei territori riveraschi della Provenza-Alpi-Costa Azzurra, accolse con favore la loro occupazione nel 1940 da parte delle truppe italiane. Oper\u00f2 per la riscoperta delle antiche radici culturali italiane di quelle zone.\nNel 1944 fu condannato da un tribunale speciale francese a 7 anni di prigione che scont\u00f2 nel carcere di Marsiglia.\nFu cantore delle bellezze naturali della sua terra."}
{"id": "3497103", "revid": "767487", "url": "https://it.wikipedia.org/wiki?curid=3497103", "title": "Conceit", "text": "Conceit \u00e8 un film muto del 1921 diretto da Burton George.\nProduzione.\nIl film fu prodotto dalla Selznick Pictures Corporation. Fu girato nel Banff National Park, nello stato dell'Alberta, in Canada.\nDistribuzione.\nDistribuito dalla Select Pictures Corporation, il film usc\u00ec in sala il 20 dicembre 1921 presentato da Lewis J. Selznick."}
{"id": "3497104", "revid": "767487", "url": "https://it.wikipedia.org/wiki?curid=3497104", "title": "Enrique Castro", "text": " Partecip\u00f2 alle lotte rivoluzionarie in Uruguay militando tra i \"colorados\" liberisti.\nBiografia.\nNato probabilmente nell'accampamento militare di Pintado, nel dipartimento di Florida, nel 1817 e figlio dell'ufficiale di artiglieria Mateo Castro, serv\u00ec Fructuoso Rivera durante la sua sollevazione del 1836 e combatt\u00e9 contro l'invasione dell'argentino Pascual Echag\u00fce nel 1839.\nNel 1845 cadde prigioniero dei \"blancos\", i conservatori uruguaiani appoggiati dal caudillo di Entre Rios Justo Jos\u00e9 de Urquiza; si alle\u00f2 a quest'ultimo partecipando alle battaglie di Caseros, Cepeda e Pav\u00f3n, raggiungendo il grado di colonnello nell'esercito argentino.\nAlla sollevazione di Venancio Flores contro il presidente Bernardo Prudencio Berro nel 1863 appoggi\u00f2 il primo, venendo designato capo di Stato Maggiore degli insorti. Dopo la vittoria dei rivoluzionari fu nominato capo politico di Salto e in seguito partecip\u00f2 alla guerra della Triplice Alleanza, ottenendo la promozione a generale. Alla sollevazione di Timoteo Aparicio nel 1870 guid\u00f2 la repressione militare, ottenendo nel 1871 la vittoria nella battaglia di Manantiales.\nDopo aver appoggiato il riuscito pronunciamento di Lorenzo Latorre nel 1875 gli fu affidato il comando dell'esercito a sud del R\u00edo Negro; tuttavia scaten\u00f2 nel 1886, insieme con il \"blanco\" Jos\u00e9 Miguel Arredondo, una sollevazione che si concluse con la sconfitta di Quebracho. Fuggito esule in Argentina, gli fu permesso di tornare a Montevideo poco prima della sua morte, avvenuta il 16 settembre 1888."}
{"id": "3497106", "revid": "481666", "url": "https://it.wikipedia.org/wiki?curid=3497106", "title": "Three Wise Fools", "text": ""}
{"id": "3497108", "revid": "481666", "url": "https://it.wikipedia.org/wiki?curid=3497108", "title": "Two Women", "text": ""}
{"id": "3497109", "revid": "36426", "url": "https://it.wikipedia.org/wiki?curid=3497109", "title": "Villa Fabris detta &quot;Casa del Tiziano&quot;", "text": ""}
{"id": "3497110", "revid": "834", "url": "https://it.wikipedia.org/wiki?curid=3497110", "title": "He Who Gets Slapped", "text": ""}
{"id": "3497111", "revid": "104458", "url": "https://it.wikipedia.org/wiki?curid=3497111", "title": "A. J. Kitt", "text": ""}
{"id": "3497112", "revid": "834", "url": "https://it.wikipedia.org/wiki?curid=3497112", "title": "The Jack-Knife Man", "text": ""}
{"id": "3497113", "revid": "599013", "url": "https://it.wikipedia.org/wiki?curid=3497113", "title": "Isco", "text": "Nel corso della sua carriera ha vinto due campionati spagnoli (2017 e 2020), una Coppa di Spagna (2014), due Supercoppe di Spagna (2017 e 2020), quattro Champions League (2014, 2016, 2017 e 2018), tre Supercoppe UEFA (2014, 2016 e 2017) e quattro Mondiali per club (2014, 2016, 2017 e 2018).\nMentre con la Nazionale Under-21 spagnola ha vinto l'Europeo di categoria nel 2013.\nNel 2012 venne inserito nella lista dei migliori calciatori nati dopo il 1991 stilata da Don Bal\u00f3n.\nCaratteristiche tecniche.\nIsco ha iniziato la sua carriera giocando da trequartista nel M\u00e1laga di Manuel Pellegrini. Una volta arrivato al Real Madrid, Carlo Ancelotti gli ha chiesto di arretrare il suo raggio d\u2019azione, ritagliandogli un ruolo pi\u00f9 difensivo rispetto al suo naturale. Isco \u00e8 noto per la sua abilit\u00e0 nello stoppare i palloni con un controllo perfetto, per il suo dribbling nello stretto, grazie anche al suo baricentro basso e per i tiri di precisione, anche grazie a ci\u00f2 pu\u00f2 essere schierato come esterno sia destro o sinistro in un 4 4 2 o in un 4 3 3. sulla trequarti \u00e8 sempre un passo avanti cos\u00ec come nell'attacco degli spazi. Nel 2013 \u00e8 stato definito dalla rivista spagnola \"Marca\" come \"il giovane pi\u00f9 promettente del calcio spagnolo\", paragonato a Sergio Ag\u00fcero per la sua forza e le sue abilit\u00e0 e a Zin\u00e9dine Zidane per la visione di gioco e la precisione nei passaggi. L'ex portiere del Real Madrid Iker Casillas ha invece dichiarato che Isco sarebbe diventato il giocatore pi\u00f9 importante della nazionale spagnola.\nCarriera.\nClub.\nValencia e M\u00e1laga.\nCresciuto nel settore giovanile del Valencia, debutta in prima squadra l'11 novembre 2010, nella partita di Coppa del Re contro il Logrones. Debutta in Champions League il 24 novembre seguente in Valencia-Bursaspor 6-1.\nIl 12 luglio 2011, dopo aver giocato complessivamente 4 partite di campionato con il Valencia, viene acquistato a titolo definitivo dal M\u00e1laga pagando la clausola rescissoria di 6 milioni di euro e firma un contratto di cinque anni con la squadra andalusa (con una clausola rescissoria iniziale di 20 milioni di euro che salir\u00e0 a 24 nell'ultimo anno di contratto). Il 18 settembre 2012, in occasione della prima giornata di Champions League tra M\u00e1laga-Zenit, realizza una doppietta determinante nel 3-0 vinta dalla sua squadra; si tratta della prima vittoria della sua squadra in assoluto in Champions League.\nReal Madrid.\nIl 27 giugno 2013, il Real Madrid lo preleva dal Malaga per una cifra vicina ai 30 milioni di euro, firmando un contratto quinquennale e diventando il primo acquisto dell'era Ancelotti. Sceglie la maglia numero 23.\nIl 18 agosto seguente esordisce in campionato mettendo a segno un gol ed un assist nella vittoria casalinga per 2-1 contro il Betis Siviglia. Andr\u00e0 ancora a segno qualche settimana pi\u00f9 tardi contro l'Atletic Bilbao, realizzando 2 dei 3 goal inflitti agli ospiti. Conclude la sua prima stagione al Real Madrid segnando 11 reti nelle 53 partite disputate, conquistando inoltre Il 16 aprile 2014 la Coppa del Re ai danni del Barcellona e, il 24 maggio, la UEFA Champions League, sconfiggendo in finale i cugini dell'Atletico Madrid 4-1.\nLa stagione 2014-2015 si apre con la conquista della Supercoppa europea, vinta il 12 agosto 2014 battendo 2-0 il Siviglia, vincitore dell'Europa League. Isco ha ottenuto la sua prima presenza da titolare in stagione in Liga nella partita giocata contro la Real Sociedad, segnando invece il suo primo gol in campionato contro l'Almer\u00eda il 12 dicembre. Convocato per il Mondiale per club, disputa da titolare tutte le partite, segnando il gol del 4-0 nella partita giocata contro il Cruz Azul e vincendo in finale contro il San Lorenzo 2-0. Le ottime prestazioni nel corso la stagione lo mettono ancora pi\u00f9 in luce, tanto che Zin\u00e9dine Zidane lo paragona a se stesso. Tuttavia, in Coppa del Re si ferma ai quarti di finale, mentre in Champions League verr\u00e0 eliminato dalla Juventus in semifinale. Conclude la sua seconda stagione con i \"Blancos\" con 53 presenze e 6 gol.\nLa nuova stagione con il Real inizia per Isco cambiando il suo numero di maglia da 23 a 22. Esordisce in campionato alla prima giornata di Liga, nel pareggio esterno contro lo Sporting Gij\u00f3n. Data la concorrenza di altri giocatori in rosa, Isco fatica a trovare spazio nella prima parte di stagione, realizzando soltanto una rete in Liga nella vittoria interna contro il Las Palmas. Nel \"Cl\u00e0sico\" del 22 novembre, viene espulso per un brutto fallo sul brasiliano Neymar all'84\u00ba minuto di gioco, sul risultato di 0-4 per il Barcellona. Torna a segnare il 3 dicembre seguente in Coppa del Re, mettendo a segno 2 delle 3 reti inflitte al C\u00e1diz. Trova la sua seconda rete in Liga il 2 marzo del 2016 chiudendo le marcature nella trasferta, vinta dai Blancos per 1-3, contro il Levante. Il 28 maggio 2016 nello stadio San Siro vince la sua seconda Champions League (2015-2016) nonch\u00e9 l'undicesima del club battendo ai rigori dopo l'1-1 dei tempi regolamentari i rivali cittadini l'Atl\u00e9tico Madrid. L'anno successivo si aggiudica sia il campionato, che la Champions League.\nL'annata successiva si apre con la vittoria della Supercoppa Uefa contro il Manchester United. Nell'occasione Isco segna il gol del momentaneo 2-0 e a fine partita viene eletto miglior giocatore del torneo. A fine annata gioca titolare la finale di Champions contro il Liverpool, in cui colpisce una traversa sullo 0-0, in una partita vinta 3-1 e che ha regalato al giocatore spagnolo la terza Champions League consecutiva, la quarta in totale.\nNazionale.\nNazionali giovanili.\nNel 2009 Isco rappresenta la nazionale della Spagna Under 17 nel mondiale del 2009, segnando tre reti nel torneo e classificandosi con la compagine iberica al terzo posto. Nel 2011 viene convocato per il mondiale Under-20 tenutosi in Colombia, segnando anche una rete. Nel 2012 partecipa alle Olimpiadi di Londra, dove per\u00f2 la squadra iberica viene eliminata gi\u00e0 al termine dei gironi. Nel 2013 viene chiamato a far parte della rosa della Nazionale Under-21 per l'europeo Under-21. Il 18 giugno 2013 vince l'europeo in Israele, battendo in finale l'Italia e conquistando cos\u00ec il suo primo titolo internazionale.\nNazionale maggiore.\nIl 15 maggio 2012 viene convocato per la prima volta in nazionale per le amichevoli con la e la , ma senza scendere in campo. Fa il suo esordio in Nazionale maggiore il 6 febbraio 2013, nella vittoria per 3-1 contro l'. Realizza il suo primo gol con la nazionale il 14 novembre 2014 nella partita di qualificazione agli europei del 2016 giocata contro la . Il 2 settembre 2017 realizza la sua prima doppietta in Nazionale durante la partita valida per le qualificazioni al Mondiale di Russia 2018 contro l' (3-0). Il 27 marzo 2018 realizza la sua prima tripletta con la \"Roja\" nella roboante vittoria in amichevole per 6-1 contro l'Argentina. Il 21 maggio 2018 viene incluso dal commissario tecnico della Spagna Lopetegui nella lista dei convocati per il Mondiale di Russia 2018, che per la nazionale spagnola si conclude allo stadio degli ottavi di finale, nei quali viene sconfitta ai rigori dai padroni di casa della Russia. Nel corso del torneo ha giocato tutte e 4 le partite degli iberici, segnando un gol nel 2-2 contro il Marocco.\nStatistiche.\nPresenze e reti nei club.\n\"Statistiche aggiornate al 20 gennaio 2022.\""}
{"id": "3497114", "revid": "729019", "url": "https://it.wikipedia.org/wiki?curid=3497114", "title": "Risultati del motomondiale 1964", "text": "I risultati completi del motomondiale 1964 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3497120", "revid": "599013", "url": "https://it.wikipedia.org/wiki?curid=3497120", "title": "Ken Gardner", "text": ""}
{"id": "3497122", "revid": "1305772", "url": "https://it.wikipedia.org/wiki?curid=3497122", "title": "The Other Boleyn Girl", "text": ""}
{"id": "3497123", "revid": "599013", "url": "https://it.wikipedia.org/wiki?curid=3497123", "title": "Moussa Badiane", "text": ""}
{"id": "3497125", "revid": "1373059", "url": "https://it.wikipedia.org/wiki?curid=3497125", "title": "A Republikanska futbolna grupa 1985-1986", "text": "L'edizione 1985-1986 della A PFG vide la vittoria finale del Beroe Stara Zagora, che conquista il suo primo titolo.\nCapocannoniere del torneo fu Atanas Pashev del Trakia Plovdiv con 30 reti.\nIn questo campionato il pareggio per 0-0 non da punti, equivalendo di fatto ad una sconfitta per entrambe le squadre"}
{"id": "3497126", "revid": "599013", "url": "https://it.wikipedia.org/wiki?curid=3497126", "title": "Erdal Ko\u015fan", "text": ""}
{"id": "3497128", "revid": "287204", "url": "https://it.wikipedia.org/wiki?curid=3497128", "title": "Erdal Kosan", "text": ""}
{"id": "3497129", "revid": "282579", "url": "https://it.wikipedia.org/wiki?curid=3497129", "title": "Terza e quarta battaglia dell'Isola di Savo", "text": ""}
{"id": "3497130", "revid": "767487", "url": "https://it.wikipedia.org/wiki?curid=3497130", "title": "\u00d6mer Saybir", "text": ""}
{"id": "3497131", "revid": "287204", "url": "https://it.wikipedia.org/wiki?curid=3497131", "title": "Omer Saybir", "text": ""}
{"id": "3497133", "revid": "767487", "url": "https://it.wikipedia.org/wiki?curid=3497133", "title": "Sherlock Holmes (film 1922)", "text": "Sherlock Holmes \u00e8 un film del 1922 diretto da Albert Parker. Fu il film d'esordio di Roland Young e di William Powell.\nBasato sulla commedia \"Sherlock Holmes\" di William Gillette andata in scena a New York il 6 novembre 1899 e sui personaggi creati da Sir Arthur Conan Doyle.\nRitenuto perduto per decenni, \u00e8 stato riscoperto a met\u00e0 degli anni '70 e restaurato dalla George Eastman House.\nTrama.\nUn giovane Sherlock Holmes si trova fronte a fronte con l'acerrimo nemico, il professor Moriarty, mentre cerca di risolvere un crimine che coinvolge un principe ricattato, studente di Cambridge.\nProduzione.\nIl film fu prodotto da F.J. Godsol (produttore esecutivo Samuel Goldwyn per la Goldwyn Pictures Corporation e venne girato a Londra. Secondo le riviste dell'epoca, le riprese degli esterni furono effettuate in Inghilterra, a Londra e a Hampton Court, e in Svizzera, mentre gli interni furono completati a New York.\nDistribuzione.\nDistribuito negli Stati Uniti dalla Goldwyn Pictures Corporation, il film usc\u00ec in sala il 7 marzo 1922. Nel Regno Unito, il film usc\u00ec con il titolo \"Moriarty\".\nCopia del film - un positivo incompleto a 35\u00a0mm, approssimativamente di 50 minuti - viene conservata all'International Museum of Photography and Film at George Eastman House. Il 7 luglio 2009, il film \u00e8 stato distribuito in DVD dalla Kino International.\nIl film venne considerato perduto per decenni. Negli anni '70 venne ritrovato ed una prima macchinosa ricostruzione curata da Kevin Brownlow e William K. Everson avvenne nel 1975, con la collaborazione dello stesso Albert Parker: venne utilizzata la copia positiva incompleta conservata presso la Eastman House ed alcuni rotoli negativi da poco ritrovati. Con la riscoperta di altri elementi la Eastman House effett\u00f2 una nuova ricostruzione nel 2001."}
{"id": "3497134", "revid": "1310927", "url": "https://it.wikipedia.org/wiki?curid=3497134", "title": "Evgenij Makeev", "text": "Carriera.\nClub.\nDebutta in Champions League il 15 settembre 2010, in Marsiglia-Spartak Mosca, terminata 0-1"}
{"id": "3497135", "revid": "834", "url": "https://it.wikipedia.org/wiki?curid=3497135", "title": "Youth Without Youth", "text": ""}
{"id": "3497140", "revid": "599013", "url": "https://it.wikipedia.org/wiki?curid=3497140", "title": "David Pope", "text": ""}
{"id": "3497145", "revid": "599013", "url": "https://it.wikipedia.org/wiki?curid=3497145", "title": "Ken Smith (cestista)", "text": ""}
{"id": "3497148", "revid": "247222", "url": "https://it.wikipedia.org/wiki?curid=3497148", "title": "Men from Earth", "text": "Men from Earth \u00e8 il quarto album del gruppo musicale The Ozark Mountain Daredevils, pubblicato dalla A&amp;M Records nel 1976. "}
{"id": "3497150", "revid": "247222", "url": "https://it.wikipedia.org/wiki?curid=3497150", "title": "Don't Look Down (The Ozark Mountain Daredevils)", "text": "Don't Look Down \u00e8 il quinto album del gruppo musicale The Ozark Mountain Daredevils, pubblicato dalla A&amp;M Records nel 1977. "}
{"id": "3497151", "revid": "599013", "url": "https://it.wikipedia.org/wiki?curid=3497151", "title": "Frank Russell", "text": "Mor\u00ec nel 2021, per complicazioni da Covid-19. Era fratello di Campy e Walker Russell e zio di Walker Russell jr."}
{"id": "3497153", "revid": "767487", "url": "https://it.wikipedia.org/wiki?curid=3497153", "title": "Rick Price", "text": "Price \u00e8 celebre soprattutto per il suo disco d'esordio \"Heaven Knows\" (1992), contenente la omonima power ballad (campione di vendite e multiplatino nel mondo), oltre che per un duo con Margaret Urlich nel brano \"Where Is the Love\"\nBiografia.\nGli esordi (1961-1992).\nRick Price nacque a Beaudesert, una cittadina nei pressi di Brisbane, nel Queensland, il 6 luglio 1961. Inizi\u00f2 a suonare all'et\u00e0 di nove anni esibendosi con la band di famiglia, gli \"Union Beau\". Riguardo al suo esordio, Price disse:\nA 18 anni Price fugg\u00ec a Sydney e continu\u00f2 a lavorare come musicista, suonando il basso con varie formazioni locali, talvolta dedicandosi a registrazioni in studio e piccoli tour. Durante la met\u00e0 degli anni ottanta, Rick si concentr\u00f2 maggiormente sul suo cantato. Il suo timbro inedito fu subito notato e nel 1988 fu invitato a cantare \"Celebration of a Nation\", brano composto per l\"'Australian Bicentenary\". Fu il primo passo verso la sua carriera solista.\nPrice inizi\u00f2 a scrivere il suo materiale sul finire degli anni'80.\nQuesto singolo fu dato alle stampe nel febbraio 1992, ottenendo numerosi passaggi radio e video e arrivando alla posizione numero 5 nazionale. Rimase inoltre per 20 settimane nella top 100 australiana.\n\"Heaven Knows\" (1992-1995).\nNel marzo 1992 fu pubblicato un secondo singolo, \"Heaven Knows\". Fu un altro brano da top 10 che divenne disco d'oro e fece da lancio definitivo alla carriera di Price. A maggio Rick Price fu invitato a suonare all'evento \"Wizard of Oz\" di Los Angeles, dove si esib\u00ec al fianco di Tina Arena e altri cantanti country. A giugno, il suo disco di debutto \"Heaven Knows\" fu pubblicato in Australia. Entr\u00f2 alla posizione numero 3 delle classifiche e rimase nella top 100 per tutta la restante parte dell'anno.\nAd agosto, \"Heaven Knows\" fu pubblicato in Germania, Italia, Norvegia, Svizzera, Regno Unito, Svezia, Paesi Bassi, Danimarca, Belgio, Grecia, Paesi Bassi, Israele, Thailandia, Malaysia, Indonesia, Singapore, Filippine, Portogallo e Finlandia; in gran parte di questi Paesi, il disco entr\u00f2 in classifica. A settembre Price part\u00ec per un tour australiano e poi per l'Europa, facendo oltre 100 interviste e 20 apparizioni televisive. A ottobre torn\u00f2 in Europa e poi fece 3 tappe in Asia.\nNel novembre 1992 ritorn\u00f2 in Australia dove vinse il premio \"Song of the Year Award\" con \"Heaven Knows\" agli \"APRA Awards\". Nel dicembre fu invitato in Germania per suonare durante un grande show televisivo. 36 ore dopo, era gi\u00e0 a Manila dove fece 6 apparizioni tv e 2 in radio. \"Heaven Knows\" fu primo in classifica per 4 settimane a Manila, mentre \"Not A Day Goes By\" si ferm\u00f2 alla Top 5. Nelle Filippine, \"Heaven Knows\" fu numero 1 in tutto novembre e dicembre, vendendo inoltre 250\u00a0000 copie in Asia.\nTra il gennaio e il febbraio 1993, Price si esib\u00ec ancora in un tour in Australia. Ad aprile fu nominato per 3 \"ARIA Awards\" e nella cerimonia si esib\u00ec nella reinterpretazione di Peter Allen \"Tenterfield Saddler\". A maggio suon\u00f2 lo stesso brano al Good Morning America, performance eseguita davanti a 5 milioni di persone.\nNel luglio 1993, \"Heaven Knows\" usc\u00ec in America e Canada, il tutto mentre Rick Price continuava ad esibirsi in Australia, in un tour di grande successo e accompagnato da continui sold out. Ad ottobre Rick suon\u00f2 nel Sud Est Asiatico, esibendosi in sette show in nove giorni, con biglietti tutti esauriti. Si esib\u00ec anche al \"Sentosa Music Festival\" di Singapore davanti a 15\u00a0000 persone, per poi volare in Corea.\nPrice prese parte ancora allo show 'Wizards of Oz' in Giappone, dopo aver vinto il premio \"Song of the Year\" con il brano \"Walk Away Renee\" e l\"'Album of the Year\" con \"Heaven Knows\" agli Australian Music Awards. In Giappone fu invece premiato con il \"1993 Australian Export Award\", a riconoscimento del suo successo internazionale. Nello stesso mese, prese vita il duo con la cantante australiana Margaret Urlich nel brano \"Where Is The Love\", singolo di notevole successo.\nA dicembre, Price fu invitato ai \"Singapore Music Awards\" come special guest. Vinse il \"Song of the Year\" con la canzone \"Heaven Knows\", prima di tornare in Australia per un altro tour, con tappa all'evento itinerante \"Carols by Candlelight\". Rick concluse l'anno vincendo il \"Advance Australia Foundation award\", a riconoscimento del contributo fatto per la crescita e il riconoscimento dell'Australia nel mondo.\nDurante il 1994 Price, fermo da tour, si prese una pausa, durante la quale inizi\u00f2 a scrivere i brani per il suo seguente album. Da settembre a dicembre 1994 fu occupato a registrare il suo nuovo disco in uno studio di registrazione di Melbourne."}
{"id": "3497155", "revid": "293377", "url": "https://it.wikipedia.org/wiki?curid=3497155", "title": "Luigi Sotgiu", "text": ""}
{"id": "3497159", "revid": "767487", "url": "https://it.wikipedia.org/wiki?curid=3497159", "title": "Genoa Cricket and Football Club 1945-1946", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1945-1946.\nStagione.\nAldo Mairano cede la guida del club ad Antonio Lorenzo; nel corso della stessa assemblea, tenutasi il 18 luglio 1945, la societ\u00e0 riassume l'antico nome di \"Genoa Cricket and Football Club\". A Lorenzo succederanno alla guida della societ\u00e0 Edoardo Pasteur e Giovanni Peragallo. \nMaglie.\nLa maglia per le partite casalinghe presentava i colori rossoblu.\nOrganigramma societario.\nArea direttiva\nArea tecnica"}
{"id": "3497161", "revid": "247222", "url": "https://it.wikipedia.org/wiki?curid=3497161", "title": "Mamma Mia (brano musicale)", "text": ""}
{"id": "3497164", "revid": "1310927", "url": "https://it.wikipedia.org/wiki?curid=3497164", "title": "A Republikanska futbolna grupa 1984-1985", "text": "La stagione 1985-1986 \u00e8 stata la sessantunesima edizione della A RFG, massimo livello del campionato bulgaro di calcio.\nAvvenimenti.\nAntefatti.\nFu modificato il sistema di assegnazione dei punti: in caso di pareggio per 0-0 nessuna delle due squadre avrebbe ottenuto un punto ciascuna, equivalendo di fatto a una sconfitta per entrambe.\nAvvenimenti.\nIl verdetto del campionato, inizialmente favorevole al Levski Sofia, fu modificato in seguito ad una rissa scatenatasi durante la finale di Coppa di Bulgaria tra il Levski e i rivali del CSKA Septemvriysko zname Sofia. La Federazione decise, in un primo momento, di chiudere entrambi i club e di assegnare il titolo al Trakia Plovdiv terza in classifica (permettendole di partecipare alla Coppa dei Campioni 1985-1986), salvo poi decidere di riammettere le squadre al campionato, sia pure con un nuovo nome.\nClassifica finale.\nLegenda:\nNote:"}
{"id": "3497165", "revid": "112983742", "url": "https://it.wikipedia.org/wiki?curid=3497165", "title": "Circe e i suoi amanti in un paesaggio", "text": "Circe e i suoi amanti in un paesaggio \u00e8 un dipinto a olio su tela (100,8x136,1\u00a0cm) di Dosso Dossi, databile al 1525 circa e conservato nella National Gallery of Art di Washington. Faceva parte della decorazione dei Camerini d'Alabastro di Alfonso d'Este a Ferrara.\nStoria.\nIl dipinto non faceva parte del fregio delle storie di Enea nei Camerini d'alabastro, per via delle dimensioni diverse, ma non \u00e8 improbabile che fosse nato, se non proprio per Alfonso I d'Este, sicuramente per qualcuno della corte ferrarese o comunque che ne apprezzava i particolari indirizzi artistici legati all'evocazione fantastica. Non a caso quel periodo coincide anche con la presenza a corte dell'Ariosto.\nPer avere notizie ufficiali sull'opera si deve risalire fino al XIX secolo, quando si trovava nelle collezioni londinesi di William Graham, prima di passare in vendita da Colnaghi. Fin\u00ec in una nuova collezione privata e nel 1927 fu acquistato dai Duveen Brothers che lo portarono negli Stati Uniti, dove fu, nel 1942, di Samuel H. Kress, che appena un anno dopo lo don\u00f2 alla galleria nazionale.\nDescrizione e stile.\nCirce, la maga che appare nell' \"Odissea\", si trova ai margini di un bosco ombroso, presso la riva di un laghetto o di un fiume. Essa \u00e8 nuda, coperta solo da un drappo verde sulla gamba sinistra. Col libro degli incantesimi lasciato in terra, si sta preparando a compiere un sortilegio: in mano infatti tiene una tabella dove sono scritte le formule magiche che essa dovr\u00e0 ripetere e trascrivere durante il rito. Sono accorsi attorno a lei una serie di animali suoi \"amanti\": le bestie erano infatti la tipica compagnia delle fattucchiere.\nSi vedono una spatola, un cerbiatto, un barbagianni, un rapace, un cervo, un levriero e un mastino accovacciato. A sinistra si apre un suggestivo paesaggio, fatto di qualche casetta immersa nel verde di alberi fronzuti, trattati come vaporosi batuffoli come tipico dello stile dell'artista."}
{"id": "3497169", "revid": "767487", "url": "https://it.wikipedia.org/wiki?curid=3497169", "title": "Al-Muwa\u1e6d\u1e6da\u02be", "text": "Al-Muwa\u1e6d\u1e6da\u02be () \u00e8 una delle prime raccolte di \"\u02bea\u1e25\u0101d\u012bth\", comprendente questioni relative alla legge islamica, compilata dall'Imam M\u0101lik ibn Anas. L'opera pi\u00f9 nota di M\u0101lik \u00e8 l'\"al-Muwa\u1e6d\u1e6da\u02be\", il primo esempio di raccolta comprendente \"\u1e25ad\u012bth\" e \"fiqh\". L'opera venne accolta con grandi lodi, tanto che Ab\u016b Bakr b. al-\u02bfArab\u012b disse: L'\"al-Muwa\u1e6d\u1e6da\u02be\" \u00e8 il primo impianto e il nucleo principale, mentre l'opera di al-Bukh\u0101r\u012b, il \"\u1e62a\u1e25\u012b\u1e25\", \u00e8 la seconda. Tutte le altre sono state costruite sulla base di queste due, come ad esempio fecero Muslim e al-Tirmidhi.\"\nDescrizione.\nSi considera che la giurisprudenza islamica sia nata sulla base delle raccolte di \"\u1e25ad\u012bth\", oltre che sul Corano. Tuttavia l'\"al-Muwa\u1e6d\u1e6da\u02be\" non \u00e8 semplicemente una collezione di \"\u1e25ad\u012bth\", perch\u00e9 molti dei precetti giuridici in esso contenuti non sono basati su tradizioni. Il libro parla di rituali, riti, costumi, tradizioni, norme e leggi del tempo del profeta Maometto.\nAutenticit\u00e0.\nL'Imam M\u0101lik compose il \"Muwa\u1e6d\u1e6da\u02be\" lungo l'arco di tempo di circa quarant'anni, tutti spesi a studiare il \"terreno ben battuto\" della gente di Medina. Il nome della sua opera significa anche che \u00e8 il libro \"molte volte concordato\" - i cui contenuti il popolo di Medina aveva approvato all'unanimit\u00e0. La sua posizione elevata \u00e8 tale che la gente di ogni scuola di \"fiqh\" e tutti gli imam sono d'accordo sull'autenticit\u00e0 dei \"\u1e25ad\u012bth\" contenuti nel capolavoro di M\u0101lik.\nIl famoso giurisperito islamico, al-Sh\u0101fi\u02bf\u012b disse: \"Non c'\u00e8 sulla faccia della terra un libro - dopo il libro di Allah \u2013 che sia pi\u00f9 autentico del libro di M\u0101lik\".\nComposizione dell\"'al-Muwa\u1e6d\u1e6da\u02be\".\nL\"'al-Muwa\u1e6d\u1e6da\u02be\" \u00e8 costituito da circa 1.720 \"\u1e25ad\u012bth\", cos\u00ec suddivisi:\nCommenti sull\"'al-Muwa\u1e6d\u1e6da\u02be\".\nData l'importanza dell\"'al-Muwa\u1e6d\u1e6da\u02be\" per i musulmani sunniti, esso \u00e8 stato spesso accompagnato da commenti, per la maggior parte, ma non esclusivamente, da allievi di M\u0101lik b. Anas."}
{"id": "3497173", "revid": "767487", "url": "https://it.wikipedia.org/wiki?curid=3497173", "title": "Miami (film 1924)", "text": "Miami \u00e8 un film muto del 1924 diretto da Alan Crosland. Prodotto dalla Tilford, aveva come interpreti Betty Compson, Lawford Davidson, Hedda Hopper, J. Barney Sherry, Lucy Fox, Benjamin F. Finney Jr.\nTrama.\nRagazza dell'et\u00e0 del jazz, Joan Bruce \u00e8 la regina delle notti di Miami. Tra i suoi ammiratori, Ranson Tate, un tipo poco raccomandabile che ha lasciato la moglie, e Grant North, un giovanotto che la ignora finch\u00e9 non la salva dall'annegare. Ne salver\u00e0 anche la reputazione, messa in pericolo dal losco Tate.\nProduzione.\nIl film fu prodotto dalla Tilford Cinema Corporation, una compagnia che oper\u00f2 solo nel 1924, producendo in tutto tre film, di cui \"Miami\" \u00e8 il primo.\nDistribuzione.\nIl copyright del film, richiesto dalla Tilford Cinema Corp., fu registrato il 27 aprile 1924 con il numero LP20298.\nDistribuito negli Stati Uniti dalla W.W. Hodkinson, usc\u00ec in sala il 27 aprile 1924. In Finlandia, fu distribuito il 15 marzo 1926.\nNon si conoscono copie ancora esistenti della pellicola che viene considerata presumibilmente perduta."}
{"id": "3497182", "revid": "1421057", "url": "https://it.wikipedia.org/wiki?curid=3497182", "title": "Ragni fritti", "text": "I ragni fritti sono una specialit\u00e0 culinaria locale cambogiana. Si possono trovare anche in diverse zone del paese, come ad esempio nella capitale Phnom Penh, ma a Skuon, una cittadina commerciale a 75\u00a0km dalla capitale, \u00e8 il luogo dove sono maggiormente popolari.\nDescrizione.\nI ragni vengono allevati in buchi nel terreno in villaggi nella zona a nord di Skuon o sono catturati nelle foreste circostanti, quindi fritti nell'olio. Non \u00e8 chiaro quando quest'usanza sia cominciata. Alcuni hanno suggerito che la popolazione possa aver iniziato a mangiare ragni per fame e disperazione durante i durissimi anni del dominio dei Khmer rossi, quando la carestia era all'ordine del giorno, anche se risulta che il nome popolare di questi ragni abbia un significato simile a \"ragno commestibile\" almeno dall'inizio del ventesimo secolo.\nI ragni utilizzati sono una specie di tarantola chiamata \"a-ping\" in khmer ed hanno circa la dimensione del palmo di una mano umana. L'autore di un libro di viaggi li ha identificati come l\"'Haplopelma albostriatum\", conosciuto anche come \"tarantola striata thailandese\". La popolarit\u00e0 del piatto tuttavia \u00e8 un fenomeno piuttosto recente ed \u00e8 iniziata davvero verso gli anni novanta. Lo stesso autore fornisce dettagli sulla ricetta: i ragni vengono messi in una mistura di glutammato monosodico, zucchero e sale, nell'olio vengono fatti friggere spicchi di aglio schiacciati finch\u00e9 l'olio non ne assume l'aroma, quindi vi si gettano i ragni vivi e li si frigge insieme all'aglio finch\u00e9 \u00able zampe non sono quasi completamente irrigidite, mentre al contempo i contenuti dell'addome non stanno ancora colando all'esterno\u00bb.\nIl sapore \u00e8 stato descritto come piuttosto delicato, simile a \u00abuna via di mezzo tra il pollo e il merluzzo\u00bb, mentre si avverte il contrasto di consistenza tra l'esterno croccante e l'interno tenero. Le zampe contengono poca carne, mentre la testa e il corpo hanno al loro interno una carne bianca e delicata. Tuttavia molti non gradiscono l'addome in quanto contiene una sorta di impasto marrone composto dai vari organi dell'animale, le sue uova e i suoi escrementi e raccomandano di non mangiarlo; al contrario altri lo considerano una vera prelibatezza."}
{"id": "3497184", "revid": "1305772", "url": "https://it.wikipedia.org/wiki?curid=3497184", "title": "Commiato di Cristo dalla madre", "text": ""}
{"id": "3497189", "revid": "1652635", "url": "https://it.wikipedia.org/wiki?curid=3497189", "title": "Giovanni Ferrero (imprenditore 1964)", "text": "Biografia.\nSecondogenito di Maria Franca Fissolo (1939) e dell'industriale Michele Ferrero (1925-2015), nel 1975 si trasferisce con la famiglia a Bruxelles dove studia alla scuola europea. Studia poi marketing negli Stati Uniti e rientra in Europa per occuparsi dell'azienda familiare. Nel 1997 diventa amministratore delegato della holding congiuntamente a suo fratello Pietro.\nNell'aprile 2011, dopo la morte di Pietro in Sudafrica a 47 anni, Giovanni diventa l'unico amministratore delegato della societ\u00e0, della quale suo padre Michele resta presidente fino alla morte, avvenuta nel 2015 all'et\u00e0 di 89 anni."}
{"id": "3497199", "revid": "767487", "url": "https://it.wikipedia.org/wiki?curid=3497199", "title": "Jos\u00e9 Gregorio Su\u00e1rez", "text": " Partecip\u00f2 alle lotte rivoluzionarie in Uruguay militando tra i \"colorados\" liberisti. Noto con il soprannome di \"Goyo Jeta\", gli si attribuisce la feroce repressione seguita alla battaglia di Paysand\u00fa, nella quale ordin\u00f2 l'esecuzione senza processo del capo dei \"blancos\" Leandro G\u00f3mez.\nBiografia.\nNato nel 1813, Jos\u00e9 Gregorio Su\u00e1rez entr\u00f2 nell'esercito di Fructuoso Rivera che si oppose a Juan Manuel de Rosas, partecipando alle sconfitte militari di Arroyo Grande e di India Muerta.\nNel 1863 appoggi\u00f2 la sollevazione di Venancio Flores contro il presidente Bernardo Prudencio Berro. In questa fase della guerra civile Su\u00e1rez, aiutato da truppe e navi da guerra brasiliane, strinse d'assedio la citt\u00e0 di Paysand\u00fa, ottenendone la resa il 2 gennaio 1865; fu quindi ritenuto responsabile della fucilazione senza processo del comandante delle forze assediate, il generale Leandro G\u00f3mez.\nCon il grado di generale partecip\u00f2 in seguito alla guerra della Triplice Alleanza, distinguendosi nelle battaglie di Yatay e di Estero Bellaco.\nMinistro della guerra per il presidente Lorenzo Battle, contrast\u00f2 la rivolta di Timoteo Aparicio sconfiggendolo nella battaglia di Sauce del 25 dicembre 1870."}
{"id": "3497204", "revid": "443105", "url": "https://it.wikipedia.org/wiki?curid=3497204", "title": "Gregorio Su\u00e1rez", "text": ""}
{"id": "3497210", "revid": "1525897", "url": "https://it.wikipedia.org/wiki?curid=3497210", "title": "Matrimonio mistico di santa Caterina d'Alessandria e santi", "text": "Il Matrimonio mistico di santa Caterina d'Alessandria e santi \u00e8 un dipinto a olio su tavola (27,8x21,3\u00a0cm) di Correggio, databile al 1510-1511 circa e conservato nella National Gallery of Art di Washington.\nStoria.\nL'opera \u00e8 nota da quando si trovava nelle collezioni ferraresi del conte Giovanni Battista Costabili Containi (m. 1841), i cui eredi la tennero almeno fino al 1858. Nel 1877 \u00e8 segnalata nelle propriet\u00e0 del dottor Gustavo Frizzoni a Milano, passando poi per varie eredit\u00e0. Negli anni trenta fu acquistata dall'ingegner Bonomi da Alessandro Contini Bonacossi, il quale la vendette a Samuel H. Kress nel 1932, venendo donata al museo statunitense nel 1939.\nL'attribuzione al Correggio risale gi\u00e0 a Giovanni Morelli, che vide l'opera nel 1875 ancora a Ferrara, dove peraltro altri studiosi locali si erano gi\u00e0 espressi sull'autografia dell'artista nella fase giovanile. Gi\u00e0 dal tardo Ottocento sono ricordati danni alla superficie pittorica, in particolare nel mantello, nel volto della Vergine e in quello di sant'Anna, che tuttavia non ne impediscono una piacevole fruizione.\nDescrizione e stile.\nIn una stanza ombrosa si trova il trono di Maria che, con alle spalle sant'Anna nella posizione della Metterza, porge il Bambino verso santa Caterina d'Alessandria, inginocchiata a sinistra e riconoscibile per la corona appoggiata in terra, la spada e la ruota dentata rotta, quest'ultima dipinta con pennellate veloci e sicure. La santa sta per essere sposata misticamente dal bambino Ges\u00f9, che le tiene l'anulare della mano destra per infilarvi l'anello, un'iconografia in uso fin dal medioevo, che simboleggia la dedizione perpetua alla verginit\u00e0 della ex-principessa, in cui si potevano riconoscere tutte le donne che prendevano i voti o che comunque si ispiravano a una continenza coniugale di tipo cristiano.\nAi lati assistono alla scena con trepidante attesa san Francesco e san Domenico, probabilmente legati a richieste esplicite del committente. I toni bruni della tradizione lombarda sono ravvivati da sprazzi di colore, come le vesti delle sante o la ghirlanda di foglie, fiori e frutta che decora il trono, un motivo appreso dal Mantegna. Alla cultura antiquaria mantovana rimanda anche il bassorilievo ai piedi del trono, che imita una gemma antica, e che ritrae la \"Decapitazione di santa Caterina\". I panneggi sono ancora rigidi, confermando una datazione alla prima fase giovanile dell'artista. Altri decori dorati del trono, con due angeli che reggono un clipeo a mo' di aureola dietro sant'Anna, e l'intensa trepidazione emotiva dei personaggi ne fanno un'opera di estrema preziosit\u00e0, nonostante le piccole dimensioni.\nAlcuni dettagli fanno di questa piccola opera il precedente pi\u00f9 diretto di alcune soluzioni della grande \"Madonna di San Francesco\", quali la posa di san Francesco col ginocchio sinistro che sporge dalla tunica, riproposta poi nel sant'Antonio da Padova dell'altro lavoro, e il monocromo alla base del trono della Vergine."}
{"id": "3497211", "revid": "767487", "url": "https://it.wikipedia.org/wiki?curid=3497211", "title": "Los Albaricoques", "text": "Los Albaricoques \u00e8 un piccolo centro della Spagna di circa 200 abitanti nella regione autonoma dell'Andalusia ed appartenente al municipio di N\u00edjar (Almer\u00eda) nei pressi del parco naturale della Sierra de Cabo de Gata, noto quale suggestiva location di numerosi film del genere spaghetti-western tra i quali le pellicole cult di \"Per un pugno di dollari\", \"Per qualche dollaro in pi\u00f9\", \"Il buono, il brutto, il cattivo\" e \"Tepepa\"."}
{"id": "3497214", "revid": "599013", "url": "https://it.wikipedia.org/wiki?curid=3497214", "title": "Josef Majer", "text": ""}
{"id": "3497215", "revid": "125436653", "url": "https://it.wikipedia.org/wiki?curid=3497215", "title": "Genoa-Rappresentanza Torino", "text": "L'amichevole Genoa-Rappresentanza Torino \u00e8 considerata da molti come la prima partita di calcio in Italia tra giocatori di squadre diverse. In realt\u00e0, tale definizione non tiene conto di vari incontri svoltisi precedentemente, come i \"match\" dei campionati di calcio 1896 e 1897 patrocinati dalla Federginnastica e amichevoli varie tra cui una partita disputatasi nel 1894 ad Alessandria fra una compagine locale e il , la sfida del 18 settembre 1895 tenutasi a Roma fra la Societ\u00e0 Udinese di Ginnastica e Scherma e la Societ\u00e0 Rodigina di Ginnastica Unione e Forza e un triangolare del 1\u00ba novembre 1897 fra , e .\nLa sfida, giocata a Genova il giorno dell'epifania del 1898, vide il Genoa scontrarsi con una selezione formata da calciatori dell'Internazionale Torino e del Football Club Torinese, a cui si un\u00ec il genoano Fausto Ghigliotti. Venne designato come arbitro il reverendo Richard L. Douglas e l'esibizione si gioc\u00f2 al Campo sportivo di Ponte Carrega di Genova alla presenza di 154 spettatori paganti e di 208 totali.\nSpese per la partita.\nSpese per l'organizzazione dell'amichevole come sono riportate nel libro paga dell'epoca sono cos\u00ec suddivise:\nIl biglietto costava 1 lira e 50 centesimi i soci, 1 lira anche per l'affitto di una sedia e invece a carico degli atleti erano divise, albergo e trasferta con tram a cavalli a carico.\nCuriosit\u00e0.\nL'incontro fu visto da un giovanissimo Vittorio Pozzo, allora tifoso del e futuro allenatore della Nazionale. Per poter assistere all'incontro Pozzo vendette alcuni libri di latino."}
{"id": "3497218", "revid": "599013", "url": "https://it.wikipedia.org/wiki?curid=3497218", "title": "Alois Jaro\u0161", "text": ""}
{"id": "3497221", "revid": "408977", "url": "https://it.wikipedia.org/wiki?curid=3497221", "title": "Digital delivery", "text": ""}
{"id": "3497224", "revid": "287204", "url": "https://it.wikipedia.org/wiki?curid=3497224", "title": "Rudolf Kucera", "text": ""}
{"id": "3497227", "revid": "599013", "url": "https://it.wikipedia.org/wiki?curid=3497227", "title": "Anton\u00edn Ku\u010dera", "text": ""}
{"id": "3497228", "revid": "228587", "url": "https://it.wikipedia.org/wiki?curid=3497228", "title": "Introitus - Exodus", "text": "Introitus - Exodus \u00e8 una composizione per organo solista e orchestra del 1976 del compositore tedesco G\u00fcnter Bialas.\nOrganico e prima esecuzione.\n\"Introitus - Exodus\" \u00e8 scritta per organo solista e orchestra formata da ottavino, 2 flauti, 2 oboi, 2 clarinetti, 2 fagotti (il secondo anche controfagotto), 4 corni, 3 trombe, 3 tromboni, tuba, timpani, 3 percussionisti, arpa e archi. La prima esecuzione \u00e8 avvenuta il 13 giugno 1976 durante la venticinquesima settimana internazionale dell'organo (\"25. Internationale Orgelwoche N\u00fcrnberg\") di Norimberga con all'organo Edgar Krapp e Rafael Kubel\u00edk alla testa della Symphonieorchester des Bayerischen Rundfunks.\nDescrizione dell'opera.\n\"Introitus - Exodus\" \u00e8 un'opera rappresentativa dell'estetica di Bialas, basata sulla riconciliazione tra le idee della musica a programma e quelle della musica pura. La chiarezza della forma e il messaggio dell'autore non rimangono distinti, ma si condizionano mutualmente. Il confronto dell'opera con il poema sinfonico \"Morte e trasfigurazione\" di Richard Strauss, per certi versi affine, mostra chiaramente le idee del compositore. Mentre Strauss cerca di rappresentare un destino individuale, sebbene trascendente nel finale del poema, Bialas vuole con \"Introitus - Exodus\" rappresentare l'idea stessa della vita nelle sue fasi primarie: ingresso (\"introitus\"), realizzazione (nella seconda sezione affidata all'organo solo) e uscita (\"exodus\"), sebbene l'ascoltatore non sia tenuto in alcun modo a conoscere prima un programma. Lo stesso autore spiega cos\u00ec la sua opera: \"\"Introitus\" e \"Exodus\" significano quello che vuol dire la loro traduzione letterale: \"ingresso\" e \"uscita\". Ci \u00e8 familiare l'introito, che ha lo scopo di dare inizio a una celebrazione, mentre nella tragedia greca l'exodos \u00e8 l'uscita del coro dalla scena. Entrambi sono rituali, ed \u00e8 questa l'idea che voglio trasmettere all'ascoltatore\".\nL'opera si articola in tre macrosezioni: \"Introitus\", \"Interludium\" e \"Exodus\".\n\"Introitus\".\n\"Introitus\" inizia con una figura all'unisono degli archi, dei fagotti e degli ottoni: un sol in levare di un sedicesimo legato a un la tenuto. Non casualmente tale figurazione \u00e8 il prototipo dell'incipit di una salmodia e fa dunque evidente riferimento al canto piano. In un certo asenso annuncia l'inizio di un rito laico incentrato sulla vita e la morte. Tuttavia, come osserva lo stesso Bialas, \"entrare significa superare una resistenza: ogni avanzamento provoca una reazione\". Sono due i modi in cui la coppia resistenza/reazione si manifesta in \"Introitus\": per prima cosa l'inpulso iniziale \u00e8 seguito da un opposto processo di stagnazione centrato fin dall'inizio intorno alla nota la. Seguono poi delle figurazioni onomatopeiche alternate tra vari gruppi di strumenti in forma di cluster intorno alla nota la impedendo il progresso del brano. Le prime dodici battute sottolineano dunque, attraverso la coppia resistenza/reazione, lo sforzo dell'ingresso nella vita. I due elementi contrapposti creano dunque una tensione dialettica in cui nessuno stile assume una predominanza. A partire dalla battuta 157, la nota la, il centro tonale chiaramente stabilito fino a quel momento, serve da pivot per realizzare una sorta di movimento a pendolo che porta al si una nona sopra. Questa figurazione significa vita e ha la funzione di creare un legame con la seconda macrosezione, \"Interludium\", la quale, a sua volta, termina con un movimento analogo. La prima sezione \u00e8 dunque non conclusiva e porta senza soluzione di continuit\u00e0 alla seconda, per organo solo.\n\"Interludium\".\n\"Interludium\" \u00e8 a tutti gli effetti una rapsodia, sia per la sua forma libera che per il suo stile improvvisativo. Il compositore ha descritto la sua funzione come \"un modo per sviluppare il materiale sonoro, per prepararne di nuovo, per separare le sezioni e per dare al solista la possibilit\u00e0 di esprimersi\". In un certo senso si pu\u00f2 dire che la vita si rivela un \"interludio\" tra nascita e morte.\n\"Exodus\".\nLa fatica della nascita \u00e8 seguita da un'implacabile discesa: \"ogni uscita implica l'uso della forza\". Questa uscita forzata \u00e8 immediatamente evidente nell'attacco della terza sezione, \"Exodus\". Lo sviluppo dell'opera \u00e8 ora costantemente dominato da figurazioni discendenti guidate dal rullo dei timpani, lontana reminiscenza della figura retorica della catabasi. Le forze tendenti verso il basso sommergono e infine assorbono le note prolungate e la sonorit\u00e0 degli altri gruppi strumentali. Queste note lunghe hanno una funzione di stabilizzazione e sembrano concentrare tutto il loro sforzo nel tentativo di non essere completamente cancellate. A partire dalla battuta 19 inizia un crescendo di dimensioni apocalittiche sopra un ritmo di marcia. Nuovo materiale sonoro e nuove figurazioni vengono aggiunte strato su strato, creando un'impressione di un impetuoso lamento. Si raggiunge dunque la climax, seguita da un graduale processo di disintegrazione. Ci\u00f2 che rimane \u00e8 un lungo ostinato sempre presente in secondo piano e che, da battuta 156, sospinge la musica verso il maelstrom di una marcia funebre che riporta all'originaria nota la di \"Introitus\". Si potrebbe dire allora che questa nota forma l'\"anima\" del brano che, come scrive Bialas, \"termina su questa nota che sentiamo riverberare nei timpani ancora molto tempo dopo che tutti gli altri strumenti sono rimasti silenziosi\"."}
{"id": "3497230", "revid": "339392", "url": "https://it.wikipedia.org/wiki?curid=3497230", "title": "WWE Saturday Night's Main Event", "text": ""}
{"id": "3497232", "revid": "287204", "url": "https://it.wikipedia.org/wiki?curid=3497232", "title": "Battle royal", "text": ""}
{"id": "3497235", "revid": "621682", "url": "https://it.wikipedia.org/wiki?curid=3497235", "title": "Jaros", "text": ""}
{"id": "3497236", "revid": "305330", "url": "https://it.wikipedia.org/wiki?curid=3497236", "title": "Classic Rock (rivista)", "text": "Classic Rock \u00e8 una rivista britannica dedicata alla musica rock, pubblicata da Future, che \u00e8 anche responsabile delle pubblicazioni \"gemelle\" \"Metal Hammer\" e \"Prog\". Sebbene si concentri principalmente sulle band chiave dagli anni '60 ai primi anni '90, la rivista include anche articoli e recensioni di artisti contemporanei e nuove band che ritiene degne di nota.\nNel dicembre 2012 fu poi fondata la versione italiana della rivista con il nome di \"Classic Rock Lifestyle\".\nStoria.\n\"Classic Rock\" inizi\u00f2 le pubblicazione nel 1998 come pubblicazione saltuaria della Future plc, per divenire in seguito una delle riviste di musica pi\u00f9 vendute nel Regno Unito. Nel settembre 2010 ha pubblicato il suo 150\u00b0 numero.\nL'ex proprietario TeamRock ha acquistato Metal Hammer, Prog e Classic Rock da Future nel 2013. Il 19 dicembre 2016, TeamRock ha chiamato gli amministratori con la perdita di 73 posti di lavoro, dopo aver incontrato difficolt\u00e0 finanziarie, e ha sospeso la pubblicazione di tutti e tre i titoli. L'8 gennaio 2017, Classic Rock, insieme alle riviste gemelle Metal Hammer e Prog, sono state acquistate dai precedenti proprietari Future Publishing per \u00a3 800.000 che ne hanno ripreso la pubblicazione.\nIl 27 marzo 2018, la famiglia delle riviste di musicali di Future, tra cui Classic Rock, hanno cambiato marchio e furono comprese tutte sotto il nome \"Louder\" (noto anche come \"Louder Sound\").\nRoll of Honour Awards.\nNel 2004 la rivista \"Classic Rock\" istitu\u00ec il Classic Rock Roll of Honor Awards. I vincitori dei premi vengono scelti da un apposito comitato di esperti e votati dai lettori della rivista. I vincitori vengono annunciati annualmente all'interno di una apposita manifestazione e presentati nella rivista."}
{"id": "3497237", "revid": "6923", "url": "https://it.wikipedia.org/wiki?curid=3497237", "title": "Zahir (arrampicata)", "text": "Zahir \u00e8 una via lunga di arrampicata sportiva in Wendenst\u00f6cke, Svizzera, aperta dagli svizzeri Iwan Wolf e Gunter Habersatter tra il 1996 e il 2004 e liberata dagli stessi nel 2006.\n\u00c8 la via lunga d'arrampicata pi\u00f9 difficile di tutto il Wendenst\u00f6cke e una delle pi\u00f9 impegnative delle Alpi, con un tiro di grado 8b+ e difficolt\u00e0 obbligatoria di 7c.\nLa via.\nLa via si trova sul pilastro Dom, dieci metri a destra della via Jednicka.\nZahir.\nDurante la seconda salita J\u00f6rg Andreas e Felix Neum\u00e4rker hanno allungato il terzo tiro, proponendo una variante che porta il grado da 8b+ a 8c. La via modificata \u00e8 stata chiamata \"Zahir+\"."}
{"id": "3497238", "revid": "110157", "url": "https://it.wikipedia.org/wiki?curid=3497238", "title": "Nessuna telefonata sfugge al cielo. Piccole storie notturne", "text": "Nessuna telefonata sfugge al cielo \u00e8 una raccolta di 25 racconti brevi del saggista Paolo Lagazzi pubblicato a Torino nel 2011 dall'editore Nino Aragno.\nIl narratore delle storie \u00e8 il dio Ermes che ai tempi degli antichi Greci e Romani proteggeva e sorvegliava tutto quanto vi era di pi\u00f9 ambiguo, dai luoghi di confine e passaggio, ai ladri che rimanevano nell'ombra in agguato e a coloro che indagavano e studiavano tutto quello che era occulto."}
{"id": "3497243", "revid": "1543377", "url": "https://it.wikipedia.org/wiki?curid=3497243", "title": "Kensington Market (Londra)", "text": "Kensington Market \u00e8 stato un mercato coperto di tre piani nella zona di Kensington a Londra, Inghilterra.\nStoria.\nNegli anni sessanta e settanta era un luogo molto frequentato da hippy e boh\u00e8mienne. Prima che i Queen avessero successo, Freddie Mercury e Roger Taylor avevano qui una bancarella. L'edificio \u00e8 rimasto abbandonato per anni dopo la sua chiusura e venne demolito nel 2001. Un negozio PC World si trova ora nel luogo dell'ex-mercato."}
{"id": "3497248", "revid": "1573940", "url": "https://it.wikipedia.org/wiki?curid=3497248", "title": "Spilosoma lineata", "text": "Spilosoma lineata , \u00e8 un lepidottero appartenente alla famiglia Erebidae, diffuso in Africa occidentale e meridionale.\nDescrizione.\nAdulto.\nL'ala anteriore \u00e8 di un bianco candido, con venature nere molto marcate, tranne alivello costale.\nL'ala posteriore \u00e8 color crema, tendente al giallognolo, leggermente pi\u00f9 ombreggiata tra l'angolo anale e il margine interno; le nervature non sono marcate come nell'ala anteriore.\nIl torace \u00e8 lievemente peloso e di colore biancastro.\nL'addome \u00e8 arancio-rossastro, con una linea longitudinale di macchie puntiformi nere, a livello dorsale; la parte ventrale appare biancastra.\nLe antenne sono nere e filiformi, non uncinate alle estremit\u00e0. I palpi sono neri nella parte superiore, e gialli in quella inferiore\nNelle zampe, le coxe ed i femori del paio anteriore sono arancioni, mentre tibie e tarsi sono neri.\nL'apertura alare del maschio raggiunge i 36\u00a0mm, quella della femmina \u00e8 di 42\u00a0mm.\nUova.\nLe uova sono sferiche, verdognole, e vengono deposte in piccoli gruppi formati da file ordinate.\nLarva.\nI bruchi sono cilindrici e, specie negli stadi finali dello sviluppo, ricoperti da una fitta peluria scura. Possono avere comportamento gregario, per lo meno durante le prime fasi di vita.\nPupa.\nLa crisalide \u00e8 marroncina, liscia e alquanto tozza, con un cremaster non molto sviluppato.\nDistribuzione e habitat.\nL'areale della specie comprende il Kenya, il Malawi, la Tanzania, l'Angola e il Sudafrica (\"locus typicus\": Natal).\nL'habitat preferenziale \u00e8 rappresentato da zone boschive, macchie a vegetazione mista e giardini.\nBiologia.\nAlimentazione.\nI bruchi sono polifagi e si alimentano su foglie di svariati generi e specie tra cui:\nTassonomia.\nSottospecie.\nNon sono state riportate sottospecie.\nSinonimi.\nSono stati descritti cinque sinonimi:"}
{"id": "3497251", "revid": "606039", "url": "https://it.wikipedia.org/wiki?curid=3497251", "title": "Aloa simplex", "text": ""}
{"id": "3497252", "revid": "606039", "url": "https://it.wikipedia.org/wiki?curid=3497252", "title": "Diacrisia lineata", "text": ""}
{"id": "3497253", "revid": "606039", "url": "https://it.wikipedia.org/wiki?curid=3497253", "title": "Saenura alba", "text": ""}
{"id": "3497254", "revid": "606039", "url": "https://it.wikipedia.org/wiki?curid=3497254", "title": "Spilarctia puella", "text": ""}
{"id": "3497258", "revid": "339392", "url": "https://it.wikipedia.org/wiki?curid=3497258", "title": "Yad Eliyahu Arena", "text": ""}
{"id": "3497264", "revid": "767487", "url": "https://it.wikipedia.org/wiki?curid=3497264", "title": "Accerchiati", "text": "Accerchiati (\"Hostile Intent\") \u00e8 un film del 1997 diretto da Jonathan Heap.\nTrama.\nUn gruppo di scienziati, dopo aver progettato e sviluppato un nuovo software in grado di resistere a qualsiasi attacco informatico, decide di prendersi un fine settimana di riposo e svago, recandosi in una foresta per una partita di softair a vernice rossa. Il gruppo viene per\u00f2 presto attaccato ed accerchiato nei boschi da una squadra di mercenari equipaggiati con armi da fuoco vere, disposti a tutto per ottenere il progetto del software appena inventato."}
{"id": "3497265", "revid": "2063781", "url": "https://it.wikipedia.org/wiki?curid=3497265", "title": "Unicamerale", "text": "Un alfabeto unicamerale o unicase ha la caratteristica di non avere lettere maiuscole o minuscole. Gli alfabeti tamil, arabo, ungherese antico, ebraico, georgiano e hang\u016dl sono esempi di alfabeti unicamerali, mentre quelli latino, greco, cirillico e armeno hanno due possibili modi di scrittura per ogni lettera, come ad esempio B/b, \u0392/\u03b2, \u0411/\u0431, \u0532/\u0562.\nSi ritiene plausibile che tutti gli alfabeti con distinzione tra maiuscole e minuscole fossero all'origine unicamerali. L'alfabeto latino ad esempio consisteva inizialmente delle sole lettere maiuscole; fu solo nel Medioevo che entrarono nell'uso anche le lettere minuscole, derivate dalla scrittura corsiva che risultava pi\u00f9 rapida ed adatta per la scrittura a penna.\nL'alfabeto georgiano d'altro canto, fece il percorso opposto: dal periodo medievale che vedeva una scrittura maiuscola/minuscola per le lettere, fin\u00ec col divenire un alfabeto unicamerale. La forma ecclesiastica di scrittura dell'alfabeto georgiano, il Khutsuri, prevedeva l'utilizzo di un alfabeto maiuscolo, l'Asomtavruli (\u10d0\u10e1\u10dd\u10db\u10d7\u10d0\u10d5\u10e0\u10e3\u10da\u10d8), ed uno minuscolo, il Nusxuri (\u10dc\u10e3\u10e1\u10ee\u10e3\u10e0\u10d8); fu dall'evoluzione di quest'ultimo che si svilupp\u00f2 il Mkhedruli, l'alfabeto georgiano unicamerale utilizzato ai giorni nostri.\nUna versione unicamerale dell'alfabeto latino fu proposta da Michael Mann e David Dalby nel 1982, come variazione dellAlfabeto africano di riferimento sviluppato alla conferenza di Niamey, nel Niger, nel 1978; comunque questa versione non \u00e8 mai stata utilizzata in pratica.\nL'alfabeto fonetico internazionale utilizza unicamente lettere minuscole latine e greche, oltre ad alcune lettere maiuscole in scala, fatto che lo rende a tutti gli effetti un alfabeto unicamerale (sebbene non sia utilizzato come sistema di scrittura di alcuna lingua)."}
{"id": "3497267", "revid": "599013", "url": "https://it.wikipedia.org/wiki?curid=3497267", "title": "Saonda", "text": "Il Saonda \u00e8 un torrente che nasce presso Gubbio, scorre nel territorio comunale Eugubino bagnando la localit\u00e0 Ponte d'Assi, lambisce il territorio di Valfabbrica e sfocia alla destra del fiume Chiascio.\nStoria.\nPresso il torrente Saonda si trova il Castello di Colmollaro, dove secondo le cronache dell'epoca avrebbe alloggiato Dante Alighieri."}
{"id": "3497274", "revid": "287204", "url": "https://it.wikipedia.org/wiki?curid=3497274", "title": "Barka (disambigua)", "text": ""}
{"id": "3497276", "revid": "838137", "url": "https://it.wikipedia.org/wiki?curid=3497276", "title": "Barca (Eritrea)", "text": "B\u00e1rca, \u00e8 stata una provincia dell'Eritrea fino al 1996, quando il nuovo governo indipendente dell'Eritrea riorganizz\u00f2 tutte le province in sei regioni e B\u00e1rca venne divisa in quelle che oggi sono le regioni del Gasc-Barca e di Anseba. La sua capitale era Agordat."}
{"id": "3497277", "revid": "76437", "url": "https://it.wikipedia.org/wiki?curid=3497277", "title": "Barka (Eritrea)", "text": ""}
{"id": "3497280", "revid": "247222", "url": "https://it.wikipedia.org/wiki?curid=3497280", "title": "Super Trouper (brano musicale)", "text": ""}
{"id": "3497281", "revid": "247222", "url": "https://it.wikipedia.org/wiki?curid=3497281", "title": "Voulez-Vous (brano musicale)", "text": ""}
{"id": "3497282", "revid": "767487", "url": "https://it.wikipedia.org/wiki?curid=3497282", "title": "D\u00e9class\u00e9e", "text": "D\u00e9class\u00e9e \u00e8 un film del 1925 diretto da Robert G. Vignola.\nTra le comparse, non accreditato, una delle prime apparizioni sullo schermo di Clark Gable.\nTratto dal lavoro teatrale \"D\u00e9class\u00e9e\" di Zo\u00eb Akins, il film venne prodotto dalla stessa protagonista, l'attrice Corinne Griffith. Lo spettacolo di Broadway aveva come protagonista Ethel Barrymore.\nNel 1929, ne venne fatto il remake sonoro, \"Donna senza amore\" con Billie Dove, film diretto da Alexander Korda.\nTrama.\nHelen \u00e8 infelicemente sposata al brutale Sir Bruce Haden. La donna incontra il vero amore quando conosce Ned Thayer, il cognato della signora Leslie, una sua amica americana. Ma, conscia dei suoi doveri, Lady Helen scrive all'amato una lettera per chiedergli di partire. La lettera cade nelle mani della signora Leslie, che la usa per ricattare Ned, forzandolo a rendersi suo complice nel barare al gioco. Helen viene minacciata di rendere pubblica la sua relazione: il suo senso dell'onore ha la meglio e la signora Leslie viene denunciata. In seguito a ci\u00f2, Ned parte per l'Africa e sir Bruce chiede il divorzio dalla moglie, ritenendola infedele. Helen lascia il Regno Unito e parte per gli Stati Uniti. Qui, viene concupita da Rudolph Solomon, che vuole fare di lei la sua amante. Venuto a conoscenza dello scandaloso divorzio di Helen, Ned torna dall'Africa proprio quando la donna sta per cedere alle offerte di Salomon. All'ultimo momento, per\u00f2, Helen si pente e preferisce gettarsi sotto una macchina: Ned riesce a salvarla e Salomon, pentito, si mette da parte e lascia in pace i due innamorati che finalmente possono coronare il loro sogno.\nProduzione.\nIl film fu prodotto dalla Corinne Griffith Productions con Corinne Griffith produttore esecutivo. La compagnia fu attiva dal 1920 al 1927, producendo 13 film.\nDistribuzione.\nDistribuito dalla First National Pictures, il film usc\u00ec in sala il 12 aprile 1925. Una copia del film \u00e8 conservata al BFI, il British Film Institute, mentre un trailer del film si trova negli archivi della Library of Congress.\nData di uscita.\nIMDB\nAlias"}
{"id": "3497289", "revid": "287204", "url": "https://it.wikipedia.org/wiki?curid=3497289", "title": "Alois Jaros", "text": ""}
{"id": "3497292", "revid": "80339", "url": "https://it.wikipedia.org/wiki?curid=3497292", "title": "Bogoroditsk", "text": ""}
{"id": "3497295", "revid": "80339", "url": "https://it.wikipedia.org/wiki?curid=3497295", "title": "Yasnogorsk", "text": ""}
{"id": "3497296", "revid": "80339", "url": "https://it.wikipedia.org/wiki?curid=3497296", "title": "Bolokhovo", "text": ""}
{"id": "3497297", "revid": "80339", "url": "https://it.wikipedia.org/wiki?curid=3497297", "title": "Bolohovo", "text": ""}
{"id": "3497299", "revid": "287204", "url": "https://it.wikipedia.org/wiki?curid=3497299", "title": "Scekino", "text": ""}
{"id": "3497300", "revid": "80339", "url": "https://it.wikipedia.org/wiki?curid=3497300", "title": "Shchyokino", "text": ""}
{"id": "3497301", "revid": "10473", "url": "https://it.wikipedia.org/wiki?curid=3497301", "title": "Patrimonio indisponibile dello Stato", "text": ""}
{"id": "3497302", "revid": "80339", "url": "https://it.wikipedia.org/wiki?curid=3497302", "title": "Kireyevsk", "text": ""}
{"id": "3497304", "revid": "80339", "url": "https://it.wikipedia.org/wiki?curid=3497304", "title": "Uzlovaya", "text": ""}
{"id": "3497307", "revid": "287204", "url": "https://it.wikipedia.org/wiki?curid=3497307", "title": "Leon Semmeling", "text": ""}
{"id": "3497309", "revid": "1543377", "url": "https://it.wikipedia.org/wiki?curid=3497309", "title": "Felice da Mareto", "text": "Entrato nei Cappuccini, \u00e8 ordinato sacerdote nel 1930 a Roma. Segue poi corsi superiori di teologia all'Universit\u00e0 Gregoriana di Roma, laureandosi nel 1934 con la tesi \"Il Direttorio mistico del Padre Bernardo da Castelvetere 1708-1756\".\nTra la seconda met\u00e0 degli anni Trenta e la prima dei Quaranta, ricopre diversi incarichi (vicedirettore del Seminaro, istruttore dei novizi, Superiore) nelle province modenesi e reggiane, stabilendosi nel convento di Parma nel 1949. Storiografo e archivista, \u00e8 stato tra i fondatori della biblioteca \u201cAdeodato Turchi\u201d dei Cappuccini di Parma.\nLe sue opere principali sono la \"Bibliografia Generale delle Antiche Province Parmensi\" e l\"'Indice Analitico dell'Archivio Storico delle Province Parmensi\" (1974). In quest'ultima opera sono confluiti tutti i precedenti lavori di bibliografia\u00a0\u2013 riveduti, ampliati e corretti\u00a0\u2013 relativi al contesto parmense e piacentino.\nTra le altre pubblicazioni:\nA Parma gli \u00e8 intitolata \"via Padre Molga Felice da Mareto\", una strada che collega via Traversetolo con strada Argini, nei pressi della localit\u00e0 Pilastrello."}
{"id": "3497312", "revid": "40797154", "url": "https://it.wikipedia.org/wiki?curid=3497312", "title": "Prosimetrum", "text": ""}
{"id": "3497314", "revid": "599013", "url": "https://it.wikipedia.org/wiki?curid=3497314", "title": "Universal design", "text": "Universal Design, in italiano Progettazione Universale, con la variante correlata Progettazione per tutti (in Inglese Design for All), \u00e8 il termine internazionale con cui ci si riferisce a una metodologia progettuale di moderna concezione e ad ampio spettro che ha per obiettivo fondamentale la progettazione e la realizzazione di edifici, prodotti e ambienti che siano di per s\u00e9 accessibili a ogni categoria di persone, al di l\u00e0 dell'eventuale presenza di una condizione di disabilit\u00e0 (persone con disabilit\u00e0).\nIl termine \"Universal design\" \u00e8 stato coniato dall'architetto Ronald L. Mace della North Carolina State University assieme ad un gruppo di collaboratori, per descrivere il concetto di progettazione ideale di tutti i prodotti e gli ambienti artificiali, tali che siano piacevoli e fruibili per quanto possibile da chiunque, indipendentemente dall'et\u00e0, dalla capacit\u00e0 e/o dalla condizione sociale.\nL'\"Universal design\" \u00e8 emerso dai concetti, leggermente anteriori, di senza barriere (\"barrier-free\"), dal pi\u00f9 ampio movimento dell'accessibilit\u00e0 e dalla tecnologia adattiva e assistiva, cercando inoltre di fondere l'estetica a queste considerazioni di base. Mentre l'aspettativa di vita si alza e le scienze mediche migliorano il tasso di sopravvivenza dei pazienti con lesioni significative, malattie e difetti congeniti, vi \u00e8 in parallelo un crescente interesse per la progettazione universale. Ci sono molti settori in cui il design universale sta avendo una forte penetrazione di mercato, ma ci sono molti altri in cui non \u00e8 ancora stato adottato in ampia misura. Il design universale viene anche applicato alla progettazione della tecnologia, dell'istruzione, dei servizi, e del pi\u00f9 ampio spettro di prodotti e ambienti.\nEsempi comuni.\nUn esempio comune \u00e8 costituito dai cordoli ribassati o dalle rampe di accesso ai marciapiedi, che abbattono le barriere architettoniche e risultano essenziali per le persone su sedia a rotelle, ma che possono essere utilizzate anche da tutti. Piatti di ceramica di colori a contrasto con bordi alti che aiutano le persone con problemi visivi o di destrezza sono un altro esempio. Ci sono anche i mobili con ripiani estraibili, piani cucina ad altezze diverse per esaudire le diverse necessit\u00e0 e posture. Nel campo dei mezzi di trasporto pubblico del mondo, vi sono gli autobus a pianale ribassato che si abbassano per portarsi al livello del suolo ed eliminare il relativo \"gap\", o sono dotati di rampe di accesso piuttosto che di costosi sistemi montascale.\nI 7 principi di base.\nL'applicazione dei concetti ai principi dell'Universal design, secondo il Centro ricerche della University of North Carolina, considera i seguenti 7 principi fondamentali:\nQuesti principi sono pi\u00f9 ampi di quelli alla base della progettazione accessibile a tutti e di senza barriere e sono stati elaborati per essere applicati nel pi\u00f9 numero pi\u00f9 ampio possibile di settori, quindi dall'edilizia ai trasporti ma anche dall'informatica alle tecnologie, dall'ambiente di lavoro alle attivit\u00e0 turistiche e sportive e cos\u00ec via.\nStandard di progettazione.\nNegli Stati Uniti d'America nel 1961, \u00e8 stato pubblicato il primo standard di progettazione senza barriere denominato \"American National Standard A117.1\". \u00c8 stato il primo standard per presentare i criteri per la progettazione di strutture e programmi per l'uso di persone disabili. La ricerca \u00e8 iniziata nel 1949 presso l'Universit\u00e0 dell'Illinois a Urbana-Champaign e si \u00e8 conclusa nel 1986. Questo standard \u00e8 stato adottato dal governo federale degli Stati Uniti nel 1984 per UFAS e poi nel 1990 per l'ADA. Una norma simile stesa nei primi anni 1970 \u00e8 stato sviluppato da Selwyn Goldsmith nel Regno Unito, che conteneva grandi quantit\u00e0 di dati e studi empirici delle persone con disabilit\u00e0. Entrambi gli standard sono eccellenti risorse per il progettista. L'ergonomia per disabilit\u00e0 inoltre dovrebbe essere insegnato a progettisti, ingegneri, dirigenti non-profit per favorire la comprensione di ci\u00f2 che rende un ambiente completamente sostenibile e funzionale per le persone con disabilit\u00e0.\nNell'ottobre 2003, i rappresentanti di Cina, Giappone e Corea del Sud si sono incontrati a Pechino e hanno convenuto di istituire una commissione per definire standard comuni di design per una vasta gamma di prodotti e servizi che sono facili da capire e da utilizzare. Il loro obiettivo \u00e8 quello di pubblicare una norma del 2004 che comprende, tra gli altri settori, le norme sui contenitori e le confezioni di prodotti per la casa (sulla base di una proposta da parte di esperti in Giappone), e la standardizzazione dei segnali per spazi pubblici, un tema che \u00e8 stato di particolare interesse in Cina che all'epoca si preparava ad ospitare le Olimpiadi del 2008.\nL\"'Organizzazione internazionale per la normazione\", il \"Comitato europeo di normazione elettrotecnica\", e la \"Commissione Elettrotecnica Internazionale\" hanno messo a punto:\nQueste norme sono ancora in fase di sviluppo:\nDesign for All.\nIl termine Design for All (DfA) (Progettare per tutti) \u00e8 usato per descrivere una filosofia progettuale e promuovere l'utilizzo di prodotti, servizi e sistemi da quante pi\u00f9 persone possibile, senza necessit\u00e0 di adattamento. Design for All \u00e8 il design per la diversit\u00e0 umana, l'inclusione sociale e l'uguaglianza (EIDD Dichiarazione di Stoccolma, 2004). Secondo la Commissione europea \"incoraggia i produttori e i fornitori di servizi alla produzione di nuove tecnologie per tutti: tecnologie che sono studiate tanto per gli anziani e le persone con disabilit\u00e0, quanto per la techno tendenza degli adolescenti\". L'origine del Design for All si indirizza nel campo della accessibilit\u00e0 senza barriere per persone con disabilit\u00e0 e la pi\u00f9 ampia nozione di progettazione universale.\nStoria.\nIl Design for All \u00e8 stato messo in luce in Europa dalla Commissione europea nella ricerca di una societ\u00e0 pi\u00f9 user-friendly in Europa. Design for All \u00e8 di assicurare che gli ambienti, prodotti, servizi e interfacce di lavoro per persone di tutte le et\u00e0 e abilit\u00e0 nelle diverse situazioni e in diverse circostanze.\nDesign for All \u00e8 diventato una questione di importanza rilevante a causa dell'invecchiamento della popolazione e la sua composizione sempre pi\u00f9 multi-etnica. Ne consegue un approccio di mercato e pu\u00f2 raggiungere un mercato pi\u00f9 ampio. Facile da usare, accessibile, prodotti e servizi facilmente fruibili migliorano la qualit\u00e0 della vita di tutti i cittadini. Il Design for All permette l'accesso all'ambiente costruito, a servizi e prodotti di facile utilizzo, e non sono solo per il fattore della qualit\u00e0, ma per una necessit\u00e0 per le sempre pi\u00f9 numerose persone anziane o disabili. Considerare il Design for All nelle prime fasi del processo di progettazione \u00e8 pi\u00f9 conveniente che fare modifiche dopo che i prodotti sono gi\u00e0 sul mercato. Ci\u00f2 si ottiene attraverso l'individuazione e il coinvolgimento degli utenti (\"stakeholders\") nei processi decisionali che portano alla stesura del pre-progetto e nell'educazione pubblica e privata dei vari settori da parte dei responsabili delle decisioni in relazione ai benefici che derivano dal fare un uso coerente di \"Progetto\" (per tutti) in una vasta gamma di situazioni socio-economiche.\nEsempi di DfA.\nI seguenti esempi di progettazione per tutti sono stati presentati nel libro \"Dise\u00f1os para todos\" (Progetti per tutti) pubblicato nel 2008 dalla Optimastudio con il sostegno del Ministero spagnolo della Pubblica Istruzione, Affari Sociali e Sport (IMSERSO) e CEAPAT:\nDesign for All nelle Tecnologie dell'Informazione e della Comunicazione (ICT).\nI criteri di Progettazione per tutti sono volti a garantire che tutti possano partecipare nel mondo dell'informatica. L'Unione europea fa riferimento a questo con i termini eInclusion e eAccessibilit\u00e0. Viene proposto un approccio a tre vie: i generi che possono essere accessibili da quasi tutti i potenziali utenti senza modifiche o, in mancanza, i prodotti sono adattabili facilmente alle diverse esigenze, o mediante interfacce standardizzate che possono essere utilizzabili semplicemente usando tecnologie di adattamento e/o integrazione. A tal fine, i produttori e i fornitori di servizi, in particolare, ma non esclusivamente, producono e offrono, nel campo dell'information technology e della comunicazione (ICT), nuove tecnologie, prodotti, servizi e applicazioni per tutti.\nFree-barrier concept.\nL'applicazione del concetto \"senza barriere\" in inglese \"free-barrier concept\" significa costruire o modificare edifici, strutture, mezzi di trasporto ecc. in modo che possano essere utilizzati dalle persone fisicamente svantaggiate e disabili. Il termine \u00e8 usato principalmente in Giappone e nei paesi non di lingua inglese (ad esempio tedesco: Barrierefreiheit; finlandese: rakentamisen Esteett\u00f6m\u00e4n), mentre nei paesi di lingua inglese, termini quali \"accessibilit\u00e0 \" e \"portatori di handicap\" sono di regolare uso quotidiano. Un esempio di progettazione accessibile a tutti \u00e8 l'installazione di una rampa per le sedie a rotelle adiacente o il rendere accessibili i passaggi con misure adeguate al transito con sedie a rotelle. Nel caso di edifici di nuova costruzione, tuttavia, l'idea di modifica senza barriere \u00e8 stato ampiamente superato dal concetto di progettazione universale, che mira a progettare le cose per essere quindi fin dall'inizio di facile accesso e fruibilit\u00e0. \u00c8 stato ampiamente dimostrato che tali concetti sono di grande utilit\u00e0 e in molti casi essenziali anche per la fruibilit\u00e0 da parte di persone non disabili in situazioni di momentanea disabilit\u00e0 ma anche per differenti situazioni e necessit\u00e0 quali particolari condizioni di stress e stanchezza ed in differenti avverse condizioni ambientali.\nLiberare un edificio dalle barriere significa:\nSenza barriere e quindi privo di ostacoli sono anche termini che si applicano alla accessibilit\u00e0 per disabili nelle situazioni in cui nei codici giuridici come le linee guida dei diritti del disabile dell\"'Americans with Disabilities Act del 1990\" ed in Italia nell'articolo di \"Legge del 5 febbraio 1992, n. 104\", non siano previste o vengano specificate."}
{"id": "3497315", "revid": "31886", "url": "https://it.wikipedia.org/wiki?curid=3497315", "title": "Stilpone di Megara", "text": "Biografia.\nDiscepolo di Euclide di Megara e di Diogene il Cinico. Dopo Ichthyas fu a capo della scuola megarica, dove ebbe come discepoli, tra gli altri, Zenone di Cizio e Timone di Fliunte. \nDiogene Laerzio lo indica come autore di nove dialoghi dei quali per\u00f2 non ci \u00e8 pervenuto nulla:\nCritico della logica affermativa Stilpone neg\u00f2 validit\u00e0 ad ogni giudizio affermativo; l'unico possibile \u00e8 il giudizio di identit\u00e0 (ad esempio: \u00abl'uomo \u00e8 uomo\u00bb): \nStilpone nega anche la dottrina platonica delle idee: se \u00e8 vero che queste designano termini universali allora vuol dire che in esse non \u00e8 rappresentato nessun essere particolare e quindi le idee rappresentano il nulla.\nNell'etica Stilpone sostiene che il fine del saggio \u00e8 il raggiungimento dell'apatia e dell'autarchia. Il vero saggio, che ha raggiunto l'eliminazione delle passioni e dei desideri, \u00e8 in grado di bastare a s\u00e9 stesso e di non aver bisogno di nulla, neppure dell'amicizia.\nLa dottrina di Stilpone influenz\u00f2 grandemente l'etica stoica e specialmente la scuola scettica.\nSeneca attribuisce a Stilpone, nel De constantia sapientis, V, 6, il motto: \"Omnia mea mecum porto\" (Tutto quello che ho lo porto con me). La frase in realt\u00e0 viene riferita anche ad altri filosofi come fa ad esempio Cicerone che l'attribuisce a Biante di Priene uno dei Sette savi ."}
{"id": "3497316", "revid": "203463", "url": "https://it.wikipedia.org/wiki?curid=3497316", "title": "Luigi Molga", "text": ""}
{"id": "3497318", "revid": "287204", "url": "https://it.wikipedia.org/wiki?curid=3497318", "title": "Rodrigo Nunez", "text": ""}
{"id": "3497319", "revid": "2157456", "url": "https://it.wikipedia.org/wiki?curid=3497319", "title": "Girotondo", "text": "Il girotondo \u00e8 un gioco infantile, che consiste nel darsi la mano e girare in cerchio, recitando una filastrocca.\nEsistono varie versioni della filastrocca. La pi\u00f9 nota recita:\nAll'ultima strofa ci si ferma e accovaccia.\nStoria.\nLe origini della filastrocca non sono note, ma viene spesso associata al periodo della Peste nera anche se alcuni folkloristi la fanno risalire a riti pagani pre-cristiani. \nNel 2002 un movimento politico italiano effettu\u00f2 una serie di manifestazioni basate su un simbolico girotondo, il movimento dei \"Girotondi\".\nVersioni.\nEsistono numerose versioni, varianti e corruzioni della filastrocca, in numerose lingue. \nSpagnolo.\nNei paesi di lingua spagnola la filastrocca \u00e8 nota come \"Al corro de la patata\" o \"Al corro de las patatas\".&lt;poem&gt;Al corro de la(s) patata(s)\ncomeremos ensalada,\nlo que comen los se\u00f1ores\nnaranjitas y limones.\nAchup\u00e9, achup\u00e9\nsentadita me qued\u00e9.&lt;/poem&gt;\nAlla parola \"achup\u00e9\", i bambini saltano in alto, prima di gettarsi a terra cantando l'ultima strofa.\nInglese.\nNel mondo anglosassone, la filastrocca \u00e8 nota con il nome di \"Ring a Ring o' Roses\".\nLa prima versione in inglese venne stampata nel 1881, ma altre versioni erano in uso dalla fine del XVIII secolo in Inghilterra. Nel Nuovo Mondo, una versione \u00e8 documentata come in uso nel Connecticut negli anni 1840.\nLa pi\u00f9 comune versioni in inglese recita:\n&lt;poem&gt;\nRing-a-ring o' roses,\nA pocket full of posies,\nA-tishoo! A-tishoo!\nWe all fall down.&lt;/poem&gt;\nTedesco.\nUna versione tedesca venne stampata nel 1796 e la danza avviene in modo simile al girotondo:&lt;poem&gt;\nRingel ringel reihen,\nWir sind der Kinder dreien,\nsitzen unter'm Hollerbusch\nUnd machen alle Husch husch husch!&lt;/poem&gt;\nUna variante degna di nota:\n&lt;poem&gt;\nRingel, Ringel, Rosen,\nSch\u00f6ne Aprikosen,\nVeilchen blau, Vergissmeinnicht,\nAlle Kinder setzen sich!&lt;/poem&gt;\nSerbo-croato.\nIn serbo-croato viene cantata una simile filastrocca, \"Ringe Ringe Raja\":\n&lt;poem&gt;\nRinge-ringe-raja,\nDo\u0161'o \u010dika Paja,\nPa pojeo jaja.\nJedno jaje mu\u0107,\nA mi, djeco, \u010du\u010d!&lt;/poem&gt;"}
{"id": "3497320", "revid": "88812", "url": "https://it.wikipedia.org/wiki?curid=3497320", "title": "Stilpone da Megara", "text": ""}
{"id": "3497322", "revid": "107972556", "url": "https://it.wikipedia.org/wiki?curid=3497322", "title": "Torta di tagliatelle", "text": "La torta di tagliatelle \u00e8 un dolce tipico della cucina emiliana; qualcuno sostiene mantovana. \u00c8 uno dei dolci pi\u00f9 apprezzati della tradizione locale. Ha forma rotonda, di colore giallo-bruno a crosta secca.\nLa preparazione avviene in due tempi: prima la preparazione della sfoglia che arricchir\u00e0 a strati la torta a tagliatelle sottilissime e quindi l'impasto di mandorle e zucchero che verr\u00e0 inserito nella sfoglia stessa.\nIn tempi lontani la torta veniva preparata il giorno di Santa Lucia (13 dicembre) per essere quindi consumata durante le feste di Natale."}
{"id": "3497323", "revid": "339392", "url": "https://it.wikipedia.org/wiki?curid=3497323", "title": "Anzor Kavazasvili", "text": ""}
{"id": "3497324", "revid": "40797320", "url": "https://it.wikipedia.org/wiki?curid=3497324", "title": "Spoudaiogeloion", "text": ""}
{"id": "3497339", "revid": "110157", "url": "https://it.wikipedia.org/wiki?curid=3497339", "title": "Coppa di Portogallo 2009-2010 (pallavolo femminile)", "text": "La Coppa di Portogallo di pallavolo femminile 2009-2010 \u00e8 stata la 38\u00aa edizione della coppa nazionale di Portogallo e si \u00e8 svolta dal 1\u00ba dicembre 2009 al 25 aprile 2010. Alla competizione hanno partecipato 21 squadre e la vittoria finale \u00e8 andata per la quinta volta al Clube Acad\u00e9mico da Trofa."}
{"id": "3497345", "revid": "1305772", "url": "https://it.wikipedia.org/wiki?curid=3497345", "title": "Ponte Latino", "text": "Il Ponte Latino (in lingua bosniaca: \"Latinska \u0107uprija\", o \"Principov most\" - \"Ponte di Princip\" - com'\u00e8 stato chiamato durante l'era jugoslava), \u00e8 uno storico ponte ottomano che attraversa il fiume Miljacka, a Sarajevo, in Bosnia ed Erzegovina.\nLa parte settentrionale del ponte fu scena dell'attentato di Sarajevo del 1914 in cui venne ucciso assieme alla moglie dal giovane studente Gavrilo Princip l'erede al trono di Austria e Ungheria l'arciduca Francesco Ferdinando d'Asburgo-Este. L'episodio costitu\u00ec il \"casus belli\" della prima guerra mondiale.\nStoria.\nIl ponte ha quattro arcate e poggia su tre possenti pilastri. Costruito in pietra e gesso \u00e8 visibile quasi da ogni parte della citt\u00e0. Essendo molto frequentato, due marciapiede laterali furono costruiti nel periodo dell'impero austro-ungarico.\nCome \u00e8 rilevabile dalle sue fondamenta, il ponte \u00e8 il pi\u00f9 antico della citt\u00e0. Se ne fa menzione nei documenti che accompagnano il censimento del sangiaccato di Bosnia del 1541 da cui si rileva che venne costruito per iniziativa di un pellettiere, tale Hussein, figlio di Sirmerd. Si ritiene che il ponte sia stato edificato inizialmente in legno e solo dopo - nel 1565 - riedificato in pietra grazie al finanziamento di un eminente cittadino, Ali-Aini Bey.\nIl ponte and\u00f2 poi distrutto il 15 novembre 1791 in una terribile alluvione e la sua ricostruzione - durata diversi anni - fu finanziata dal mercante Abdullah-aga Briga. Si presume che il suo completamento avvenne intorno alla fine del XVIII secolo.\nL'attentato di Sarajevo.\nIl 28 giugno 1914 all'altezza del ponte, all'incrocio con una strada posta sulla riva destra del fiume Miljacka, il giovane Gavrilo Princip spar\u00f2 all'erede al trono dell'impero austro-ungarico Francesco Ferdinando d'Asburgo-Este. L'attentato fu la scintilla che fece deflagrare la prima guerra mondiale.\nGavrilo Princip fece precisa menzione del ponte nella sua deposizione al processo che si tenne contro di lui il 12 ottobre successivo all'attentato, descrivendolo come il luogo in cui si era posizionato per osservare il passaggio dell'auto con l'arciduca Francesco Ferdinando.\nDurante l'era dell'ex Jugoslavia il ponte \u00e8 stato intitolato a Princip tornando per\u00f2 al nome originale di Ponte Latino dopo le guerre jugoslave."}
{"id": "3497346", "revid": "7", "url": "https://it.wikipedia.org/wiki?curid=3497346", "title": "Ponte Latino di Sarajevo", "text": ""}
{"id": "3497348", "revid": "40797550", "url": "https://it.wikipedia.org/wiki?curid=3497348", "title": "Ameto", "text": ""}
{"id": "3497353", "revid": "76437", "url": "https://it.wikipedia.org/wiki?curid=3497353", "title": "Addi Ugri", "text": ""}
{"id": "3497354", "revid": "765341", "url": "https://it.wikipedia.org/wiki?curid=3497354", "title": "Open de Nice C\u00f4te d'Azur 2011 - Qualificazioni singolare", "text": "Le qualificazioni del singolare dell'Open de Nice C\u00f4te d'Azur 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3497357", "revid": "1442080", "url": "https://it.wikipedia.org/wiki?curid=3497357", "title": "Open de Nice C\u00f4te d'Azur 2011 - Doppio", "text": "Il doppio dell'Open de Nice C\u00f4te d'Azur 2011 \u00e8 stato un torneo di tennis facente parte dell'ATP World Tour 2011.\nMarcelo Melo e Bruno Soares erano i detentori del titolo, ma hanno perso in semifinale contro Santiago Gonz\u00e1lez e David Marrero.\nEric Butorac e Jean-Julien Rojer hanno sconfitto in finale Santiago Gonz\u00e1lez e David Marrero 6-3, 6-4."}
{"id": "3497358", "revid": "1603714", "url": "https://it.wikipedia.org/wiki?curid=3497358", "title": "Matrimonio mistico di santa Caterina d'Alessandria e tre santi in un paesaggio", "text": "Il Matrimonio mistico di santa Caterina d'Alessandria e tre santi in un paesaggio \u00e8 un dipinto a olio su tavola (156x123 cm) di Correggio, databile al 1512 circa e conservato nell'Institute of Arts di Detroit.\nStoria.\nL'opera si trovava nel lotto di capolavori dei Gonzaga a Mantova che venne venduto a Carlo I d'Inghilterra, probabilmente proveniente da un altare di una chiesa della zona, come farebbe pensare il formato. Con la decapitazione del re, Cromwell mise all'asta la maggior parte delle collezioni e l'opera di Correggio fin\u00ec in una collezione londinese, per passare poi a Vienna e ad Amsterdam, sempre in mani private. Nel 1925 fu acquistata dai Duveen Brothers che la portarono negli Stati Uniti; venduta ad Anna Scripps Whitcomb fu donata poi al museo nel 1926.\nLa datazione \u00e8 di solito riferita alla fase giovanile, in ogni caso prima della \"Madonna di San Francesco\" e dopo il \"Matrimonio mistico\" di Washington, assai pi\u00f9 rigido.\nDescrizione e stile.\nIn un paesaggio ombreggiato da un boschetto, la Madonna porge il Bambino che tiene in grembo a santa Caterina d'Alessandria, inginocchiata a destra, la quale sta progendo il dito anulare per essere sposata simbolicamente con l'anello di Ges\u00f9. Tale iconografia, diffusissima fin dal medioevo, simboleggiava la dedizione perpetua alla verginit\u00e0 della ex-principessa (riconoscibile dalla palma del martirio e dalla ruota spezzata, oltre che dalla spada appoggiata l\u00ec vicino, con cui fu decapitata), in cui si potevano riconoscere tutte le donne che prendevano i voti o che comunque si ispiravano a una continenza coniugale di tipo cristiano.\nAi lati assistono alla scena con trepidante attesa san Giovanni Battista, che col suo gesto tipico indica Ges\u00f9, dirigendo l'attenzione dello spettatore, a cui rivolge lo sguardo, verso il nodo della scena, sant'Anna, dietro Maria con un gesto protettivo, e un altro santo vestito di rosso e reggente un libro, forse san Giuseppe o, pi\u00f9 probabilmente, san Zaccaria. A destra, dietro Caterina, si apre un vibrante paesaggio, con un lontano castello immerso in una foresta sullo sfondo di montagne sfocate dalla foschia.\nL'opera, in cui \u00e8 leggibile un'influenza dei modi veneti filtrati da Dosso Dossi, pone l'accento sul senso della natura, che incombe sulla scena. I personaggi sono illuminati da una luce smorzata, che disegna ombre sfumate in una cromia generalmente accordata sui toni bruni, alla lombarda, accesi dai vividi rossi e arancioni di alcuni panneggi. Fa eccezione il volto di Caterina, illuminato in maniera pi\u00f9 forte, in modo da disegnare un raffinatissimo profilo di bellezza ideale. La posizione del Bambino ricorda quello della \"Pala Montini\" di Cima da Conegliano, gi\u00e0 nel Duomo di Parma."}
{"id": "3497359", "revid": "1543377", "url": "https://it.wikipedia.org/wiki?curid=3497359", "title": "Brussels Open 2011", "text": "Il Brussels Open 2011 (conosciuto anche come Brussels Open by GDF Suez per motivi di sponsorizzazione) \u00e8 stato un torneo femminile di tennis giocato sulla terra rossa. \u00c8 stata la 1\u00aa edizione del torneo che fa parte della categoria Premier nell'ambito del WTA Tour 2011. Si \u00e8 giocato al Royal Primerose Tennis Club di Bruxelles in Belgio dal 14 al 21 maggio 2011.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Caroline Wozniacki ha sconfitto in finale Peng Shuai per 2-6, 6-3, 6-3.\nDoppio.\n Andrea Hlav\u00e1\u010dkov\u00e1 / Galina Voskoboeva hanno sconfitto in finale Klaudia Jans-Ignacik / Alicja Rosolska per 3\u20136, 6\u20130, [10\u20135]."}
{"id": "3497363", "revid": "767487", "url": "https://it.wikipedia.org/wiki?curid=3497363", "title": "Il castello dalle cinquantasette lampade", "text": "Il castello dalle cinquantasette lampade \u00e8 un film del 1920 diretto da Toddi diviso in 2 episodi."}
{"id": "3497364", "revid": "339392", "url": "https://it.wikipedia.org/wiki?curid=3497364", "title": "Proteste nel Nord Africa e Medio Oriente del 2010-2011", "text": ""}
{"id": "3497367", "revid": "76437", "url": "https://it.wikipedia.org/wiki?curid=3497367", "title": "Commissariato di Massaua", "text": ""}
{"id": "3497368", "revid": "1573940", "url": "https://it.wikipedia.org/wiki?curid=3497368", "title": "Ctenacodon", "text": "Ctenacodon \u00e8 un genere di mammiferi estinti i cui resti fossili provengono dagli strati databili al Giurassico superiore del Nord America. Questi piccoli erbivori vissero durante l'era dei dinosauri. Gli Ctenacodon sono membri dell'ordine dei multitubercolati e del sottordine 'plagiaulacida' (famiglia Allodontidae). Sono quindi alcuni tra i pi\u00f9 antichi rappresentanti dell'ordine.\"Ctenacodon\",conosciuto anche come \"Allodon\" (Marsh 1881), fu classificato da Othniel Charles Marsh nel 1879. Attualmente vi sono incluse quattro specie, pi\u00f9 altri denti lasciati in nomenclatura aperta o classificati come \"C. laticeps\" o \"C. serratus\" da Engelmann e Callison (1998). \nPresente nella zona stratigrafica 5 della Formazione Morrison. Alcuni resti probabilmente riconsducibili a \"Ctenacodon\" sono stati ritrovati anche nella zona stratigrafica 2.\nSi differenzia dall'altro genere della famiglia Allodontidae per la struttura dei premolari superiori, che sono meno compressi lateralmente (meno adatti a trinciare).\nSistematica.\nLa specie \"Ctenacodon laticeps\" venne classificata da Marsh nel 1881 e da G.G. Simpson nel 1927. Era conosciuto anche come \"Allodon laticeps\" (Marsh 1881). I ritrovamenti fossili sono databili al Giurassico superiore della Formazione Morrison in Wyoming (USA). L'olotipo, raccolto da W.H. Reed nel 1880, \u00e8 conservato al museo di storia naturale \"Peabody\" all'Universit\u00e0 di Yale.\nLa specie \"Ctenacodon nanus\" fu classificata da Marsh nel 1881. I resti vennero scoperti nella Formazione Morrison del Wyoming. Il fossile tipo \u00e8 anch'esso conservato a Yale.\nLa specie \"Ctenacodon scindens\" fu nomenclata da G.G. Simpson nel 1928.&lt;br&gt;\nInizialmente ascritti alla specie \"C. serratus\", i resti provengono dal succitato sito e risalente al Giurassico superiore. \nla specie \"Ctenacodon serratus\", anch'essa classificata da Marsh nel 1879, fu rinvenuta nel medesimo sito che nelle altre specie.\n\"\"Ctenacodon\" brentbaatar\" \u00e8 stato ridenominato \"Morrisonodon brentbaatar\" e assegnato alla famiglia Plagiaulacidae.\nTassonomia.\nSottoclasse \u2020Allotheria "}
{"id": "3497373", "revid": "767487", "url": "https://it.wikipedia.org/wiki?curid=3497373", "title": "L'isola scomparsa", "text": "L'isola scomparsa \u00e8 un film del 1921 diretto da Toddi."}
{"id": "3497376", "revid": "76437", "url": "https://it.wikipedia.org/wiki?curid=3497376", "title": "Commissariato della Dancalia Meridionale", "text": ""}
{"id": "3497377", "revid": "486946", "url": "https://it.wikipedia.org/wiki?curid=3497377", "title": "Ctenacodon scindens", "text": ""}
{"id": "3497378", "revid": "486946", "url": "https://it.wikipedia.org/wiki?curid=3497378", "title": "Ctenacodon laticeps", "text": ""}
{"id": "3497379", "revid": "486946", "url": "https://it.wikipedia.org/wiki?curid=3497379", "title": "Ctenacodon nanus", "text": ""}
{"id": "3497380", "revid": "486946", "url": "https://it.wikipedia.org/wiki?curid=3497380", "title": "Ctenacodon serratus", "text": ""}
{"id": "3497381", "revid": "767487", "url": "https://it.wikipedia.org/wiki?curid=3497381", "title": "Al confine della morte", "text": "Al confine della morte \u00e8 un film del 1922 diretto da Toddi."}
{"id": "3497382", "revid": "459531", "url": "https://it.wikipedia.org/wiki?curid=3497382", "title": "Selecta-Toddi", "text": ""}
{"id": "3497383", "revid": "767487", "url": "https://it.wikipedia.org/wiki?curid=3497383", "title": "Fu cos\u00ec che...", "text": "Fu cos\u00ec che... \u00e8 un film del 1922 diretto da Toddi."}
{"id": "3497384", "revid": "767487", "url": "https://it.wikipedia.org/wiki?curid=3497384", "title": "Il miracolo dell'amore", "text": "Il miracolo dell'amore \u00e8 un film del 1922 diretto da Toddi."}
{"id": "3497387", "revid": "83531", "url": "https://it.wikipedia.org/wiki?curid=3497387", "title": "March 881", "text": "La March 881 \u00e8 la vettura con cui la scuderia Leyton House March Racing Team corse la stagione 1988 e parte della stagione 1989 del Campionato del Mondo di Formula 1. Guidata dal debuttante Maur\u00edcio Gugelmin e da Ivan Capelli conquist\u00f2 due podi con il pilota italiano. \u00c8 stata inoltre la prima vettura di Formula 1 interamente progettata da Adrian Newey.\nSviluppo.\nUna delle caratteristiche della 881 era la linea stretta e affusolata, in netto contrasto con le convenzionali March degli anni precedenti. In nome dell'efficienza aerodinamica, l'abitacolo era talmente stretto che Capelli vi entrava a malapena. Il motore era un Judd V8, il pi\u00f9 veloce motore aspirato di quell'anno, l'unico in grado di poter affrontare i potenti turbo da 1000 CV delle squadre di vertice.\nL'assetto era estremamente rigido. Questo era un vantaggio nelle piste con asfalto liscio, ma creava numerosi problemi ai piloti nelle piste dove l'asfalto era irregolare. Sul rettilineo del Casin\u00f2 a Montr\u00e9al le sollecitazioni erano talmente forti che Capelli spesso perdeva la vista per pochi istanti per il dolore causato dai sobbalzi della vettura. A Detroit invece, Capelli si frattur\u00f2 un piede dopo aver perso il controllo a causa dei continui sobbalzi indotti dall'assetto rigido.\nCarriera agonistica.\nLa carriera della 881 ha conosciuto alcuni acuti degni di nota, ma il pi\u00f9 delle volte \u00e8 stata frenata dalla scarsa affidabilit\u00e0 del motore. Nel 1988, dopo alcuni ritiri e piazzamenti nelle retrovie, i primi punti arrivarono al GP del Canada con il 5\u00ba posto di Ivan Capelli. Altri punti vennero dai GP di Gran Bretagna, Germania e Ungheria. In Belgio Capelli arriv\u00f2 4\u00b0 ma a fine stagione il suo piazzamento venne trasformato in un 3\u00ba posto a causa della squalifica delle Benetton per benzina irregolare. In Portogallo arriv\u00f2 il primo podio sempre da Ivan Capelli che si piazz\u00f2 secondo dietro a Prost. In Spagna Capelli \u00e8 invece costretto al ritiro per la rottura del motore mentre si trovava in terza posizione. In Giappone, sempre il solito Capelli si trova a duellare con Prost e conduce addirittura la gara per pochi giri prima di ritirarsi nuovamente a causa di noie al motore. La 881 si presenta al via anche del Mondiale 1989 in quanto la nuova CG 891 non \u00e8 ancora pronta. Alla prima gara Guglielmin conquista subito un terzo posto che frutta alla squadra i primi ed unici 4 punti di quella stagione. Infatti, la nuova CG 891 si riveler\u00e0 estremamente fragile e nel resto della stagione collezioner\u00e0 una serie di ritiri e piazzamenti poco significativi."}
{"id": "3497388", "revid": "767487", "url": "https://it.wikipedia.org/wiki?curid=3497388", "title": "Le due strade (film 1922)", "text": "Le due strade \u00e8 un film del 1922 diretto da Toddi."}
{"id": "3497393", "revid": "436907", "url": "https://it.wikipedia.org/wiki?curid=3497393", "title": "Medium Rare", "text": "Medium Rare \u00e8 un album di cover del gruppo musicale statunitense Foo Fighters, pubblicato il 16 aprile 2011 dalla Roswell e dalla RCA Records.\nDescrizione.\nPubblicato inizialmente nel solo formato in vinile per celebrare il Record Store Day, \"Medium Rare\" contiene 10 brani originariamente apparsi come b-side di vari singoli pubblicati in precedenza dal gruppo o di svariate raccolte. Fanno eccezione i brani \"Bad Reputation\" e \"This Will Be Our Year\" e la versione dal vivo di \"Young Man Blues\".\nLa rivista \"Q\" diede in omaggio ai nuovi abbonati della rivista una versione in CD dell'album, la quale esclude il brano \"Darling Nikki\"."}
{"id": "3497394", "revid": "767487", "url": "https://it.wikipedia.org/wiki?curid=3497394", "title": "Dva sagap\u00e0 para", "text": "Dva sagap\u00e0 para \u00e8 un film del 1923 diretto da Toddi."}
{"id": "3497395", "revid": "287204", "url": "https://it.wikipedia.org/wiki?curid=3497395", "title": "Messico (disambigua)", "text": ""}
{"id": "3497400", "revid": "767487", "url": "https://it.wikipedia.org/wiki?curid=3497400", "title": "Italia, paese di briganti?", "text": "Italia, paese di briganti? \u00e8 un film del 1923 diretto da Toddi."}
{"id": "3497403", "revid": "767487", "url": "https://it.wikipedia.org/wiki?curid=3497403", "title": "L'amore e il codicillo", "text": "L'amore e il codicillo \u00e8 un film del 1923 diretto da Toddi."}
{"id": "3497406", "revid": "1543377", "url": "https://it.wikipedia.org/wiki?curid=3497406", "title": "Alessandro Geraldini", "text": "Fratello di Antonio Geraldini fu attivo alla corte spagnola di Re Ferdinando e della Regina Isabella. \u00c8 noto per il suo sostegno a Cristoforo Colombo. Prest\u00f2 servizio come tutore dei reali infanti e in seguito accompagn\u00f2 l'Infanta Caterina d'Aragona in Inghilterra, come suo confessore. Nel 1519, a 64 anni, viaggi\u00f2 negli insediamenti spagnoli del Nuovo Mondo, e divenne vescovo di Santo Domingo.\nBiografia.\nGeraldini nacque ad Amelia. In giovent\u00f9 si rec\u00f2 in Spagna, dove prest\u00f2 servizio contro i Portoghesi nel 1475-1476. Ordinato sacerdote, gli fu affidata l'educazione dei figli della famiglia reale. Durante tale servizio egli present\u00f2 favorevolmente alla famiglia reale Colombo, che era giunto per presentare ai sovrani di Castiglia e Aragona il suo piano di scoperta di un nuovo mondo.\nGi\u00e0 vescovo di Vulturara e Montecorvino dal 1496, nel 1516 fu nominato vescovo di Santo Domingo, ma s'imbarc\u00f2 da Siviglia per il Nuovo Mondo solo nel 1519. A Santo Domingo, nel 1522, promosse la ripresa dei lavori della nuova Cattedrale di Nostra Signora dell'Incarnazione, futura sede episcopale dell'Arcidiocesi di Santo Domingo.\nScrisse un gran numero di opere teologiche, lettere, poesie, una biografia di Caterina d'Aragona, trattati di politica e pedagogia, e un importante resoconto del suo viaggio alle Antille. Mor\u00ec a Santo Domingo."}
{"id": "3497408", "revid": "15756", "url": "https://it.wikipedia.org/wiki?curid=3497408", "title": "Bicha de Balazote", "text": "La Bicha di Balazote \u00e8 una scultura iberica ritrovata nei pressi della cittadina di Balazote, nella provincia di Albacete in Spagna. La statua \u00e8 stata inizialmente studiata da un gruppo di archeologi francesi, che lo identific\u00f2 come una specie di cervo, (\"biche\" in francese), che \u00e8 stato poi spagnolizzato in \"bicha\". La scultura \u00e8 stata datata al VI secolo a.C. ed \u00e8 conservata nel Museo archeologico nazionale di Spagna a Madrid fin dal 1910.\nLa Bicha \u00e8 stata trovata nel sito di Majuelos non lontano dal centro di Balazote. Recenti scavi nella piana hanno rivelato una tomba di cui questo pezzo unico potrebbe essere pertinente. Nelle vicinanze sono stati scoperti anche importanti mosaici di una Villa romana."}
{"id": "3497409", "revid": "647919", "url": "https://it.wikipedia.org/wiki?curid=3497409", "title": "Suore stimmatine", "text": ""}
{"id": "3497410", "revid": "287204", "url": "https://it.wikipedia.org/wiki?curid=3497410", "title": "Malik ibn Anas", "text": "Biografia.\nIl suo nome completo era \"Ab\u016b \u02bfAbd All\u0101h M\u0101lik ibn Anas ibn M\u0101lik b. Ab\u012b \u02bf\u0100mir b. \u02bfAmr b. al-H\u0101rith b. Ghaym\u0101n b. Khuthayl b. \u02bfAmr b. al-H\u0101rith\".\nEra figlio di Anas ibn M\u0101lik (da non confondere con l'omonimo Compagno del Profeta) e di Aliya bint Shurayk al-Azdiyya. Nacque a Medina intorno al 715. La sua famiglia proveniva dalla trib\u00f9 al-Asbahi dello Yemen, ma il suo bisnonno Ab\u016b \u02bf\u0100mir si trasfer\u00ec con la famiglia a Medina dopo la conversione all'Islam, nel secondo anno dopo l\"egira\" (623).\nSecondo la stessa al-Muwa\u1e6d\u1e6da\u02be da lui composta, era alto, tarchiato, imponente di statura, molto bello, con barba e capelli bianchi, ma calvo, con una barba fluente e gli occhi azzurri.\nMaestri.\nVivendo a Medina ebbe modo di frequentare alcuni dei personaggi pi\u00f9 colti del primo Islam. Memorizz\u00f2 il Corano nel corso della sua giovinezza, imparando la recitazione dall'Imam Abu Suhayl Nafi' ibn 'Abd al-Rahman, dal quale ricevette il \"Sanad\", o certificazione e permesso all'insegnamento. Studi\u00f2 con molti famosi storiografi come Hisham ibn Urwa, Ibn Shihab al-Zuhri, assieme all'Imam Abu Hanifa, il fondatore del Madhab hanafita, all'epoca del sesto Imam sciita Ja'far al-Sadiq.\nCatena dorata della narrazione.\nLa \"silsila\" (\"catena\") trasmettitoria dell'Imam Malik fu considerata la pi\u00f9 autentica e definita \"Silsilat al-Dhahab\", ossia \"Catena dorata dei tradizionisti\" da famosi studiosi di \"\u02bea\u1e25\u0101d\u012bth\" come l'Imam Bukhari. La 'Catena dorata' della sua trasmissione vedeva come ultimo anello Malik, che aveva ricevuto l'informazione da Nafi', che a sua volta aveva ascoltato Ibn Umar il quale aveva imparato direttamente da Maometto.\nRiluttanza ad interpretare verdetti religiosi.\nMalik approfitt\u00f2 del fatto di essere contemporaneo di molti dei Tabi'in per formulare la sua scuola di pensiero, con cui egli dava la precedenza ai comportamenti degli abitanti di Medina nei \"\u02bea\u1e25\u0101d\u012bth\", qualora vi fosse qualche controversia. Ci\u00f2 dipendeva dal fatto che Malik considerava la tradizione medinese come quella che aveva meglio conservato le tradizioni (\"sunna\") dell'epoca del Profeta, che l\u00ec aveva vissuto e formato la sua prima \"Umma\".\nMalik, tuttavia, mostr\u00f2 una certa riluttanza nell'emettere verdetti su materie d'interesse sciaraitico, spiegando in una delle sue dichiarazioni pi\u00f9 famose che:\nInterpretazione testuale dei \"\u02bea\u1e25\u0101d\u012bth\" sugli attributi di Allah.\nMalik dava un'interpretazione letterale dei \"\u02bea\u1e25\u0101d\u012bth\" riguardanti gli attributi di Allah.\nAl-Dar\u0101qutn\u012b scrisse che Malik, alla domanda su quali fossero gli attributi di Allah, rispose: \"Prendili come vengono\". Inoltre, il Qadi Iyad riferisce che a Malik venne chiesto se le persone avrebbero potuto guardare Allah, in base alla rivelazione che dice \"e alcuni volti splenderanno radiosi in quel giorno, guardando il loro Signore\". Malik rispose: \"S\u00ec, con questi due occhi\", anche se il suo studente rispose: \"Ci sono persone che dicono che non sar\u00e0 guardare Allah il loro premio\". Alla qual obiezione Malik rispose: \"Hanno mentito, e non vedranno Allah\".\nOpposizione alla \"bid'a\" o innovazione perniciosa nella fede.\nMalik si opponeva fortemente a qualunque motivo di \"bid'a\" (innovazione perniciosa) e diceva agli altri di non usare il saluto islamico di al-sal\u0101m \u02bfalaykum alla gente biasimevolmente innovatrice. Malik spieg\u00f2 che \"colui che stabilisce una innovazione in materia di Islam come qualcosa di buono, afferma di fatto che Maometto ha tradito la sua fiducia nel trasmettere il messaggio di Dio, quando il Profeta disse: 'Oggi ho perfezionato per voi la vostra religione'. Tutto ci\u00f2 che non faceva parte della religione di allora, non fa parte della religione di oggi\".\nProibizione del Kal\u0101m.\nMalik viet\u00f2 severamente la teologia dogmatica (\"kal\u0101m\") e i discorsi filosofici, indistintamente chiamati spesso da lui \"kal\u0101m\". Egli riteneva che il kal\u0101m fosse radicato nelle dottrine eretiche, riprese e seguite da teologi controversi come Jahm ibn Safwan. Alla domanda su un individuo che aveva approfondito il kal\u0101m, Malik rispose: \"Egli definisce la sua riflessione \"kal\u0101m\", ma se questa fosse stata [vera] conoscenza, i Compagni e i Tabi'in ne avrebbero parlato, come hanno parlato delle norme e delle regole\".\nControversie.\nNonostante la sua riluttanza a emettere responsi giuridici (\"fatawa\"), Malik fu molto schietto. Egli emise ad esempio una fatw\u0101 contro la costrizione a giurare fedelt\u00e0 al Califfo al-Mansur, e ricevette per questo la pena della fustigazione per le sue posizioni. Al-Mansur protest\u00f2 con Malik, e gli offr\u00ec del denaro e una residenza a Baghdad, ma Malik rifiut\u00f2 di lasciare la citt\u00e0 del Profeta Maometto. Successivamente, H\u0101r\u016bn al-Rash\u012bd chiese a Malik di rendergli visita mentre compiva il hajj. L'Imam rifiut\u00f2, e invit\u00f2 a sua volta il nuovo califfo a raggiungerlo a Medina.\nMorte.\nL'Imam Malik mor\u00ec all'et\u00e0 di ottantanove anni a Medina nel 796 e venne inumato nel famoso cimitero del Jannat al-Baq\u012b\u02bf al di l\u00e0 della Moschea del Profeta (Masjid al Nabawi). Cos\u00ec scrisse Ism\u0101\u02bf\u012bl b. Ab\u012b Uways: \nOpere.\nL'Imam Malik scrisse la \"al-Muwatta\", \"l'approvata\", che venne definita dall'Imam Muhammad ibn Idris al-Shafi'i il libro pi\u00f9 importante sulla terra dopo il \"Corano\"."}
{"id": "3497411", "revid": "767487", "url": "https://it.wikipedia.org/wiki?curid=3497411", "title": "La crisi degli alloggi", "text": "La crisi degli alloggi \u00e8 un film del 1923 diretto da Toddi."}
{"id": "3497416", "revid": "767487", "url": "https://it.wikipedia.org/wiki?curid=3497416", "title": "Per salvare il porcellino", "text": "Per salvare il porcellino \u00e8 un film del 1923 diretto da Toddi."}
{"id": "3497417", "revid": "287204", "url": "https://it.wikipedia.org/wiki?curid=3497417", "title": "Boscoli", "text": ""}
{"id": "3497418", "revid": "767487", "url": "https://it.wikipedia.org/wiki?curid=3497418", "title": "Il suocero di se stesso", "text": "Il suocero di se stesso \u00e8 un film del 1923 diretto da Toddi."}
{"id": "3497419", "revid": "1473734", "url": "https://it.wikipedia.org/wiki?curid=3497419", "title": "Metis Di Meo", "text": "Biografia.\nDiplomata con al liceo classico, ha studiato al DAMS. Inizia a recitare a teatro all'et\u00e0 di dieci anni; a sedici anni inizia a lavorare come presentatrice e autrice televisiva in varie emittenti locali.\nDal 2005 \u00e8 autrice e conduttrice di \"Mixing\", talk show d'attualit\u00e0, con l'avvocato Nino Marazzita su T9, e il \"Seven Show\". Lavora come attrice, testimonial e fotomodella per servizi pubblicitari, spot e campagne nazionali ed internazionali, fra cui lo spot Cadbury del regista Jonathan Glazer. Inoltre posa diversi anni per fotoromanzi Lancio e per la rivista \"Cio\u00e8\".\n\u00c8 conduttrice e si occupa della direzione artistica del Festival Internazionale del film corto \"Tulipani di Seta Nera\", di Rai Cinema, che ha condotto con Giancarlo Magalli e Franco di Mare. Conduce il premio della Critica Sociale collegato presso la Festa del Cinema di Roma. Si occupa della manifestazione \"Blue Sea Land\", promosso dal Ministero degli Esteri. \u00c8 testimonial e conduttrice dell'associazione \"Donne al Centro\", per la quale conduce convegni, incontri ed eventi. \nDal 2005 al 2007 collabora a \"Domenica in\" con Massimo Giletti in veste di intervistatrice, a cui seguiranno altre esperienze simili in programmi come \"Mi fido di te\" con Fabrizio Frizzi, \"Bombay\" di Gianni Boncompagni con \"Fattore C e\" \"Ciao Darwin\" con Paolo Bonolis e Luca Laurenti\".\" Nel 2007 diviene conduttrice per la rete delle Autostrade Italiane, \"Infomoving\", annunciando il telegiornale e conducendo programmi come \"Stop and Go\". Su Italia 1 conduce \"Talent1 Night, la notte dei talenti\" il Capodanno 2008; nel 2008 conduce con Tommy Vee e Ciccio Valenti \"Talent1\" su Italia 1. Collabora come autrice alla creazione di Italia2, rete del gruppo Mediaset. A seguire lavora come conduttrice per la societ\u00e0 americana , lavorando fra New York e Budapest, in programmi come Quiz Line e Quizzissimo, programmi per gli italiani nel mondo. Nel 2009 partecipa come concorrente alla quinta edizione di \"Ballando con le stelle\", ballando insieme al partner professionista Simone Di Pasquale. Conduce con Pippo Baudo l'evento Rai \"Gran Gal\u00e0 del Made in Italy\".\nHa inoltre recitato in varie fiction televisive, fra cui \"Don Matteo\", \"Caterina e le sue figlie\" e \"Ho sposato uno sbirro\", oltre che in alcune produzioni cinematografiche come \"Maschi contro femmine\" nel 2010 e \"Femmine contro maschi\" nel 2011. Nel 2011 conduce il programma \"Social King\" al fianco di Livio Beshir su Rai 2. Con Monica Marangoni \u00e8 la conduttrice dello Show di Rai1 Ci tocca anche Sgarbi, protagonista Vittorio Sgarbi con Morgan. \nDal 2012 ad oggi \u00e8 conduttrice di dirette, servizi e rubriche per la mattina di Rai Uno, Unomattina e Unomattina Estate. Nell'estate 2012 \u00e8 l'inviata a Londra di \"Unomattina estate\" in vista dei giochi olimpici. Nella stagione 2012-2013 \u00e8 nel cast di \"Unomattina Storie Vere, condotto da\" Savino Zaba e Georgia Luzi.\nNel 2013 ha ideato scritto e condotto per la prima serata di Rai 5 il programma \"Lezioni di Bon Ton,\" regia di Andrea Conte\",\" videotutorial dedicato ai modi di vivere ed alle buone maniere\",\" premiato come programma di qualit\u00e0 con la \"Conchiglia Moige 2013\". Nel 2013 \u00e8 inviata per il programma estivo di Rai 1 \"Ciao come stai?\", condotto da Ingrid Muccitelli. Nel 2013-2014 \u00e8 in diretta in giro per l'Italia per \"Unomattina Verde\", con Massimiliano Ossini e Elisa Isoardi. Dal 2014 collabora a \"Buongiorno Benessere\", programma di Rai 1 con Vira Carbone. Nel 2014-2015 \u00e8 inviata di \"A conti fatti\", Rai 1. Nel 2015 collabora al programma \"Sapore di Sole\" di Rai 1. Nel 2015-2016 \u00e8 inviata di \"Cronache Animali\" su Rai 2. Dal 2015 collabora con \"Il Caff\u00e8 di Raiuno\" di Andrea Di Consoli.\nDal 2015 ad oggi si occupa di seguire gli approfondimenti di musica, cinema, teatro e televisione con Unomattina. Nell'estate 2015 conduce con Claudia Andreatti e Samanta Togni, \"Viaggio in Italia\" all'interno del programma \"Effetto Estate\" di Rai 1. Nel 2016 e 2017 conduce con Gianmaurizio Foderaro le anticipazioni del \"Festival di Sanremo\" per Rai 1. Nell'estate 2016 segue i campioni dello sport in preparazione delle Olimpiadi di Rio 2016, realizzando la rubrica Rio 2016 per Rai 1. Nel 2017 conduce con Umberto Broccoli per Rai 1 dal luned\u00ec al venerd\u00ec alle 11 del mattino, il programma \"Pick Up - Storie a 45 giri\", un viaggio nella storia della musica fra curiosit\u00e0, personaggi, approfondimenti.\nDal 2017 conduce \"Easy Driver\" con Veronica Gatto. Nell'estate 2018 conduce \"Vale il viaggio\" all'interno di \"Unomattina Estate\", Rai 1, con il giornalista Francesco Gasparri.\nNel 2018 conduce, per Rai 3, la 29\u00aa edizione di \"Musicultura\", con Gianmaurizio Foderaro e Jonh Vignola.\nNel 2019 \u00e8 ideatrice, autrice e conduttrice del format \"Il nostro capitale umano\" su Rai2 con la regia di Andrea Conte, un viaggio nel mondo del lavoro in Italia. Il programma, \u00e8 patrocinato dal Ministero del lavoro e delle politiche sociali, dal Ministero dell\u2019Ambiente e della Tutela del Territorio e del Mare e dal Ministero delle politiche agricole alimentari e forestali \nPremiato dal Moige come programma di qualit\u00e0 dell'anno 2020 con il \"Premio Moige\" dall\u2019Osservatorio dei Media Italiano, nella sua seconda edizione \u00e8 andato in onda sempre il sabato mattina su Rai2.\nDal 2012 ad oggi \u00e8 conduttrice di dirette, servizi e rubriche per la mattina di Rai Uno, Unomattina e Unomattina Estate. Dal 2021 conduce Linea verde Estate in coppia con Marco Bianchi.\nLavora come consulente, autrice e creativa per mediacompany ed aziende che si occupano di intrattenimento e didattica per ragazzi, come Italia2, Enlight, Alfapark."}
{"id": "3497425", "revid": "767487", "url": "https://it.wikipedia.org/wiki?curid=3497425", "title": "Tocca prima a Teresa", "text": "Tocca prima a Teresa \u00e8 un film del 1923 diretto da Toddi."}
{"id": "3497426", "revid": "1343317", "url": "https://it.wikipedia.org/wiki?curid=3497426", "title": "Fogarina", "text": "Il fogarina \u00e8 un vitigno storico dell'Emilia-Romagna, noto soprattutto per la popolare canzone del folklore italiano L'uva fogarina.\nStoria.\nFino al 1930 era molto diffuso tanto che, nel 1927, sul periodico \"L'Italia Agricola\" un servizio di G. Toni specificava che era il vitigno pi\u00f9 diffuso nella provincia di Reggio Emilia e che \nIl declino cominci\u00f2 con il mancato riconoscimento burocratico come variet\u00e0 a s\u00e9 stante. La denominazione \"Fogarina\" deriverebbe dalla capacit\u00e0 del vitigno di mettere fuoco e vigore a vitigni pi\u00f9 scadenti. Come discendenza sembra che derivi da ibridazioni naturali della Vitis vinifera sativa, con la variet\u00e0 selvatica var. sylvestris, la \"lambrusca\" citata anche da Virgilio.\nCaratteristiche.\nDa questo vitigno si ricava il vino omonimo, dal colore rosso violaceo, dal sapore molto fruttato e con bassa gradazione alcolica.\nEssendo una variet\u00e0 a maturazione tardiva la sua vendemmia coincideva con la fine della stagione delle raccolte. Si riporta il testo, reso famoso dal Duo di Piadena e da Orietta Berti.\nTesto della canzone.\nDiridin din din, diridin din d\u00ecn &lt;br&gt;\ndiridin din din, diridin din din &lt;br&gt;\ndiridin din din, diridin din din &lt;br&gt;\ndiridin din din, diridin din din &lt;br&gt;\nOh com'\u00e8 bella l'uva fogarina &lt;br&gt;\noh com'\u00e8 bello saperla vendemmiar &lt;br&gt;\na far l'amor con la mia ohi bella &lt;br&gt;\na far l'amore in mezzo al pr\u00e0. &lt;br&gt;\nOh com'\u00e8 bella l'uva fogarina &lt;br&gt;\noh com'\u00e8 bello saperla vendemmiar &lt;br&gt;\na far l'amor con la mia ohi bella &lt;br&gt;\na far l'amore in mezzo al pr\u00e0. &lt;br&gt;\nDiridin din din, diridin din din &lt;br&gt;\ndiridin d\u00ecn din, diridin din din &lt;br&gt;\ndiridin din din, diridin din din &lt;br&gt;\ndiridin din din, diridin din din &lt;br&gt;\nOh com'\u00e8 bella l'uva fogarina &lt;br&gt;\noh com'\u00e8 bello saperla vendemmiar &lt;br&gt;\na far l'amor con la mia ohi bella &lt;br&gt;\na far l'amore in mezzo al pr\u00e0. &lt;br&gt;\nFilar no la vol filar &lt;br&gt;\ncusir non lo sa far &lt;br&gt;\nil sol de la campagna &lt;br&gt;\nil sol de la campagna &lt;br&gt;\nFilar no la vol filar &lt;br&gt;\ncusir non lo sa far &lt;br&gt;\nil sol de la campagna &lt;br&gt;\nla dis che'l ghe fa mal. &lt;br&gt;\nTeresina imbriacona &lt;br&gt;\npoca voeuja de lavor\u00e0 &lt;br&gt;\nla s'\u00e8 tolta ona vestaja &lt;br&gt;\nla gh'ha ancora da pag\u00e0. &lt;br&gt;\nFilar no la vol filar &lt;br&gt;\ncusir non lo sa far &lt;br&gt;\nil sol de la campagna &lt;br&gt;\nil sol de la campagna &lt;br&gt;\nFilar no la vol filar &lt;br&gt;\ncusir non lo sa far &lt;br&gt;\nil sol de la campagna &lt;br&gt;\nla dis che'l ghe fa mal. &lt;br&gt;\nOh com'\u00e8 bella l'uva fogarina &lt;br&gt;\noh com'\u00e8 bello saperla vendemmiar &lt;br&gt;\na far l'amor con la mia ohi bella &lt;br&gt;\na far l'amore in mezzo al pr\u00e0. &lt;br&gt;\nDiridin din din, diridin din din &lt;br&gt;\ndiridin din din, diridin din din &lt;br&gt;\ndiridin d\u00edn din, diridin din din &lt;br&gt;\ndiridin din din, diridin din din."}
{"id": "3497429", "revid": "767487", "url": "https://it.wikipedia.org/wiki?curid=3497429", "title": "Una tazza di th\u00e8", "text": "Una tazza di th\u00e8 \u00e8 un film del 1923 diretto da Toddi."}
{"id": "3497441", "revid": "2014155", "url": "https://it.wikipedia.org/wiki?curid=3497441", "title": "Storia di Colletorto", "text": "Colletorto \u00e8 un comune italiano di 1982 abitanti della provincia di Campobasso.\nFondazione.\nLe prime notizie che si hanno sull'abitato di Colletorto sono posteriori tutte al 1273, probabilmente sviluppato dopo il terremoto del 30 aprile 1279 e sviluppatosi ulteriormente dopo altri terremoti che sconvolsero questa zona e tutta la zona della citt\u00e0 di Larino e della sua diocesi negli anni successivi.\nIl casato di Collis Tortus ( chiamato anche con il nome di \"Collis Fortis\" o \"Collis Tortis\") in un'epistola di Papa Bonifacio VIII appare per la prima volta appunto nel 1273 nei registri della Cancelleria Angioina ma non compare il suo nome nella sentenza del cardinal Lombardo emessa nel 1175 a Benevento, n\u00e9 in quella del Papa Lucio III datata 1181 e neanche in quella di Papa Innocenzo III del 1254, quindi si pu\u00f2 attestare con una margine di errore massimo di 20 anni c.a. che Colletorto nacque intorno al 1270(come casato col nome di \"Collis Tortis\").\nPrima del 1000 tutto il territorio era diviso in propriet\u00e0 appartenenti a conti o marchesi: nella zona c'erano i centri di \"Ficarola\" (Ficarolam), \"S.Petrum in valle\" (monastero benedettino zona difesa delle valli), \"Loreto\" (Lauretum, zona colle di S.Maria dove c'era il castello di Loreto), \"Melanico\", \"S.Elena\" (S.Lena,) \"S.Eustachio\" (S.Stazio), \"Macarico\", \"S.Lucia\", i casali di \"Tonnicchio\" e \"Montecalvo\".\nIl castello di Laureto, circondato dal villaggio con lo stesso nome, dominava su una vasta zona che apparteneva a un certo Guglielmo di Angiona che fu anche signore del casato di Collis Tortis.\nIl villaggio di Santa Lucia, che sorgeva nella contrada che porta oggi il suo nome situata nel territorio dell'odierno Colletorto, si estendeva per 400 ettari e apparteneva a un certo Matteo di Molisio.\nIl villaggio di Macarico era di propriet\u00e0 del convento di S. Eustachio, mentre Tonnicchio e Montecalvo appartenevano al convento di S Elena; questa era pi\u00f9 o meno la situazione in cui era diviso il territorio in quegli anni,prima della nascita di Colletorto.\nProbabilmente il paese nacque, come lo conosciamo adesso, quando fu costruita nel casale di Collis Tortus la \"Torre Angioina\" tra il 1343 e il 1382 (probabilmente costruita su un antico \"impianto\" normanno) essa fu fatta edificare dalla regina di Napoli Giovanna d'Angi\u00f2 insieme a un castello che la circondava (oggi distrutto per far posto nel 1730 circa al palazzo marchesale) secondo il libro \u00abMemorie storiche e civili della citt\u00e0 e diocesi di Larino del vescovo Giovanni Andrea Tria\u00bb forse edificata nel 1369 e probabilmente in tale data anno pi\u00f9 anno meno gli abitanti di Montecalvo e Tonnicchio decimati da guerra e fame causate principalmente dall'invasione di Luigi I d'Ungheria e per la pestilenza del 1348 (Peste nera) si stabilirono nei dintorni della Torre che essendo un posto di guardia con la sua guarnigione di soldati davano alla popolazione una minima protezione da guerre e saccheggi, molto frequenti in quei periodi.\nCol passare del tempo gli abitanti dei villaggi e dei casali dei dintorni, per cause di guerre e carestie tendevano a spostarsi nei centri abitati pi\u00f9 grandi e meglio protetti e cos\u00ec Collis Tortus col suo castello e le sue mura fortificate divenne una meta allettante per chi cercava protezione come i contadini, facendo sviluppare il paese sia demograficamente che economicamente e divenne uno dei centri di riferimento per la zona.\nIl primo signore di Colletorto attestato nel 1273, quindi prima della Torre Angioina, fu un Guglielmo D'Anglona (che era il signore del casato di Loreto (Laureto), che alla sua morte non avendo eredi, il casato ritorn\u00f2 nelle propriet\u00e0 del re Carlo D'Angi\u00f2 che ordin\u00f2 che il casato fosse \"dato\" al panettiere del d'Anglona un tale Roberto da Firmatate. Il nome di Colletorto riappare come per incanto nel 1443 dove \u00e8 registrato che il feudo di Colletorto appartiene a un certo Marchetto da Cotignola, in quello stesso anno fu conquistato da Alfonso I che lo \"vendette\" ai Boccapianola signori di Bonefro dietro corrisponsione di una tassa e gli stessi ne diventaroni i \"signori\" ma nel 1528 per motivi finanziari, infatti il re poteva sequestrare/passare il feudo(con tutti i suoi abitanti) come un bene immobile se non si pagavano i tributi a lui dovuti o per favori, fu tolto dal re Carlo V ai Boccapianola e il feudo passa a Davide de Guerris poi passa ai De Corrado (prima al padre Sempronio e poi al figlio Alessandro) fino al 1571 data in cui rientra tra i possedimenti del re, poi passa a un certo Antonio Brancia per poi tornare ai Boccapianola fino al 1578.\nI signori della Torre e quindi di Colletorto che regnarono sul feudo per un lasso di tempo considerevole furono Marchetto da Cotignola (1443 o 1444) i Boccapianola(1450-1578) Giovanantonio Capece(1578-?) Gambacorta (?-1701) Bartolomeo Rota(1704-1762) e Francesco Saverio Pignatelli (1762-1806).\nCon l'arrivo di Napoleone in Italia che proclam\u00f2 la libert\u00e0, l'uguaglianza per tutti e la fine dei privilegi dei nobili la torre pass\u00f2 ai privati tra cui Romolo Campanelli(a cui \u00e8 dedicata una piazzetta del paese) fino alla famiglia d'Antini che la don\u00f2 al comune nel 1959, secondo il DM del 1927 venne dichiarata di \u00abNotevole interesse pubblico\u00bb sottoposta a tutela secondo la legge n.1089 del 1\u00ba giugno 1939.\nIl castello antico che circondava la Torre Angioina fu fatto abbattere dal Rota e fece edificare il nuovo palazzo, che prese il suo nome (palazzo Rota appunto) e che attualmente \u00e8 propriet\u00e0 e sede del Comune di Colletorto.\nAntiche festivit\u00e0 di Colletorto.\nSecondo il Tria (Memorie storiche civili, ed ecclesiastiche della citt\u00e0, e diocesi di Larino-Libro IV-Di Colletorto) le feste erano 3: \"Oltre alla Festa di precetto, che si osserva per tutta la Chiesa in onore della Nativit\u00e0 di S. Gio: Battista a' 24. di giugno, in questa Terra si osserva anche di precetto 1'altra, che si celebra a' 29. d'Agosto, in memoria della sua\nDecollazione\u00bb (citazione),altra festa particolare di Colletorto in quegli anni(periodo del 1744) era la festa del 3 dicembre per S. Francesco Saverio.\nNota: l'unica festa di quelle menzionate sopra che viene ancora celebrata ai giorni nostri \u00e8 la festa del patrono del paese, S.Giovanni Battista, il 29 agosto.\nTopografia di Colletorto nel 1861.\nTesto tratto dal Dizionario Topografico dei Comuni d'Italia:\n\"questo capoluogo porta anche il nome di Colleforte, forse per la sua situazione ben munita dalla natura e dall'arte essendo cinto di mura e munito di una torre.\"\nDefinisce amena la sua posizione e sottolinea i resti di antichit\u00e0 nei dintorni dell'abitato che probabilmente erano i resti del casale d Laureto (Loreto).\nIl libro precisa che sicuramente il paese \u00e8 nato non prima del 1260, che fu fatto fortificare da Giovanna I d'Angi\u00f2 e che sette famiglie si susseguirono come feudadatari e signori del luogo fino all'ultima famiglia (compresa) dei Pignatelli che ne conservarono il governo fino all'arrivo di Napoleone.\nPosizione: Napoli, provincia di Molise, circondario di Larino, mandato di Bonefro, abitanti 3245.\nIl corso principale che oggi porta il nome di Vittorio Emanuele fu costruito intorno al 1800 per unificare il borgo della Terra (campo dei fiori) e quello del Colle (che iniziava dal convento di S.Alfonso sui pendii del monte Crocella).\nMonumenti.\nLa Torre Angioina.\nLa Torre Angioina come descritto nei precedenti paragrafi fu fatta erigere da Giovanna I d'Angi\u00f2 ed era circondata da un castello (ai tempi del Rota era ridotto in rovina) ma solo nel 1959 dopo vari passaggi da padrone a padrone passa nelle mani della famiglia D'Antini che la dona al comune di Colletorto.\nIl Palazzo Marchesale.\nLa torre \u00e8 circondata dal Palazzo Marchesale costruito nel settecento sui resti dell'antico castello a cui la torre apparteneva, a opera del marchese Bartolomeo Rota che in quei tempi regnava sul paese, caratterizzato da due entrate che si affacciano su due diverse strade del paese, sulla facciata principale che si affaccia sulla piazzetta dove sorge la chiesa madre \u00e8 visibile sopra l'arco di entrata lo stemma dei Rota, una ruota sormantata da una corona reale, al suo interno sono conservate quattro tele raffiguranti le stagioni, di autore anonimo, ma gli esperti ne riconoscono in esse la mano di Paolo Gamba quindi di Scuola Napoletana.\nLa Chiesa Madre.\nScrive il Tria: \"Questa Chiesa sotto il titolo di S. Giovanni Battista [\u2026] e incapace rispetto al numero degli Abitatori, a' prieghi anche della Communit\u00e0, dell'Arciprete, e Clero, nella Visita del 1730. Ordinassimo darsi a tutto ci\u00f2 riparo. Quindi fatta compra a spese della medesima Chiesa di pi\u00f9 Case, che si trovavano attorno, e quelle demolite, tosto fu dato principio alla nuova fabbrica [\u2026] restando della vecchia fabbrica il solo Campanile, che \u00e8 ben formato\u00bb, della vecchia chiesa considerata non adeguata, abbattuta e ricostruita per ordine dello stesso vescovo Tria intorno al 1730 \u00e8 rimasto solo il campanile che coincide, caso raro se non unico, con l'entrata e che d\u00e0 un aspetto particolare a tutta la costruzione .\nAll'interno della chiesa sono conservate una tela di Paolo Gamba datata 1751: \"La Sacra Famiglia\" e un dipinto su legno del 1600 di anonimo ma di fattura molto pregevole raffigurante la Madonna delle Purit\u00e0, gi\u00e0 presente anche nell'antica chiesa.\nLa chiesa e il campanile sono stati sottoposti a restauro e opere di rinforzo a seguito del terremoto del Molise del 2002, caratteristica dovuta alla nuova copertura \u00e8 il colore arancione della punta del campanile.\nDietro l'antica chiesa c'era il cimitero poi spostato per costruire la nuova chiesa nel 1731 alla Porta maggiore della Terra.\nIl Monastero di S. Alfonso.\nIl Monastero di S. Alfonso dei Liquori fu costruito a spese del marchese Bartolomeo Rota signore di Colletorto con il beneplacito del vescovo di Larino del tempo, Mons.Tria.\nPrima della costruzione del nuovo convento, a Colletorto c'era un altro convento di piccole dimensioni sotto il titolo di S. Maria del Carmine, che fu abitato dai monaci dello stesso ordine i Carmelitani Scalzi, e poi soppresso colla generale soppressione dei Conventini sotto Innocenzo X.\nIl \u00abcantiere\u00bb per la costruzione del nuovo convento fu aperto nel 1730 (furono usate le pietre delle rovine dell'antichica abbazia di S.Eustachio in Pantasia che era situata nel territorio del casale di S.Eustachio o San Stazio che attualmente fa parte del territorio di San Giuliano di Puglia) e terminato entro il 1744 (anno in cui il Tria scrive il suo libro) e il convento nuovo fu consegnato ai PP. Riformati di S. Francesco della Provincia di S. Angelo che lo abitarono fino al 1810, anno in cui la congregazione fu soppressa e il convento pass\u00f2 al Demanio che l\u00f2 assegn\u00f2 alla Mensa Vescovile di Larino, una decina di anni dopo il Vescovo Raffaele Lupoli riapr\u00ec il convento e lo assegn\u00f2 alle Suore del SS. Redentore, le suore Liquorine (in questi anni il monastero acquisisce la denominazione attuale in onore di S. Alfonso dei Liquori fondatore dell'ordine delle liquorine), poi seguite dalle stimmatine, poi seguite nel 1953 dalle suore dell'ordine delle figlie di Maria, le Immaticolatine, che potenziarono l'attivit\u00e0 scolastica/educativa del convento, con l'istituzione nel 1959 dell'Istituto Magistrale Parificato.\nL'istituto chiuse nel 1992 e con esso il convitto e il convento.\nOpera particolare \u00e8 l'affresco di Paolo Brunetti datato 1737 ispirato a l'ultima cena e situato nel refettorio del convento.\nIl convento conserva al suo interno statue di Paolo Saverio di Zinno e dipinti di Placido Flaxis (conosciuto anche come Placico Flascis).\nIl convento e la sua chiesa hanno subito gravi danni causati dal terremoto del Molise del 2002, la chiesa \u00e8 stata completamente restaurata mentre il convento ha subito solo un restauro parziale per la messa in sicurezza.\nIl 5 agosto del 2000 \u00e8 stata posta nelle vicinanze del convento una statua in bronzo di Padre Pio, circondata da un piccolo giardino.\nLa Chiesa del Purgatorio.\nLa Chiesa del Purgatorio,\nsconsacrata, situata alla fine del corso principale nella zona delle antiche mure di cinta del paese, fu eretta intorno al 1700 - 1726 (1726 anno in cui i confratelli prendono possesso \"ufficiale\" della struttura per riunirvisi) come sede della confraternita \"laicale\" del SS. Sacramento e delle anime del Purgatorio (in alcuni scritti \u00e8 citata come Congregazione del S.S. Sacramento e dei Morti) nata nel 1607 con autorizzazione di papa Paolo V (10 giugno 1607), ma riconosciuta giuridicamente solo nel 1776 col Decreto Reale del re delle Due Sicilie e che aveva come simbolo un teschio (si pu\u00f2 ancora osservare sull'arcata della porta principale).\nIl corpo della chiesa ha subito diverse trasformazioni fino alle sembianze attuali,nel 1909 sub\u00ec un incendio che distrusse gravemente gli arredi interni della struttura, adesso si presenta con un grande orologio funzionante centrale posto sulla cima.\nLa chiesa ha subito delle trasformazioni nella parte esterna dopo la ristrutturazione eseguita per i danni causati dal terremoto del Molise del 2002, attualmente \u00e8 usata come sala convegni e mostre.\nLa Chiesa di S. Maria di Loreto.\nLa Chiesa di S. Maria di Loreto, situata nel luogo, dove c'era il Castello di Loreto, costruita da Monsignor Persio Caracci nell'anno 1638 il Tria la descrive cos\u00ec:\n\u00abella per\u00f2 \u00e8 assai povera, unita all'Arcipretura; e nell'anno 1734 con diligenza del sopraddetto D. Fulvio di Rosa \u00e8 stata ristaurata, e pulita, provedendola ancora di tutto il necessario. Contigua ad essa si vede l'abitazione per lo Romita\u00bb la chiesa ha subito un restauro negli anni novanta del 1900.\nEra anche la cappella funeraria di Romolo Campanelli e della sua famiglia.\nC'erano varie chiese e cappelle situate soprattutto nella zona della fonte cerasa-contrada santa Lucia ed erano le chiese di S. Rocco (ancora in piedi ai tempi del Tria), S.Vincenzo e S.Lucia tutte distrutte da secoli.\nIl monumento ai caduti.\nCostruito dopo la Grande guerra era composto da un cippo marmoreo su cui poggiava una statua di bronzo, la statua fu tolta per ordine del governo nel 1943 per essere fusa e contribuire allo sforzo bellico per la costruzione di armi, adesso \u00e8 sostituita da una statua in marmo raffigurante un angelo con una corona di alloro posto sull'antico cippo della vecchia statua.\nIl nome.\nIl nome di Collis Fortis e Collis Tortis appaiono entrambi in un'epistola di Bonifacio VIII del 1297, nel 1330 nelle cedole di pagamento delle decime pagate alla diocesi di Larino il paese veniva chiamato Collis Torti (Collistorti) o Collo-Torto.\nLeandro Alberti e il Frezza ne indicano come nome Colleforte, per le sue mura fortificate mentre Masciotta dichiara che la denominazione pi\u00f9 usata era Collis-Tortis per via della sua posizione geografica.\nLo stemma comunale.\nFino al 1983 sullo stemma comunale era raffigurata una ruota, probabilmente in omaggio ai Rota (una ruota era il simbolo della famiglia e rota in dialetto colletortese e napoletano significa ruota) con il D.P.R. del 15/07/1982 lo stemma ha assunto il suo aspetto attuale, una lampada con fiamma su sfondo dorato.\nIn Molise.\nColletorto entra ufficialmente nella provincia del Molise nel 1811 col Regio decreto del 04/05/1811 uscendo dalla provincia di Capitanata.\nLa popolazione di Colletorto.\nSecondo la numerazione dei fuochi di Frezza e di quella di Scipione Mazzella del 1601 c'erano 215 fuochi (nuclei familiari),poi passati a 447 (divisi in Colletorto antico 231 e nuovo 216) nel 1669 secondo la numerazione dei fuochi di De Bonis stampata nel 1671(fonte Tria), nel 1823 abitanti 3099 secondo la Istorica descrizione del regno di Napoli ma Giovanni Battista Rampoldi nel 1832 scrive che il paese conta circa 2500 abitanti, abitante pi\u00f9 abitante meno(sicuramente facendo un calcolo per difetto e molto approssimativo),nel 1861 si contano: abitanti 3245 mentre l'ISTAT lo stesso anno ne censisce 3357, nel 1911:3709 (ISTAT) per raggiungere un picco di 4362 (ISTAT) nel 1951.\nPer quanto riguarda l'istruzione a Colletorto vengono catalogate 2 scuole elementari pubbliche nel 1860-63 circa una maschile e una femminile, per un totale di 110 alunni,di cui 55 maschi(sul libro vengono catalogati 50 maschi,ma il totale \u00e8 110) e 65 donne, per due soli insegnanti, un uomo per i maschi e una donna per le ragazze, chiaramente il dato si riferisce ai ragazzi che a quei tempi potevano permettersi di andare a scuola, la maggior parte era destinata al lavoro nei campi.\nAttivit\u00e0 commerciali.\nOltre all'agricoltura... frutti, vini, oli e soprattutto alla coltivazione del grano,a Colletorto si annoverava anche una fabbrica di cappelli nel 1868.\nFiere e mercati nel 1844-45.\nLista fiere (citazione):Prima domenica di giugno e sabato precedente e luned\u00ec seguente in Colletorto e non risultano \u00abmercati\u00bb in quegli anni fonte: Annali civili del regno delle Due Sicilie, Volumi 34-36 Regno di Napoli, Ministero degli affari interni, 1844 lo stesso recita anche la Corografia fisica, storica e statistica dell'Italia e delle sue isole..., Volume 11 edizione 1845 editori Firenze Di Attilio Zuccagni-Orlandini.\nBibliografia.\ntesti citati:"}
{"id": "3497442", "revid": "1442080", "url": "https://it.wikipedia.org/wiki?curid=3497442", "title": "Miss Universo 1985", "text": "Miss Universo 1985, trentaquattresima edizione di Miss Universo, si \u00e8 tenuta presso il James L. Knight Convention Center di Miami negli Stati Uniti d'America, il 15 luglio 1985. L'evento \u00e8 stato presentato da Bob Barker e Joan Van Ark. Deborah Carthy-Deu, Miss Porto Rico, \u00e8 stata incoronata Miss Universo 1985."}
{"id": "3497452", "revid": "1543377", "url": "https://it.wikipedia.org/wiki?curid=3497452", "title": "Club Atl\u00e9tico River Plate 1919", "text": "Questa voce raccoglie le informazioni riguardanti il Club Atl\u00e9tico River Plate nelle competizioni ufficiali della stagione 1919.\nStagione.\nIl calcio argentino esper\u00ec una seconda divisione tra campionati, dopo quella avvenuta nel 1912. La Federazione allora esistente espulse 13 squadre dal torneo nazionale dopo otto giornate, e si formarono cos\u00ec due associazioni, che organizzarono due manifestazioni separate. Il River prese parte a quello creato dalla Asociaci\u00f3n Amateurs de Football, terminando al terzo posto; in precedenza, aveva raggiunto la sesta posizione nel campionato ufficiale prima che venisse interrotto e in seguito annullato."}
{"id": "3497457", "revid": "124842467", "url": "https://it.wikipedia.org/wiki?curid=3497457", "title": "Elliott Ward", "text": "Carriera.\nNato nel quartiere londinese di Harrow, cresce calcisticamente nel West Ham con cui debutta in prima squadra nel 2004. In seguito passa in prestito prima al Bristol Rovers e poi al Plymouth.\nNel 2006 viene ceduto per un milione di Sterline al Coventry City dove gioca da titolare per tre stagioni fino al 2009 quando viene ceduto in prestito prima al Doncaster Rovers e poi nel mercato invernale al Preston North End.\nNell'estate 2010 si trasferisce a titolo definitivo al Norwich City dove gioca con continuit\u00e0 giungendo secondo in Championship e salendo cos\u00ec in Premier League.\nIl 18 giugno, si trasferisce ufficialmente al Bournemouth."}
{"id": "3497459", "revid": "767487", "url": "https://it.wikipedia.org/wiki?curid=3497459", "title": "Masquerade (film 1988)", "text": "Masquerade \u00e8 un film del 1988, con protagonisti Rob Lowe e Meg Tilly.\nTrama.\nUn giovane skipper fa innamorare di s\u00e9 una ricca ereditiera allo scopo di sottrarle il patrimonio. Lo skipper \u00e8 d'accordo con Tony, il patrigno della ragazza, e il poliziotto Doug, anch'egli vecchia fiamma della ragazza. Quando il patrigno viene incidentalmente ucciso nel corso di una lite, i suoi piani dovranno cambiare.\nCuriosit\u00e0.\nDue attrici che recitano in questo film, Kim Cattrall e Dana Delany, torneranno successivamente in auge negli anni 2000, rispettivamente grazie ai telefilm \"Sex and the City\" e \"Desperate Housewives\"."}
{"id": "3497460", "revid": "767487", "url": "https://it.wikipedia.org/wiki?curid=3497460", "title": "Am\u00e9rica Televisi\u00f3n", "text": "Am\u00e9rica Televisi\u00f3n (anche chiamata America TV) \u00e8 un canale televisivo, nato il 15 dicembre 1958. Il canale \u00e8 il secondo pi\u00f9 antico del Per\u00f9, e il primo canale ad aver applicato la televisione commerciale. \u00c8 affiliato con la messicana Televisa. Appartiene al gruppo Plural TV."}
{"id": "3497465", "revid": "228587", "url": "https://it.wikipedia.org/wiki?curid=3497465", "title": "Miss Mondo 1985", "text": "Miss Mondo 1985, la trentacinquesima edizione di Miss Mondo, si \u00e8 tenuta il 14 novembre 1985, presso il Royal Albert Hall di Londra. Il concorso \u00e8 stato presentato da Peter Marshall e Anne Diamond. H\u00f3lmfr\u00ed\u00f0ur Karlsd\u00f3ttir, rappresentante dell'Islanda \u00e8 stata incoronata Miss Mondo 1985."}
{"id": "3497469", "revid": "599013", "url": "https://it.wikipedia.org/wiki?curid=3497469", "title": "Hossein Kazerani", "text": "Carriera.\nClub.\nNel suo paese gioc\u00f2 con Afsar Sharabani fino al 1972, quando si pass\u00f2 al Paas Tehran con cui vinse per due volte il campionato (Nel 1976 e nel 1977).\nNazionale.\nEsord\u00ec in nazionale il 12 agosto 1973 ad Auckland, in un'amichevole contro la Nuova Zelanda.\nL'Iran si qualific\u00f2 alla Coppa del Mondo che si svolse in Argentina dal 1\u00ba al 25 giugno 1978.\nKazerani fu convocato dal commissario tecnico Mohajerani e gioc\u00f2 le tre partite della fase a gironi contro Scozia, Paesi Bassi e Per\u00f9. Si ritir\u00f2 al termine della competizione.\nIn totale con la maglia dell'Iran gioc\u00f2 26 partite e segn\u00f2 2 reti."}
{"id": "3497472", "revid": "176990", "url": "https://it.wikipedia.org/wiki?curid=3497472", "title": "Nikiforos", "text": "Nikiforos (, in turco: \"Nusratl\u0131\") \u00e8 un ex comune della Grecia nella periferia della Macedonia orientale e Tracia di 4.279 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Paranesti."}
{"id": "3497473", "revid": "110157", "url": "https://it.wikipedia.org/wiki?curid=3497473", "title": "Chiesa di San Martino di Tours (Acquarossa)", "text": "La chiesa parrocchiale di San Martino di Tours \u00e8 un edificio religioso che si trova ad Acquarossa (frazione di Ponto Valentino), in Canton Ticino.\nStoria.\nLa chiesa venne fondata nel 1258, anche se nel corso del XVIII secolo venne pesantemente rimaneggiata e trasformata in stile tardobarocco. Il campanile venne eretto nel XV secolo e parzialmente ricostruito nel 1950.\nDescrizione.\nLa chiesa si presenta con una pianta ad unica navata e 4 cappelle laterali, coperta da una volta a botte lunettata."}
{"id": "3497477", "revid": "1442080", "url": "https://it.wikipedia.org/wiki?curid=3497477", "title": "Miss International 1985", "text": "Miss International 1985, venticinquesima edizione di Miss International, si \u00e8 tenuta presso Tsukuba, in Giappone, il 15 settembre 1986. La venezuelana Alejandrina \"Nina\" Sicilia Hernandez \u00e8 stata incoronata Miss International 1985."}
{"id": "3497478", "revid": "40799438", "url": "https://it.wikipedia.org/wiki?curid=3497478", "title": "Maliki", "text": ""}
{"id": "3497479", "revid": "110157", "url": "https://it.wikipedia.org/wiki?curid=3497479", "title": "Sidironero", "text": "Sidironero (, in bulgaro: \"Osenitsa\", \"\u041e\u0441\u0435\u043d\u0438\u0446\u0430\") \u00e8 una ex comunit\u00e0 della Grecia nella periferia della Macedonia orientale e Tracia di 430 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Drama."}
{"id": "3497480", "revid": "40799446", "url": "https://it.wikipedia.org/wiki?curid=3497480", "title": "M\u0101lik ibn Anas", "text": ""}
{"id": "3497481", "revid": "22475", "url": "https://it.wikipedia.org/wiki?curid=3497481", "title": "Bob Swaim", "text": "Biografia.\nInizia la sua carriera in Francia sul finire degli anni 1970, nel 1988 dirige, negli Stati Uniti, \"Masquerade\", con Rob Lowe e Meg Tilly, certamente il suo film pi\u00f9 conosciuto."}
{"id": "3497487", "revid": "287204", "url": "https://it.wikipedia.org/wiki?curid=3497487", "title": "Jos\u00e9 Luis Jord\u00e1n Pe\u00f1a", "text": "Tecnico superiore nel campo delle telecomunicazioni, \u00e8 diventato noto per le sue attivit\u00e0 nel campo dell'ufologia e in particolare per avere rivendicato la scrittura, a partire dal 1966, di un gran numero di lettere dattiloscritte, talvolta illustrate da schizzi con matite colorate, fatte passare per messaggi extraterrestri scritti dagli abitanti del presunto pianeta Ummo e indirizzate agli abitanti della Terra.\nBiografia.\nIngegnere e tecnico superiore in telecomunicazioni, diviene professore di matematica, fisica ed elettronica in un istituto tecnico. Appassionato di parapsicologia, \u00e8 tra i fondatori della \"Sociedad Espa\u00f1ola de Parapsicologia\", per cui costruisce alcuni apparecchi per ricerche sul paranormale; in seguito diviene vice presidente dell'associazione. Le sue investigazioni nel campo del paranormale gli permettono di familiarizzarsi con i falsi medium, l'illusionismo e i trucchi dei prestigiatori. I suoi interessi culturali si allargano all'esoterismo, la filosofia, la storia delle religioni e l'antropologia culturale.\nPe\u00f1a studia varie lingue, redige diverse pubblicazioni scientifiche e mantiene contatti con scienziati di diversi Paesi. Parallelamente svolge un'intensa attivit\u00e0 contro le sette. In una lettera all'ufologo Raphael Farriols scrive: \"Ho conosciuto un agente della Brigata Sociale che ho reincontrato ad un gruppo della Compagnia di Ges\u00f9 chiamato la Fede Cattolica e diretto da padre S\u00e1nchez de Le\u00f3n. Noi ci siamo impegnati a denunciare alle autorit\u00e0 franchiste i protestanti, i testimoni di Geova, i massoni...\". All'inizio degli anni sessanta, frequenta alcuni corsi di psicologia industriale. In seguito, preferendo presentarsi come psicologo, lascia l'insegnamento di materie tecniche e comincia a lavorare nel dipartimento del personale di un'importante impresa di costruzioni.\nAttivit\u00e0 in ufologia.\nAll'inizio del 1966 Pe\u00f1a entra in contatto con l'associazione \"Gli amici dei visitatori dello spazio\", di cui \u00e8 animatore Fernando Sesma Manzano. Il 6 febbraio dello stesso anno, Pe\u00f1a afferma di avere visto un UFO ad Aluche, un piccolo centro vicino a Madrid, mentre tornava a casa in automobile. Il fatto ha altri due testimoni, uno dei quali telefona al giornalista Jos\u00e9 Luis Pimentel della rivista \"Porqu\u00e8 \", l'altro scrive tre settimane pi\u00f9 tardi al giornalista Eugenio Danyans, dicendo che un suo amico, l'ingegnere Vicente Ortu\u00f1o, \u00e8 stato testimone dell'avvistamento. Ortu\u00f1o racconta di avere visto l'UFO dal balcone della sua casa e la sua testimonianza conferma il racconto di Pe\u00f1a.\nDopo l'avvistamento di Aluche, Pe\u00f1a comincia ad interessarsi attivamente di ufologia, collaborando con Sesma Manzano, che comincia a ricevere lettere scritte a macchina da sedicenti extraterrestri provenienti dal pianeta Ummo. Il 1\u00ba giugno 1967 viene avvistato un UFO a San Jos\u00e9 de Valderas e Pe\u00f1a collabora alle indagini: rintraccia ed intervista i testimoni, acquisisce le fotografie che uno di essi aveva scattato ed effettua un sopralluogo nel punto del presunto atterraggio, trovando dei tubi di metallo contenenti uno strano materiale plastico. L'avvistamento \u00e8 definito \"un caso perfetto\" dagli ufologi spagnoli Antonio Ribera e Raphael Farriols, che vi dedicano un libro.\nNel frattempo le lettere dei presunti extraterrestri continuano ad arrivare a diverse persone, soprattutto in Spagna e Francia. Nel 1970 Pe\u00f1a lascia l'associazione di Sesma Manzano e fonda un proprio gruppo chiamato \"Eridani\", che si dedica a studi sul caso Ummo e che sar\u00e0 attivo fino al 1975. Nel 1988 il giornalista spagnolo Javier Serra scopre che l'ingegner Ortu\u00f1o, l'altro testimone dell'avvistamento UFO di Aluche, era amico di vecchia data di Pe\u00f1a. Nello stesso anno, Pe\u00f1a \u00e8 colpito da un ictus, i cui postumi gli lasciano difficolt\u00e0 di parola e di movimento.\nNel 1993, con una lettera all'ufologo Raphael Farriols, Pe\u00f1a confessa di essere il vero autore delle lettere inviate dai presunti extraterrestri di Ummo. Pochi mesi dopo, Pe\u00f1a pubblica un articolo sulla rivista spagnola \"La Alternativa Racional\", in cui spiega di avere montato l'imbroglio per verificare una sua teoria personale sulla \"Sindrome di Anubi\", uno strana specie di paranoia che affliggerebbe l'80% dell'umanit\u00e0 inducendola ad essere credulona nei confronti di cose come l'ufologia e il paranormale.\nEgli afferm\u00f2 di avere scritto le lettere usando la macchina da scrivere che aveva in casa e quella che aveva in ufficio e di averle spedite approfittando di viaggi all'estero. Pe\u00f1a confess\u00f2 anche di avere falsificato le foto e le tracce degli atterraggi degli UFO avvistati ad Aluche e a San Jos\u00e9 de Valderas, spiegandone i dettagli all'ufologo spagnolo Manuel Carballal; egli rivel\u00f2 che il materiale plastico trovato sul luogo dell'atterraggio dell'UFO di San Jos\u00e9 de Valderas, allora sconosciuto perch\u00e9 fuori commercio, era costituito da \"Tedlar\" (fluoruro di polivinile) usato dalla NASA e lui ne aveva avuto una piccola quantit\u00e0 da un ingegnere dell'ente spaziale che in quel periodo si trovava in Spagna.\nControversie.\nFernando Sesma Manzano sarebbe stato avvisato dell'arrivo delle lettere spedite dagli extraterrestri di Ummo mediante una telefonata ricevuta il 14 gennaio 1966; a telefonare sarebbe stato Pe\u00f1a, che avrebbe fatto uso di un apparecchio elettrico di sua costruzione per deformare la voce. Alcuni per\u00f2 mettono in dubbio questa circostanza, ritenendo che non \u00e8 possibile conoscere con certezza la data in cui Sesma Manzano ha ricevuto le prime lettere. La confessione con cui Pe\u00f1a si \u00e8 attribuito la paternit\u00e0 delle lettere Ummite non ha convinto i fautori dell'ipotesi extraterrestre.\nLo scienziato che ha scritto il libro \"Ummo, le vrais extraterrestres\" con lo pseudonimo di Jean Pollion e la cui vera identit\u00e0 rimane sconosciuta, sostiene che le confessioni di Pe\u00f1a sono false in virt\u00f9 del suo stato di salute: a causa dell'ictus che lo ha colpito nel 1988 lasciandogli difficolt\u00e0 di parola e di movimento, egli non pu\u00f2 avere scritto e spedito le lettere che gli Ummiti avrebbero inviato tra il 1988 e il 1993. Secondo l'ufologo francese Jean-Pierre Petit, Pe\u00f1a si sarebbe attribuito la paternit\u00e0 delle lettere su richiesta degli stessi Ummiti. Altri \"credenti\" dubitano invece che un solo individuo abbia potuto tenere in piedi per tanti anni un simile imbroglio, scrivendo un vasto epistolario che avrebbe richiesto una cultura enorme.\nSecondo altri, Pe\u00f1a pu\u00f2 essere stato l'autore delle lettere, almeno nei primi anni, ma non avrebbe agito da solo. In particolare si sono avanzate tre ipotesi:\nAltri ancora ritengono che Pe\u00f1a avrebbe agito da solo, fatta eccezione per certe lettere che sono state scritte da altri. Avendo una buona cultura, Pe\u00f1a era in grado di scrivere su parecchi argomenti. Inoltre, l'insieme delle lettere possiede una forte coerenza interna e i passaggi sui temi di carattere sessuale sembrano coerenti con i fantasmi del suo autore. In questo caso si evoca una montatura mitomaniaca, legata ad un'esperienza personale molto particolare. Anche l'ufologo Luis R. Gonz\u00e1lez Manso ritiene che Pe\u00f1a sia stato l'unico autore dell'imbroglio, con la collaborazione di alcuni complici che lo avrebbero aiutato a spedire alcune delle lettere e a falsificare le fotografie degli UFO e le tracce dei loro atterraggi."}
{"id": "3497491", "revid": "88812", "url": "https://it.wikipedia.org/wiki?curid=3497491", "title": "Concezione del mondo", "text": ""}
{"id": "3497494", "revid": "113527741", "url": "https://it.wikipedia.org/wiki?curid=3497494", "title": "Pr\u00fcm (Renania-Palatinato)", "text": "Pr\u00fcm () \u00e8 una citt\u00e0 tedesca sulla parte ovest dell'Eifel nel \"Land\" Renania-Palatinato, gi\u00e0 citt\u00e0 circondariale, oggi sede amministrativa della Comunit\u00e0 amministrativa omonima, nel circondario di Eifelkreis Bitburg-Pr\u00fcm.\nGeografia fisica.\nPr\u00fcm \u00e8 bagnata dal fiume Pr\u00fcm, affluente del fiume Sauer, ai piedi del monte Schneifel-H\u00f6henzug fra le Ardenne e l'Eifel. La sua altezza s.l.m. \u00e8 di 490\u00a0m.\nGeografia antropica.\nFrazioni.\nAlla citt\u00e0 di Pr\u00fcm appartengono le frazioni Kalvarienberg, Tafel, Wirbelscheid e Walcherath. Dopo il 1969 le localit\u00e0 di Dausfeld, Niederpr\u00fcm, Steinmehlen e Weinsfeld furono incorporate nella municipalit\u00e0.\nStoria.\nLa municipalit\u00e0 di Pr\u00fcm viene citata per la prima volta nel 720 come \"villa prumia\" e nel 721 fu fondata l'Abbazia di Pr\u00fcm.\nLa citt\u00e0 era allora la sede di una delle carolingie immediatezze imperiali quale l'abbazia benedettina omonima, che nel Medioevo era famosa per la sua scuola abbaziale.\nDopo il trattato di Pr\u00fcm dell'855, l'imperatore Lotario I vi si ritir\u00f2 come monaco e vi mor\u00ec sei giorni dopo.\nL'imperatore Enrico II concesse nel 1016 a Pr\u00fcm il diritto di battere moneta e tenere mercato.\nNel 1307 fu fondato il Nikolaus-Hospital. Nel 1576 l'abbazia di Pr\u00fcm venne incorporata nel Principato di Treviri e nel 1696 fu eretta la Cappella del Calvario (demolita nel 1949).\nDal 1721 la chiesa e gli edifici abbaziali furono ricostruiti a nuovo. Nel grande incendio del 1769 214 case della citt\u00e0 su 294 andarono distrutte. Nel 1794, con l'invasione delle truppe rivoluzionarie francesi la signoria del principato di Treviri ebbe termine.\nNel 1798 Pr\u00fcm divenne circondario e citt\u00e0 cantonale nel dipartimento francese della Sarre e sede di sottoprefettura e quindi pass\u00f2 alla Francia. Nel 1802 l'abbazia venne soppressa e la chiesa abbaziale divenne una chiesa parrocchiale.\nCome conseguenza del Congresso di Vienna Pr\u00fcm pass\u00f2 nel 1815 al Regno di Prussia.\nIl circondario francese di Pr\u00fcm divenne circondario tedesco nel Distretto governativo di Treviri e dal 1822 appartenne alla Provincia del Reno. Nel 1841 comparve a Pr\u00fcm il primo quotidiano locale, il \"Pr\u00fcmer Intelligenzblatt\". Con decreto reale a Pr\u00fcm nel 1856 venne conferito lo \"status\" di \"citt\u00e0\".\nL'ospedale \"St. Joseph\" fu fondato nel 1869 e nel 1887 il convitto vescovile.\nIl 22 dicembre 1883 fu aperta la tratta ferroviaria per Gerolstein, grazie alla quale Pr\u00fcm fu collegata alla rete ferroviaria. I primi acquedotti privati furono eretti nel 1892 e nello stesso anno termin\u00f2 la costruzione della chiesa di culto evangelico.\nNel 1901 giunse a Pr\u00fcm la corrente elettrica. Dal 1908 termin\u00f2 la canalizzazione. Dopo la prima guerra mondiale Pr\u00fcm, come il resto della Renania rimase sotto l'occupazione francese dal 1918 fino al 1930.\nDurante la seconda guerra mondiale Pr\u00fcm divenne, dal 16 settembre 1944, bersaglio del tiro dell'artiglieria statunitense e dal 23 dicembre sub\u00ec i bombardamenti alleati connessi all'offensiva delle Ardenne. La citt\u00e0 rimase distrutta all'80%.\nLa vigilia di Natale del 1945 la volta della navata destra della chiesa croll\u00f2 inaspettatamente, a causa dei danni subiti negli ultimi tempi della guerra.\nDopo la guerra, dal 1946, Pr\u00fcm fu assegnata al neocostituito \"Bundesland\" Renania-Palatinato. Nella nuova ripartizione amministrativa Pr\u00fcm divenne citt\u00e0 circondariale del pi\u00f9 grande circondario di pianura della Germania e centro scolastico ed amministrativo.\nIl 15 luglio 1949, a seguito della disastrosa esplosione di un deposito di esplosivo, destinato alla demolizione della Linea Sigfrido e situato in un bunker ad ovest della citt\u00e0 sotto il controllo dell'esercito di occupazione francese, furono pesantemente danneggiate numerose case di nuova costruzione per un tratto lungo qualche chilometro; l'esplosione provoc\u00f2 12 morti e 15 feriti, aprendo un cratere di 20 metri di profondit\u00e0.\nCon la riforma amministrativa del 1971 il circondario di Pr\u00fcm fu unito a quello di Bitburg formando cos\u00ec il circondario dell'Eifel, Bitburg-Pr\u00fcm. Le autorit\u00e0 furono trasferite prevalentemente a Bitburg e Pr\u00fcm divenne sede del distretto governativo omonimo. Nel 1984 fu costruito il nuovo Ospedale St. Josef; nel 2001 fu chiuso il convitto.\nNel 2005 a Pr\u00fcm fu siglato il Trattato di Pr\u00fcm, accordo firmato, ad integrazione e completamento del trattato di Schengen, dai seguenti paesi membri dell'Unione europea: Austria, Belgio, Francia, Germania, Lussemburgo, Spagna e Paesi Bassi.\nGeografia antropica.\nFrazioni.\nQuartiere Dausfeld.\nViene citato la prima volta nell'816 come \"deofansfeld\" (esso apparteneva allora alla Parrocchia di Rommersheim. Dal 1330 divenne una parrocchia indipendente.\nIl 1\u00ba gennaio 1971 Dausfeld entr\u00f2 a far parte della municipalit\u00e0 di Pr\u00fcm.\nOggi Dausfeld conta circa 507 abitanti, suddivisi in tre sottoquartieri: \"Dausfelder H\u00f6he\", \"Alt-Dausfeld\" e \"Dausfelder M\u00fchle\".\nQuartiere Niederpr\u00fcm.\nIl re Pipino il Breve, nel 762 don\u00f2 all'Abbazia di Pr\u00fcm la propriet\u00e0 terriera di Niederpr\u00fcm.\nQui sorse nel 1190 un monastero benedettino e con esso inizi\u00f2 la colonizzazione della propriet\u00e0. Tra il 1285 ed il 1296 il monastero ricevette in dono un'altra propriet\u00e0, conseguentemente chiamata \"Niederpr\u00fcmer Hof\" a Schweich sulla Mosella. L'edificio conventuale fu ricostruito nel 1670 ed oggi ospita una scuola di Vincenziani. Il 7 giugno 1969, con la riforma amministrativa Niederpr\u00fcm venne incorporata in Pr\u00fcm.\nQuartiere di Steinmehlen.\nSorse presumibilmente prima dell'816. Il 1\u00ba gennaio 1974 Steinmehlen venne incorporata in Pr\u00fcm.\nQuartiere di Weinsfeld.\nIn un documento della benefattrice Bertrada di Pr\u00fcm dell'VIII secolo viene citata la propriet\u00e0 di \"Winand\" e la prima menzione scritta di Weinsfeld risale al 1282. La torre campanaria della chiesa fu eretta nel 1735. Le campane della torre risalgono al 1533. Nel XX secolo vennero trovate tombe di epoca romana e franca. Il 1\u00ba gennaio 1973 Weinsfeld divenne un quartiere di Pr\u00fcm. Oggi Weinsfeld \u00e8 un quartiere residenziale.\nElementi caratteristici.\nManifestazioni.\nGiugno, luglio ed agosto sono i mesi della \"Pr\u00fcmer Sommer\" (Estate di Pr\u00fcm). Essa viene iniziata con un mercato e l'ultima domenica di giugno ha luogo una competizione musicale per le strade della citt\u00e0. Nei successivi otto gioved\u00ec vi sono manifestazioni sulla piazza del municipio, con esibizioni di gruppi musicali e danzanti, gare di mungitura, segatura di tronchi e bevute. Da anni fanno parte del programma anche raduni di ciclisti e sfilate di moda.\nPer quattro domeniche si svolgono di fronte alla basilica concerti speciali (Musica classica, Jazz, Folk etc.).\nEconomia e trasporti.\nEconomia.\nFra le imprese maggiori della regione vi sono stabilimenti della Milch-Union Hocheifel (produzione di latte e latticini) con sede a Pronsfeld (circondario rurale di Eifelkreis Bitburg-Pr\u00fcm), a 10\u00a0km da Pr\u00fcm, della Stihl, primo produttore mondiale di motoseghe con sede a Waiblingen (Baden-W\u00fcrttemberg) e della PR\u00dcM-T\u00fcrenwerk GmbH.\nTrasporti.\nIl servizio ferroviario da Pr\u00fcm ebbe termine nel 1980 e gran parte della sede ferroviaria fu trasformata per diversa destinazione (piste ciclabili, ad esempio). Diciannove anni dopo ebbe luogo l'ultima, speciale corsa ferroviaria con partenza dalla stazione dell'Abbazia.\nLa strada federale B 265, che unisce la citt\u00e0 a Colonia, e la B 410, che da Hirten conduce al confine lussemburghese presso Dasburg, si incrociano a Pr\u00fcm. La B 51, che unisce Stuhr (Bassa Sassonia) al confine francese presso Sarreguemines, e l'autostrada A\u00a060 passano non distante da Pr\u00fcm.\nA circa 35\u00a0km a nord di Pr\u00fcm vi \u00e8 un collegamento con l'autostrada A\u00a01.\nNe centro della citt\u00e0 \u00e8 vietata la circolazione di autocarri di portata superiore a 7,5\u00a0t ed il traffico a lunga percorrenza transita intorno a Pr\u00fcm sulle statali B\u00a051 e B\u00a0410.\nAmministrazione.\nGemellaggi.\nPr\u00fcm \u00e8 gemellata con:"}
{"id": "3497497", "revid": "64553163", "url": "https://it.wikipedia.org/wiki?curid=3497497", "title": "Digimon X-Evolution", "text": ""}
{"id": "3497499", "revid": "124452322", "url": "https://it.wikipedia.org/wiki?curid=3497499", "title": "Roberto Cappellacci", "text": "Carriera.\nGiocatore.\nDebutta fra i professionisti a 18 anni nel Teramo in Serie C1, prelevato dai dilettanti del Tortoreto, rimanendovi per tre stagioni.\nNel 1987 passa al Barletta che lo fa esordire in Serie B e gi\u00e0 nel mercato autunnale lo cede al , che disputa la Serie A, categoria nella quale Cappellacci non scender\u00e0 mai in campo.\nNel 1988 fa ritorno in Serie C1, per un anno al e per uno al , in entrambi i casi sotto la guida di Giorgio Rumignani. Nel 1990 passa al dove gioca l'intera stagione da titolare in Serie B, segnando anche il suo primo gol in cadetteria il 5 maggio 1991 contro la Salernitana.\nLa stagione successiva viene ingaggiato dalla Fidelis Andria, dove alla prima stagione contribuisce alla promozione in Serie B, militando poi nel campionato cadetto fino al 1996; nel campionato 1995-1996 subisce un grave infortunio, che lo tiene fuori squadra per 18 mesi, e a fine stagione i pugliesi retrocedono. Cappellacci rimane in rosa e al primo tentativo aiuta i bianco-blu a vincere il campionato di Serie C1 tornando cos\u00ec a giocare in Serie B per un'altra stagione.\nNel 1998 si trasferisce alla dove rimane per due anni, il primo in Serie B ed il secondo il Serie C1, disputando 60 partite senza reti.\nTermina la carriera in Serie C1 con la maglia del , squadra della sua citt\u00e0, dove gioca per due anni fino al 2002.\nIn tutta la carriera ha totalizzato 199 presenze in Serie B condite da 6 reti.\nAllenatore.\nSubito dopo il ritiro diventa allenatore, iniziando come vice di Angelo Pierleoni sulla panchina della Fidelis Andria, e nel campionato di Serie C2 2003-2004 guida la Rosetana.\nArriva alla Santegidiese nel corso della stagione 2004-2005 e rimane anche la stagione successiva guidando la compagine vibratiana alla promozione in Serie D. In seguito allena per due stagioni il Pescina Valle del Giovenco ottenendo al primo anno una promozione in Serie C2 nel 2006-2007 e l'anno successivo il secondo posto e la sconfitta nella semifinale play-off.\nTra il 2008 ed il 2009 \u00e8 il responsabile del settore giovanile del .\nNel 2009 allena per alcuni mesi il Pescina Valle del Giovenco in Lega Pro Prima Divisione, prima di essere esonerato nel mese di novembre. Viene richiamato sulla panchina abruzzese il successivo 18 febbraio 2010 per essere poi nuovamente sollevato dell'incarico il seguente 25 maggio.\nDal settembre 2010 torna sulla panchina della Santegidiese in Serie D, e i giallorossi chiudono la stagione al settimo posto nel girone F ad un punto dai play-off. Il 6 giugno 2011 diventa ufficialmente l'allenatore del Teramo sempre in Serie D ottenendo la promozione in Lega Pro Seconda Divisione al termine della stagione. Sotto la sua guida tecnica, il Teramo nel campionato 2012-2013 si piazza al 6\u00ba posto e accede ai play-off, dove viene sconfitto in finale dall'Aquila.\nIl 20 giugno 2013 rescinde il contratto con il Teramo e il 27 giugno successivo diventa l'allenatore del . Il 27 ottobre 2014 alla luce dei risultati negativi conseguiti viene sollevato dall'incarico di allenatore dei silani.\nIl 30 maggio 2015 diventa il nuovo allenatore del Campobasso; il 3 novembre successivo viene esonerato e sostituito da Massimiliano Favo. Guida poi il in due riprese nel campionato di Serie D 2016-2017 e nel novembre 2017 subentra sulla panchina del Ciabbino, nel campionato di Eccellenza marchigiana, venendo poi esonerato nel marzo del 2018.\nIl 19 agosto 2018 diviene allenatore della neonata Citt\u00e0 di L'Aquila, sorta la stessa estate a seguito della mancata iscrizione nel campionato di Serie D della vecchia societ\u00e0 del capoluogo abruzzese. Nella stagione 2018-2019 guida i rossobl\u00f9 nel campionato di Prima Categoria abruzzese vincendolo, con due giornate di anticipo, il 1\u00ba maggio 2019. Confermato nella stagione successiva, conduce la squadra rossobl\u00f9 in prima posizione nel campionato di Promozione, a 12 dalla seconda classificata e 6 giornate dalla fine, momento dell\u2019interruzione a causa della pandemia di COVID-19. L\u20198 giugno 2020 viene ufficializzata la promozione in Eccellenza. Il 6 maggio 2021, a seguito di un pareggio deludente nel campionato di Eccellenza abruzzese, rassegna le dimissioni da allenatore dell\u2019Aquila.\nIl 17 Novembre 2021 il Fano, club di Serie D, ufficializza il suo ingaggio come nuovo allenatore. Il 9 Dicembre, societ\u00e0 e tecnico, decidono di comune accordo di interrompere il rapporto di collaborazione.\nStatistiche.\nStatistiche da allenatore.\n\"Statistiche aggiornate al 8 maggio 2021.\" In grassetto le competizioni vinte."}
{"id": "3497502", "revid": "4175", "url": "https://it.wikipedia.org/wiki?curid=3497502", "title": "Chrysoupoli", "text": "Chrysoupoli (; ; ) \u00e8 un ex comune della Grecia nella periferia della Macedonia orientale e Tracia di 15.678 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Nestos."}
{"id": "3497512", "revid": "1305772", "url": "https://it.wikipedia.org/wiki?curid=3497512", "title": "Social King", "text": "Social King \u00e8 stato un programma televisivo trasmesso da Rai 2 incentrato sul mondo del web.\nEra un talent show che ruotava intorno al mondo dei social network e permetteva al pubblico di interagire con la trasmissione tramite la pagina Facebook dedicata. Il concorrente di ogni puntata, chiamato W.I.P. (Web Important Person), dovr\u00e0 insieme al conduttore interagire, commentare video e curiosit\u00e0 dal web, e rispondere a delle domande inerenti. Il programma \u00e8 realizzato presso il Centro Produzione Rai di Torino.\nSocial King andava in onda la domenica mattina alle ore 9:20.\nPrima edizione.\nLa prima edizione parte il 12 febbraio 2011 e termina il 3 luglio 2011 per un totale di 30 puntate.\nLa conduzione \u00e8 affidata a Livio Beshir e Metis Di Meo, con la partecipazione di Giovanni Caccamo e Carlotta Castagneris.\nOgni puntata della trasmissione vede affrontarsi sei concorrenti, scelti fra coloro che hanno acquisito popolarit\u00e0 sul web, in varie prove, sempre legate al mondo di internet. Il punteggio ottenuto durante le prove, unitamente ai voti raccolti dal pubblico da ogni singolo concorrente (attraverso un sistema simile al \"mi piace\" di Facebook), decreteranno il vincitore della puntata. Parallelamente alle puntate trasmesse da Rai 2, il sabato e la domenica alle 9.20, viene mandata quotidianamente in onda una striscia quotidiana su Rai Gulp, alle 18.25, (condotta da Romina Minadeo e Michele Bertocchi), con alcuni approfondimenti sul programma. La prima edizione del programma si \u00e8 conclusa domenica 3 luglio 2011, decretando rispettivamente Daniele Selvitella come primo Social King e Nicola Conversa come primo Cavaliere Digitale.\nSeconda edizione.\nLa seconda edizione prende il nome di Social King 2.0. \u00c8 iniziata il 17 ottobre 2011 alle 18.25 su Rai Gulp la fascia settimanale (dal luned\u00ec al venerd\u00ec), mentre il 23 ottobre su Rai 2 alle 9.20, la puntata settimanale. \u00c8 presentato da Ruggero Pasquarelli. Tante le novit\u00e0 tra cui il nuovo studio.\nDa questa edizione cambia il format del programma che si trasforma da \"game show\" in \"reality/talent\". Le puntate settimanali non sono pi\u00f9 in diretta.\nI concorrenti iniziali saranno quelli incontrati nella scorsa edizione, ma sar\u00e0 il pubblico, di volta in volta, a scegliere e confermarne la presenza esprimendo la propria preferenza sulle esibizioni e le eventuali sfide esterne.\nLa vincitrice \u00e8 stata la cantante Valentina Colonna di Taranto, che ha avuto la meglio sull'altro cantante Myky (secondo classificato), l'imitatore Marcantonio Scaramuzza (terzo) ed il cantante performer Alex Palmieri (quarto).\nCollegamenti esterni.\nhttp://mykypetillo.altervista.org/?doing_wp_cron=1558552579.9763240814208984375000"}
{"id": "3497516", "revid": "1573940", "url": "https://it.wikipedia.org/wiki?curid=3497516", "title": "Chiesa di San Maurelio Vescovo e Martire", "text": "La chiesa di San Maurelio Vescovo e Martire o pi\u00f9 semplicemente chiesa di San Maurelio detta anche chiesa dei Cappuccini, si trova in corso Biagio Rossetti a Ferrara.\nStoria.\nLa chiesa venne eretta nel 1612 con l'antico convento dei cappuccini su commissione del marchese Enzo Bentivoglio e per disposizione del cardinale legato Orazio Spinola per restituire una nuova sede ai frati cappuccini che avevano lasciato il proprio monastero situato entro l'area in cui fu costruita la fortezza pontificia. L'ordine dei padri cappuccini a Ferrara era presente sin dai tempi del ducato di Ercole II d'Este.\nL'edificio che ci \u00e8 pervenuto \u00e8 la quinta sede in citt\u00e0 dei religiosi dopo il loro arrivo avvenuto nel 1537. All'inizio si sistemarono in un piccolo complesso a breve distanza dalla basilica di San Giorgio fuori le mura, poi in edifici nella zona di via delle Vigne ed in seguito nella vicina area di via Benvenuto Tisi da Garofalo. La loro quarta sede fu nella zona di San Luca, che tuttavia venne demolita quando fu eretta la fortezza di Ferrara, dopo la devoluzione allo Stato Pontificio.\nDedicazione.\nLa dedicazione a san Maurelio di Voghenza \u00e8 particolarmente importante per Ferrara essendo, con san Giorgio, il coprotettore della citt\u00e0 estense e sul territorio comunale esiste solo un'altra chiesa che lo ricordi nella sua dedicazione, la recente parrocchiale di Malborghetto di Boara (chiesa di San Maurelio e Assunzione di Maria Santissima). \nDescrizione.\nLa chiesa al suo interno e fino alle distruzioni belliche del 1944, era ricca di opere d'arte, tra le quali la pala dell'altare maggiore con la \"Visitazione\" di Camillo Ricci, il \"Centurione ed il Redentore\" e \"La Vergine col divin Figlio e san Felice di Cantalice\" di Carlo Bononi. Nella sala a partire dal 1756 venne conservata anche l'immagine della \"Beata Vergine del Buon Consiglio\". Tale immagine \u00e8 legata al culto taumaturgico maggiormente vivo in situazioni di pericolo o di pestilenze, e anche poche formelle ancora presenti sulla facciata del tempio lo testimoniano."}
{"id": "3497519", "revid": "293377", "url": "https://it.wikipedia.org/wiki?curid=3497519", "title": "Livio Maranzano", "text": "Carriera.\nGiocatore.\nHa militato in Serie B con le maglie di e , disputando complessivamente 114 partite. Ha chiuso la carriera con l'Angri nel 2004.\nAllenatore.\nDa allenatore ha guidato l'Angri, il , la Rappresentativa Juniores Campania e dal 2010-2011 guida gli Allievi nazionali della . Nel 2007 \u00e8 stato allenatore in seconda del : ha mantenuto l'incarico fino al dicembre dello stesso anno.\n \u00e8 alla guida degli Aquilotti Irno."}
{"id": "3497522", "revid": "599013", "url": "https://it.wikipedia.org/wiki?curid=3497522", "title": "Leif Eriksson", "text": ""}
{"id": "3497525", "revid": "599013", "url": "https://it.wikipedia.org/wiki?curid=3497525", "title": "Fabio Ferri (calciatore)", "text": "Carriera.\nDebutta in Serie B non ancora ventenne con la maglia del disputando 7 partite.\nNel 1979 passa al Forl\u00ec dove gioca un anno da titolare in Serie C1.\nLa stagione seguente torna in cadetteria giocando 32 partite (segnando una rete) con la maglia dell'Hellas Verona.\nNel 1981 passa alla dove gioca due anni in Serie B.\nNel 1983 si trasferisce al che ottiene la promozione dalla Serie C1 e dove Ferri giocher\u00e0 le due successive annate in Serie B.\nNel 1986 lascia i felsinei per approdare al dove gioca le sue due ultime stagioni in cadetteria. Infatti successivamente gioca nel in Serie C1 e poi nel e nel in Serie C2, prima di chiudere col calcio giocato nel 1991.\nIn carriera ha totalizzato 201 presenze in Serie B con 8 reti."}
{"id": "3497526", "revid": "599013", "url": "https://it.wikipedia.org/wiki?curid=3497526", "title": "Dave Harding", "text": "Carriera.\nClub.\nAd inizio carriera ha giocato 10 partite nella quarta divisione inglese con i gallesi del ; dopo due stagioni trascorse a livello semiprofessionistico nelle serie minori inglesi, ha poi giocato nella prima divisione australiana.\nNazionale.\nHa partecipato al Mondiale 1974."}
{"id": "3497530", "revid": "599013", "url": "https://it.wikipedia.org/wiki?curid=3497530", "title": "Sigfrid Lindberg", "text": "Carriera.\nCon la Nazionale svedese prese parte alle Olimpiadi del 1924 e vi ottenne una medgalia di bronzo."}
{"id": "3497532", "revid": "621682", "url": "https://it.wikipedia.org/wiki?curid=3497532", "title": "Sigge Lindberg", "text": ""}
{"id": "3497535", "revid": "13102", "url": "https://it.wikipedia.org/wiki?curid=3497535", "title": "Remigio di Auxerre", "text": "Biografia.\nMonaco benedettino, nacque con ogni probabilit\u00e0 in Borgogna nell'841. In giovane et\u00e0 entr\u00f2 nell'Abbazia di San Germano di Auxerre, nota per la scuola diretta da Erico di Auxerre, di cui fu discepolo. Alla scomparsa del maestro (876), Remigio prese il suo posto, distinguendosi nell'insegnamento delle arti liberali e particolarmente in quello della grammatica, della dialettica e della musica. Nell'883 lasci\u00f2 Auxerre per trasferirsi a Reims, dove l'arcivescovo Fulco lo aveva chiamato come professore presso la Scuola della Cattedrale. Ivi rimase fino al 900, anno in cui si trasfer\u00ec a Parigi, dove insegn\u00f2 fino alla morte (908).\nPensiero.\nFu notevolmente influenzato dalla filosofia platonica e da quella dell'irlandese Giovanni Scoto Eriugena, suo contemporaneo. Prendendo spunto dal \"De Divisione Naturae\" scritto da quest'ultimo fra l'862 e l'866, Remigio ritiene che i concetti siano dotati di una propria realt\u00e0 sostanziale e che fra di essi quello pi\u00f9 generale, raggiungibile da mente umana, \u00e8 l\"'essenza\", che tutti li comprende. Dall'essenza si discende gradualmente, attraverso i generi e le specie, fino all'individuo, che \u00e8 l'ultimo anello della catena ed \u00e8, come lo stesso termina indica, indivisibile. L'uomo \u00e8 pertanto il risultato della suddivisione progressiva di un'unica realt\u00e0. Di derivazione platonica \u00e8 la visione remigiana della conoscenza. La natura umana contiene, depositate nella sua coscienza, tutte le arti, che, messe in ombra dal peccato originale, possono tornare alla luce solo mediante l'esercizio costante e lo sforzo individuale. Non tutti, per le ragioni pi\u00f9 diverse, hanno le possibilit\u00e0, le capacit\u00e0, o la costanza di assoggettarsi a tale sforzo e pertanto di estrarre dall'oscurit\u00e0 che lo avviluppa il sapere che \u00e8 dentro di ogni essere umano.\nOpera.\nL'opera di Remigio, interamente in lingua latina, \u00e8, in parte, andata perduta. Di lui ci sono restati ampi commenti e riflessioni su alcuni libri biblici e sulla letteratura ed il pensiero filosofico di epoca romana. Fra le sue opere pi\u00f9 rappresentative citiamo i commenti al Libro della Genesi (\"Expositio super Genesim\"), al Libro dei Salmi (\"Enarrationes in Psalmos\") e al Vangelo secondo Matteo. Grande diffusione ebbero, in et\u00e0 medievale, le sue riflessioni legate al commento dei grammatici della tarda antichit\u00e0 (Donato, Prisciano, ecc.) e degli scrittori latini, fra cui Boezio (\"De Consolatione Philosophiae\" e \"Opuscula sacra\") e Marziano Capella (\"De Nuptiis Philologiae et Mercurii et de septem Artibus liberalibus libri novem\")."}
{"id": "3497542", "revid": "290948", "url": "https://it.wikipedia.org/wiki?curid=3497542", "title": "Vidaza", "text": ""}
{"id": "3497544", "revid": "3115", "url": "https://it.wikipedia.org/wiki?curid=3497544", "title": "Doln\u00e9 Saliby", "text": "Doln\u00e9 Saliby (in ungherese \"Als\u00f3szeli\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497545", "revid": "287204", "url": "https://it.wikipedia.org/wiki?curid=3497545", "title": "Dolne Saliby", "text": ""}
{"id": "3497550", "revid": "599013", "url": "https://it.wikipedia.org/wiki?curid=3497550", "title": "Hans Selander", "text": ""}
{"id": "3497553", "revid": "3115", "url": "https://it.wikipedia.org/wiki?curid=3497553", "title": "Doln\u00fd Chot\u00e1r", "text": "Doln\u00fd Chot\u00e1r (in ungherese \"Als\u00f3hat\u00e1r\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497554", "revid": "287204", "url": "https://it.wikipedia.org/wiki?curid=3497554", "title": "Dolny Chotar", "text": ""}
{"id": "3497556", "revid": "599013", "url": "https://it.wikipedia.org/wiki?curid=3497556", "title": "Sven Friberg", "text": "Carriera.\nVinse con la sua Nazionale una medaglia di bronzo alle Olimpiadi del 1924."}
{"id": "3497560", "revid": "3115", "url": "https://it.wikipedia.org/wiki?curid=3497560", "title": "G\u00e1\u0148", "text": "G\u00e1\u0148 (in ungherese \"G\u00e1ny\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497562", "revid": "767487", "url": "https://it.wikipedia.org/wiki?curid=3497562", "title": "Horn\u00e9 Saliby", "text": "Horn\u00e9 Saliby (in ungherese \"Fels\u0151szeli\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497563", "revid": "287204", "url": "https://it.wikipedia.org/wiki?curid=3497563", "title": "Horne Saliby", "text": ""}
{"id": "3497565", "revid": "767487", "url": "https://it.wikipedia.org/wiki?curid=3497565", "title": "Hoste (Slovacchia)", "text": "Hoste (in ungherese \"Kisgeszt\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497569", "revid": "1354930", "url": "https://it.wikipedia.org/wiki?curid=3497569", "title": "Partecipanti al Giro d'Italia 2003", "text": "Elenco dei partecipanti al Giro d'Italia 2003.\nIl Giro d'Italia 2003 fu l'ottantaseiesima edizione della corsa. Alla competizione presero parte 19 squadre, ciascuna delle quali composta da nove corridori, per un totale di 170 ciclisti (la spagnola Kelme-Costa Blanca partecip\u00f2 con 8 corridori). La corsa part\u00ec il 10 maggio da Lecce e termin\u00f2 il 1\u00ba giugno a Milano; in quest'ultima localit\u00e0 portarono a termine la competizione 97 corridori. \nCorridori per squadra.\n\"Nota: R ritirato, NP non partito, FT fuori tempo, SQ squalificato.\"\nCorridori per nazione.\nLe nazionalit\u00e0 rappresentate nella manifestazione sono 27; in tabella il numero dei ciclisti suddivisi per la propria nazione di appartenenza:"}
{"id": "3497570", "revid": "1781667", "url": "https://it.wikipedia.org/wiki?curid=3497570", "title": "J\u00e1novce (Trnava)", "text": "J\u00e1novce (in ungherese \"Dunaj\u00e1nosh\u00e1za\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497572", "revid": "599013", "url": "https://it.wikipedia.org/wiki?curid=3497572", "title": "Harry Rogers", "text": ""}
{"id": "3497574", "revid": "767487", "url": "https://it.wikipedia.org/wiki?curid=3497574", "title": "Jelka", "text": "Jelka (in ungherese \"J\u00f3ka\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497575", "revid": "767487", "url": "https://it.wikipedia.org/wiki?curid=3497575", "title": "Ted Manakas", "text": ""}
{"id": "3497578", "revid": "767487", "url": "https://it.wikipedia.org/wiki?curid=3497578", "title": "Michael Britt", "text": "Carriera.\nVenne selezionato dai Washington Bullets al secondo giro del Draft NBA 1983 (32\u00aa scelta assoluta), ma non gioc\u00f2 mai nella NBA."}
{"id": "3497579", "revid": "767487", "url": "https://it.wikipedia.org/wiki?curid=3497579", "title": "Kajal (Slovacchia)", "text": "Kajal (in ungherese \"Nemeskajal\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497582", "revid": "300067", "url": "https://it.wikipedia.org/wiki?curid=3497582", "title": "Dennis Stewart", "text": ""}
{"id": "3497583", "revid": "110157", "url": "https://it.wikipedia.org/wiki?curid=3497583", "title": "Ko\u0161\u00faty", "text": "Ko\u0161\u00faty (in ungherese \"Nemeskos\u00fat\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497585", "revid": "287204", "url": "https://it.wikipedia.org/wiki?curid=3497585", "title": "Kosuty", "text": ""}
{"id": "3497586", "revid": "767487", "url": "https://it.wikipedia.org/wiki?curid=3497586", "title": "\u00d6mer B\u00fcy\u00fckaycan", "text": ""}
{"id": "3497587", "revid": "287204", "url": "https://it.wikipedia.org/wiki?curid=3497587", "title": "Omer Buyukaycan", "text": ""}
{"id": "3497588", "revid": "439868", "url": "https://it.wikipedia.org/wiki?curid=3497588", "title": "Commiato di Cristo dalla madre (Correggio)", "text": "Il Commiato di Cristo dalla madre \u00e8 un dipinto a olio su tela (86,7x76,5\u00a0cm) di Correggio, databile al 1513 circa e conservato nella National Gallery di Londra.\nStoria.\nL'opera, arrivata in galleria tramite lord Duveen nel 1927, era probabilmente un dipinto nato per la devozione privata. Il tema infatti, non presente nei Vangeli, abbe una certa popolarit\u00e0 dal Rinascimento maturo, quando le pratiche devozionali suggerivano di identificarsi nei dolori della Vergine che, scoprendo la verit\u00e0 delle profezie, vede il proprio figlio salutarla un'ultima volta per andare incontro al suo destino della Passione. La sua provenienza si pu\u00f2 ricostruire almeno fino al 1786 quando si trovava a Milano nella collezione Rossi, dove lo vide l'abate Carlo Bianconi.\nUna radiografia ha rivelato un disegno sottostante che vedeva il Cristo in piedi nell'atto di benedire la madre, ricalcato da una xilografia di D\u00fcrer, e con un'altra pia donna. Prima di iniziare a dipingere l'artista rigir\u00f2 quindi la tela (Cristo era a destra) e apport\u00f2 le modifiche.\nDi fatto questa iconografia \u00e8 piuttosto rara in Italia ai primi decenni del Cinquecento: i pochi esempi noti provengono dall'ambito lombardo-veneto (fra cui: Lorenzo Lotto, Berlino, Gem\u00e4ldegalerie; Bernardino Luini, Milano, Collezione privata; Giovan Francesco Caroto, Verona, San Bernardino; Giovanni Cariani, Milano, Pinacoteca Ambrosiana) dove i contatti con l'arte nordica erano privilegiati. Si tratta di lavori soprattutto destinati alla devozione privata, pertanto si pu\u00f2 ipotizzare che, gi\u00e0 a questa data, il Correggio fosse in contatto con committenti in grado di apprezzare, se non di favorire, iconografie non scontate e forse non troppo \u201cortodosse\u201d. Fra i dipinti italiani di analogo soggetto quello di Lorenzo Lotto \u00e8 il pi\u00f9 vicino a quest'opera del Correggio, tanto da indurre a pensare che l'artista marchigiano avesse potuto conoscere il lavoro del suo contemporaneo emiliano. \u00c8 questo, in realt\u00e0, solo uno dei molti punti di contatto che si possono riscontrare fra la ricerca artistica dei due pittori sul cui rapporto, tuttavia, non si dispone di alcun dato documentario.\nDescrizione e stile.\nGes\u00f9 si trova inginocchiato col capo reclinato a sinistra, sullo sfondo di un paesaggio nebuloso; a destra Maria, di un pallore mortale, sviene tra le braccia di una pia donna, o forse la Maddalena, mentre assiste al centro Giovanni apostolo, la cui figura si prolunga in una colonna del portichetto antistante la casa di Maria. Le differenze di sfondo preannunciano il diverso destino dei due protagonisti: Ges\u00f9 pronto per la predicazione, Maria invece chiusa nel dolore del proprio ritiro. Lo stile mostra l'influenza dello sfumato leonardesco, ravvivato da note di colore intense, anche se un po' spente (alla lombarda), nelle vesti dei protagonisti. Spicca soprattutto la nota chiara della tunica di Cristo, fulcro dell'intera rappresentazione, evidenziata anche dai gesti e gli sguardi dei presenti.\nLa scelta di dividere diligentemente l'ambientazione in due met\u00e0 (paesaggio e architettura) e alcune incertezze nel gestire gli scorci (si noti la mano sinistra della Vergine) e le proporzioni delle figure, nonch\u00e9 la resa dei panneggi, pesantemente adagiati al suolo, in modo scolastico e un po' naif, suggeriscono una datazione ai primissimi anni dieci del Cinquecento."}
{"id": "3497590", "revid": "767487", "url": "https://it.wikipedia.org/wiki?curid=3497590", "title": "L\u00fctfi Ar\u0131bo\u011fan", "text": ""}
{"id": "3497591", "revid": "767487", "url": "https://it.wikipedia.org/wiki?curid=3497591", "title": "Pavol Bencz", "text": ""}
{"id": "3497592", "revid": "767487", "url": "https://it.wikipedia.org/wiki?curid=3497592", "title": "Kr\u00e1\u013eov Brod", "text": "Kr\u00e1\u013eov Brod (in ungherese \"Kir\u00e1lyr\u00e9v\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497593", "revid": "287204", "url": "https://it.wikipedia.org/wiki?curid=3497593", "title": "Lutfi Aribogan", "text": ""}
{"id": "3497594", "revid": "287204", "url": "https://it.wikipedia.org/wiki?curid=3497594", "title": "Kralov Brod", "text": ""}
{"id": "3497599", "revid": "767487", "url": "https://it.wikipedia.org/wiki?curid=3497599", "title": "Derrick Rowland", "text": ""}
{"id": "3497616", "revid": "114122", "url": "https://it.wikipedia.org/wiki?curid=3497616", "title": "Heiric d'Auxerre", "text": ""}
{"id": "3497620", "revid": "767487", "url": "https://it.wikipedia.org/wiki?curid=3497620", "title": "Karl-Erik Grahn", "text": ""}
{"id": "3497623", "revid": "1573940", "url": "https://it.wikipedia.org/wiki?curid=3497623", "title": "Cembalea", "text": "Cembalea \u00e8 un genere di ragni appartenente alla famiglia Salticidae.\nDistribuzione.\nLe 3 specie oggi note di questo genere sono diffuse in Africa centrale e meridionale.\nTassonomia.\nL'esemplare di riferimento di \"Neaetha heteropogon\" , pur essendo antecedente, non \u00e8 stato ben identificato e caratterizzato. L'aracnologa Wanda Wesolowska nell'istituire questo genere nel 1993 si \u00e8 basata sulle caratteristiche degli esemplari maschili e femminili di \"Tularosa plumosa\" , decretandoli di fatto specie tipo.\nA dicembre 2010, si compone di tre specie:"}
{"id": "3497625", "revid": "599013", "url": "https://it.wikipedia.org/wiki?curid=3497625", "title": "G\u00f6sta L\u00f6fgren (1923)", "text": "Carriera.\nNel 1952 ottenne con la sua nazionale una medaglia di bronzo alle Olimpiadi di Helsinki e la finale ai Mondiali del 1958. Vinse il Guldbollen nel 1955."}
{"id": "3497627", "revid": "767487", "url": "https://it.wikipedia.org/wiki?curid=3497627", "title": "Santi Gregorio Magno e Mattia", "text": "I Santi Gregorio Magno e Mattia \u00e8 un dipinto a tempera, olio e oro su tavola (126,3x59,1 cm) attribuito a Masolino da Panicale e conservato nella National Gallery di Londra. La datazione \u00e8 incerta, oscillante, a seconda degli studiosi, tra il 1423 e il 1428. Faceva anticamente parte della \"Pala Colonna\", dipinta in collaborazione con Masaccio e un tempo decorante l'altare maggiore della basilica di Santa Maria Maggiore a Roma. Nello stesso museo si trova il pannello che si trovava sulla faccia opposta, i \"Santi Girolamo e Giovanni Battista\" di Masaccio.\nStoria.\nLa pala era originariamente un polittico a tre scomparti, dipinto su entrambi i lati.\nL'ipotesi pi\u00f9 accreditata \u00e8 quella che si tratti di un'opera dipinta direttamente a Roma dai due artisti, l'ultima di Masaccio prima della scomparsa, quindi databile ai primi mesi del 1428; altri (come Spike) la legano, a causa dell'iconografia, al giubileo di Papa Martino V del 1423, ponendola quindi come prima opera della collaborazione tra i due artisti, prima della cappella Brancacci e della \"Sant'Anna Metterza\". Secondo alcuni fu commissionata a Masolino, che poi ne deleg\u00f2 una parte al suo assistente Masaccio; secondo altri fu commissionata a Masaccio, il quale disegn\u00f2 il complesso, per poi venire completata in larga parte da Masolino dopo la sua morte.\nIl cardinale Oddone Colonna, eletto nel 1417 come papa Martino V, ponendo fine allo scisma d'Occidente, tra il 1419 e il 1420 si trovava a Firenze, in attesa che Roma fosse sufficientemente sicura a riceverlo. Nella citt\u00e0 toscana probabilmente venne in contatto con gli artisti l\u00ec attivi: Gentile da Fabriano, Arcangelo di Cola, Lorenzo Ghiberti e probabilmente Masolino da Panicale. Appena messo piede a Roma Martino V si dedic\u00f2 subito al compito di riportare la citt\u00e0 al suo antico splendore ed indisse un giubileo per il 1423, cui sembrano alludere alcuni particolari iconografici della pala. \nLa pala venne vista verso la met\u00e0 del XVI secolo da Giorgio Vasari e Michelangelo Buonarroti, che la trovarono ormai spostata in una piccola cappella vicino alla sacrestia (\"cappella Colonna\"). Essi, che videro solo una faccia essendo probabilmente addossata a una parete, la ritennero interamente opera di Masaccio, ignorando Masolino. \nNel 1653 la pala Colonna si trovava ormai a palazzo Farnese, con i pannelli segati nello spessore in modo da separare le facce ed avere sei dipinti separati, che in un inventario sono elencati come opere di Beato Angelico. In seguito vennero dispersi e, ricomparsi in momenti diversi sul mercato antiquario, vennero riconosciuti quando ormai erano sparsi in pi\u00f9 musei.\nI \"Santi Gregorio Magno e Mattia\" passarono nella collezione del cardinale Joseph Fesch tra Parigi e Roma, per poi venire venduti all'asta nel 1845 come opera dell'Angelico. Entrati nella collezione Adair (Flexton Hall, Gran Bretagna), furono acquistati dalla National Gallery nel 1950 ed esposti dal 1951.\nDescrizione e stile.\nPapa Gregorio I, a sinistra, \u00e8 riconoscibile per l'abito papale e la tiara, mentre Mattia, a destra, \u00e8 di profilo e impugna l'ascia con cui fu martirizzato, tenendola sollevata. Sebbene le figure di Masolino non presentino quella \"brutalit\u00e0\" espressiva di Masaccio, mostrano sicuramente un'originalit\u00e0 rispetto alla tradizione. I due santi infatti interagiscono scambiandosi uno sguardo, ed hanno un convincente appoggio al suolo, indicato come un breve tratto di prato prima del classico fondo oro. Il piede di Mattia non ha il peso e il vigore di quello del Battista nel pannello di Masaccio, ma evita ormai agilmente la tradizionale rappresentazione \"in punta di piedi\", che tanto venne criticata dal Vasari a proposito dei pittori gotici. \nDolce \u00e8 l'illuminazione, che colpisce i santi da sinistra, creando delicate sfumature. Il panneggio cade dritto e statico nella tunica del papa, mentre \u00e8 pi\u00f9 complesso e articolato nel manto verde scruro di Mattia, avvolto \"all'antica\" fin sopra le spalle."}
{"id": "3497628", "revid": "729019", "url": "https://it.wikipedia.org/wiki?curid=3497628", "title": "Risultati del motomondiale 1965", "text": "I risultati completi del motomondiale 1965 furono i seguenti\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti"}
{"id": "3497630", "revid": "767487", "url": "https://it.wikipedia.org/wiki?curid=3497630", "title": "Lennart Samuelsson", "text": "Carriera.\nNazionale.\nCon la sua nazionale vinse una megaglia di bronzo alle Olimpiadi del 1952."}
{"id": "3497639", "revid": "599013", "url": "https://it.wikipedia.org/wiki?curid=3497639", "title": "Lennart Wing", "text": "Carriera.\nGiocatore.\nClub.\nHa giocato nella prima divisione svedese ed in quella scozzese.\nNazionale.\nTra il 1961 ed il 1965 ha giocato 36 partite nella nazionale svedese.\nAllenatore.\nNel 1976 ha allenato l'."}
{"id": "3497640", "revid": "40801836", "url": "https://it.wikipedia.org/wiki?curid=3497640", "title": "Variet\u00e0 algebriche", "text": ""}
{"id": "3497642", "revid": "536103", "url": "https://it.wikipedia.org/wiki?curid=3497642", "title": "Riassunto", "text": "Il riassunto, anche detto estratto o compendio, \u00e8 una sintesi esplicativa dei contenuti di un testo, esposti nel loro significato sostanziale. Le forme del riassunto sono le pi\u00f9 svariate, dal cosiddetto \"abstract\" al riassunto considerato come attivit\u00e0 scolastica.\nRequisiti principali.\nCi si attende in genere da un riassunto che:\nUn riassunto dovrebbe inoltre soddisfare i requisiti di coesione e coerenza come qualsiasi altro testo.\nTecniche per ottenere un riassunto.\nConfrontando il testo originale con il suo riassunto si osservano le seguenti differenze:\nLe attivit\u00e0 di riscrittura si possono realizzare, secondo le raccomandazioni di diverse pubblicazioni scolastiche, seguendo un semplice procedimento:\nPer la stesura del riassunto di un testo particolarmente lungo, si raccomanda spesso di dividere in parti pi\u00f9 brevi il testo (\"segmentazione\" in \"sequenze\"), poi di trovare dei \"titoli\" per le varie sequenze e di usare questi titoli come aiuto.\nQualsiasi tecnica si scelga, l'abilit\u00e0 principale consiste sempre nel mettere in evidenza le informazioni rilevanti, per poi operare la riformulazione con l'opportuno uso dei connettivi: \"pi\u00f9 tardi... poi... quindi... dato che... siccome... anche se... ma... d'altro canto...\", ecc.\nCaratteristiche formali.\nDato il carattere obiettivo e sintetico dei riassunti, sono tipici i seguenti fenomeni:\nLe suddette caratteristiche stilistiche e grammaticali vengono in genere considerate obbligatorie.\nSi osservano assai spesso, tra l'altro, i seguenti fenomeni:"}
{"id": "3497644", "revid": "94647", "url": "https://it.wikipedia.org/wiki?curid=3497644", "title": "Presente storico", "text": ""}
{"id": "3497646", "revid": "36426", "url": "https://it.wikipedia.org/wiki?curid=3497646", "title": "Maestro degli Angeli Ribelli", "text": ""}
{"id": "3497650", "revid": "767487", "url": "https://it.wikipedia.org/wiki?curid=3497650", "title": "Blek Giek", "text": "Blek Giek \u00e8 un film del 2001 diretto da Enrico Caria.\nTrama.\nIl film inizia con le esequie di Albino, un giovane tossicodipendente creduto morto a seguito del suo vizio. Mentre il prete recita l'omelia, il giovane senza che nessuno riesca a spiegarsi come, si risveglia alquanto frastornato ma come se niente fosse lasciando basiti gli astanti. Nel frattempo Walter e Scellone, due fratelli nonch\u00e9 pusher di eroina del circondario, tentano una rapina ad una farmacia ma senza successo in quanto Scellone accusa i segni di un attacco cardiaco e solo l'intervento del farmacista gli sar\u00e0 salvifico; finir\u00e0 comunque ferito ugualmente. Rincasati da Scellone, Walter decide di smettere con le rapine con dispiacere del fratello e riporta a casa i suoi fucili identici se non che quello con disegnato un asso di bastoni \u00e8 difettoso e potrebbe anche esplodere se usato.\nFinita la diatriba arriva Ragno, un cliente di Scellone in preda ad una spiccata voglia di una dose dato che erano tre giorni che non si faceva. Il pusher gli dice di non avere eroina disponibile ma di avere in esclusiva una potente droga chimica chiamata \"Black Jack\", una polvere nera che mischiata con la soluzione fisiologica usata per l'eroina e sparata in una narice con una siringa senza ago, produce gli effetti di una vera e propria morte apparente come successo ad Albino quando creduto morto e a Gigino che tuttora giace morto apparente in un ripostiglio dove anche Ragno viene invitato a provare la sensazione. Scellone chiude dall'esterno lo stanzino e Ragno con fare intrepido prepara la dose ma prima di assumerla decide di pulirsi le narici e di appoggiare la siringa sul petto nudo di Gigino che per\u00f2 si sveglia e in parte assume lui la sostanza e in parte se la versa sul petto.\nRagno imbestialito gli appoggia un cuscino in faccia e teme poi di averlo ucciso mentre invece la droga ha ripreso a fare effetto. Scellone decide di sottoporsi ad una visita medica dal Dr. Flaminio Gaeta, un dentista cui si rivolgono persone poco raccomandabili come Focanera, un malavitoso che vuol cambiare timbro di voce a causa di intercettazioni telefoniche che lo incastrano e che odia Scellone. Dalla visita emerge una gravissima insufficienza valvolare che solo una sostituzione pu\u00f2 salvare da un incombente esito infausto, il Prof. Ferrante \u00e8 un luminare in materia ed essendo amico di Flaminio verr\u00e0 ad operare nella sua sala operatoria per \u00a3 56 milioni, unico inconveniente \u00e8 trovare un donatore cadavere da cui espiantare il cuore. Arrivato a casa trova Ragno in preda al panico credendo di aver ucciso il suo amico, Scellone entusiasta della cosa lo liquida e lo manda a casa e fa iniziare i preparativi dell'intervento.\nAllo studio di Flaminio dopo la pre-anestesia arriva il professore con un'anestesista sua amante nonch\u00e9 ex fidanzata di Flaminio che accoglie con disappunto questa novit\u00e0. Ferrante non capisce per\u00f2 chi sia il donatore e chi il ricevente allorch\u00e9 Gigino si risveglia e viene scambiato per quest'ultimo ed anestetizzato con una massiccia dose di morfina con grande sua soddisfazione se non che per poco non viene trattato Scellone come donatore. Flaminio in un raptus di gelosia uccide Ferrante annullando l'intervento quindi sia lui che la sua ex amante vengono malmenati da Scellone una volta sveglio. Dopodich\u00e9 entra Focanera assoldato da Gaeta per ucciderlo ed impadronirsi del denaro in cambio di una chirurgia plastica per lui e la moglie alquanto sovrappeso. Inizia allora una sparatoria in cui tutti fuorch\u00e9 Gigino e la ragazza restano gravemente feriti ed in fin di vita. Inutile per Scellone cercare di convincere la ragazza, usare un citofono difettoso, mandare Gigino risvegliato in cerca del fratello Walter in quanto si ferma a bere al bar con Albino.\nRagno intanto sogna di provare il Black Jack ma non ci riesce e viene anche truffato con del sapone in scaglie vendutogli come una droga ancora pi\u00f9 potente e cerca Walter per avere una dose, lo trova e approfittando della presenza dei carabinieri giunti a seguito dei continui litigi con la moglie cerca di sostituire l'eroina presente con il latte in polvere della figlia neonata di Walter per poi impossessarsene, ci\u00f2 evita al pusher l'arresto per spaccio. Accortosene, Walter imbestialito imbraccia il fucile difettoso e parte alla ricerca di Ragno e trovatolo con Gigino esplode un colpo che per\u00f2 sar\u00e0 fatale per lui stesso. Gigino suggerisce a Ragno di recarsi da Gaeta e vendere entrambi un rene per iniziare un'attivit\u00e0 di spaccio e arrivati sotto il palazzo suscitano l'attenzione di Scellone morente che cercando di chiamarli cade dal balcone e finisce trafitto dai coltelli di un arrotino di passaggio.\nI due s'impossessano della chiave del Black Jack e si recano a casa sua impossessandosene. Albino, Ragno e Gigino decidono di spartirsi il bottino ugualmente e di farsi su una barca rubata in mezzo al mare cos\u00ec che nessuno possa scappare con lo stupefacente. I tre vagano per giorni e notti fino a risvegliarsi nell'Oceano Atlantico. Gettata l'ancora con il sacco di black jack attaccato, si accorgono di averlo perso per sempre, i pesci stessi risultano subire l'effetto della morte apparente e vengono pescati risvegliandosi poi al momento dell'acquisto o del consumo dando luogo a scene ambigue, tragiche ed esilaranti. I tre tossici vengono soccorsi da un'imbarcazione italiana diretta in Terra del Fuoco e di ritorno in Italia fra tre mesi, i tre per\u00f2 dovranno lavorare duramente non essendo possibile trasportarli come passeggeri."}
{"id": "3497651", "revid": "767487", "url": "https://it.wikipedia.org/wiki?curid=3497651", "title": "Sven Bergqvist", "text": "Carriera.\nCome calciatore rappresent\u00f2 la sua Nazionale ai Giochi olimpici del 1936 ed ai Mondiali del 1938, mentre come hockeista gioc\u00f2 in Nazionale ai Giochi olimpici invernali del 1936 e la allen\u00f2 a quelle del 1948."}
{"id": "3497652", "revid": "216401", "url": "https://it.wikipedia.org/wiki?curid=3497652", "title": "Internationale Niedersachsen-Rundfahrt", "text": ""}
{"id": "3497658", "revid": "729019", "url": "https://it.wikipedia.org/wiki?curid=3497658", "title": "Stazione di Grand Canal Dock", "text": "La Grand Canal Dock railway station \u00e8 una stazione ferroviaria irlandese, situata a Dublino. Come molte delle stazioni della Dublin Area Rapid Transit si trova al di sopra della strada, con gradini che portano a Barrow street, vicino agli edifici della Google. La stazione consta di tre binari, i primi due accessibile tramite un ponte riservato al transito pedonale, e il terzo attraverso i binari stessi. \nIl binario uno non \u00e8 fornito di cavi elettrici e presenta un'insegna permanente che invita a non salire a bordo dei treni dal suo stesso lato.\nQuesta stazione, aperta nel 2001, \u00e8 rimasta per qualche anno la pi\u00f9 recente di Dublino fino alla costruzione della stazione di Docklands, aperta nel marzo 2007.\nIl luogo in cui questa stazione \u00e8 stata costruita si trova di fronte ad un vecchio capannone per locomotive e lungo il corso della vecchia Dublin and Kingstown Railway."}
{"id": "3497664", "revid": "767487", "url": "https://it.wikipedia.org/wiki?curid=3497664", "title": "Arvid Emanuelsson", "text": ""}
{"id": "3497666", "revid": "767487", "url": "https://it.wikipedia.org/wiki?curid=3497666", "title": "Philip Brownstein", "text": ""}
{"id": "3497667", "revid": "767487", "url": "https://it.wikipedia.org/wiki?curid=3497667", "title": "Trattato di Pr\u00fcm (855)", "text": "Il trattato di Pr\u00fcm dell'855, o ripartizione di Pr\u00fcm, \u00e8 un atto con il quale, il 19 settembre dell'855, l'imperatore Lotario I, gravemente ammalato, suddivise l'impero rimastogli dopo il trattato di Verdun tra i suoi tre figli, Ludovico, Carlo e Lotario.\nStoria.\nLa suddivisione ebbe questa configurazione:\nQuindi, dopo aver abdicato, Lotario I si ritir\u00f2 nell'Abbazia di Pr\u00fcm, ove pochi giorni dopo, il 29 settembre dello stesso anno, mor\u00ec.\nSviluppi successivi.\nNell'863 Carlo mor\u00ec senza eredi e Ludovico II gli successe come re di Provenza, a patto di cessioni minori al fratello Lotario. Quando anche Lotario mor\u00ec senza figli legittimi, Ludovico il Germanico e Carlo il Calvo si spartirono la Lotaringia con il trattato di Meerssen. Ludovico II, nonostante l'appoggio papale, non riusc\u00ec a far valere i propri diritti alla successione poich\u00e9, al contrario degli zii, godeva di scarso sostegno tra le aristocrazie transalpine."}
{"id": "3497668", "revid": "599523", "url": "https://it.wikipedia.org/wiki?curid=3497668", "title": "Spyglass Enhanced Mosaic", "text": ""}
{"id": "3497669", "revid": "767487", "url": "https://it.wikipedia.org/wiki?curid=3497669", "title": "Peter Nilsson", "text": ""}
{"id": "3497671", "revid": "1573940", "url": "https://it.wikipedia.org/wiki?curid=3497671", "title": "Microbianor", "text": "Microbianor \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto dal greco , \"m\u00eccron\", che significa \"piccolo, di piccole dimensioni\" e dal genere Bianor con cui condivide vari caratteri.\nDistribuzione.\nLe cinque specie oggi note di questo genere sono diffuse nelle isole Seychelles, con due endemismi; nel Madagascar, con due endemismi e uno sull'isola R\u00e9union.\nTassonomia.\nA dicembre 2010, si compone di cinque specie:"}
{"id": "3497673", "revid": "767487", "url": "https://it.wikipedia.org/wiki?curid=3497673", "title": "Olle \u00c5hlund", "text": "Carriera.\nVinse il Guldbollen nel 1951."}
{"id": "3497676", "revid": "729019", "url": "https://it.wikipedia.org/wiki?curid=3497676", "title": "Stazione di Lansdowne Road", "text": "Lansdowne Road (; ) \u00e8 una stazione ferroviaria irlandese di Dublino.\n\u00c8 una delle stazioni della DART e del Commuter ed \u00e8 fornita di un passaggio a livello visto che si trova circa al livello della strada. Si trova nella zona del \"white collar\", zona finanziaria dublinese ed \u00e8 collegata ad alcune importanti strade, su tutte Baggot Street.\nLa stazione sorge lungo la strada omonima che dava anche il nome allo stadio sotto la cui tribuna occidentale essa si trovava, Landsowne Road.\nDopo la demolizione dell'impianto la stazione serve il nuovo Aviva Stadium, ma l'edificio passeggeri \u00e8 esterno al perimetro dello stadio attuale.\nFu aperta il 1\u00ba luglio 1870."}
{"id": "3497678", "revid": "111803471", "url": "https://it.wikipedia.org/wiki?curid=3497678", "title": "D\u00e9class\u00e9e (commedia)", "text": "Declassee \u00e8 una commedia teatrale di Zo\u00eb Akins, rappresentata per la prima volta all'Empire Theatre il 6 ottobre 1919, iniziando regolarmente le repliche fino al maggio 1920.\nL'originale messinscena vide nel cast Ethel Barrymore nel ruolo di Lady Helen.\nVersioni cinematografiche.\nNel 1925, la commedia venne portata sullo schermo in \"D\u00e9class\u00e9e\", una versione diretta da Robert G. Vignola e interpretata da Lloyd Hughes e Corinne Griffith.Nel 1929, ne venne fatto il remake sonoro, \"Donna senza amore\" con Billie Dove, film diretto da Alexander Korda.\nTrama.\nLuogo in cui si svolge la scena:"}
{"id": "3497680", "revid": "287204", "url": "https://it.wikipedia.org/wiki?curid=3497680", "title": "Zoe Akins", "text": ""}
{"id": "3497682", "revid": "594414", "url": "https://it.wikipedia.org/wiki?curid=3497682", "title": "BackGround", "text": ""}
{"id": "3497683", "revid": "767487", "url": "https://it.wikipedia.org/wiki?curid=3497683", "title": "Ulf Eriksson", "text": ""}
{"id": "3497689", "revid": "62244", "url": "https://it.wikipedia.org/wiki?curid=3497689", "title": "Harry Nilsson (calciatore)", "text": "Carriera.\nClub.\nTra il 1935 e il 1941 gioc\u00f2 per il , club della sua citt\u00e0 natale militante nella massima serie svedese.\nTra il 1941 e il 1951 gioc\u00f2 per il , sempre nella massima serie svedese, contribuendo alla vittoria di due Coppe di Svezia.\nNazionale.\nTra il 1938 e il 1948 disput\u00f2 34 incontri per la nazionale svedese senza reti all'attivo.\nFece il suo esordio giocando titolare l'amichevole del 10 giugno 1938 contro la . Il 9 giugno 1939 sigl\u00f2 una autorete nella gara contro la valida per la Nordisk Mesterskap 1937-1947, vinta comunque dalla Svezia per 5-1.\nDal 7 luglio 1946, in occasione della gara contro la , divenne capitano della nazionale; mantenne la fascia fino alla sua ultima gara con la Svezia, la partita contro la disputata il 5 ottobre 1947. Tale incontro sanc\u00ec la vittoria della Svezia nella Nordisk Mesterskap 1937-1947."}
{"id": "3497691", "revid": "626788", "url": "https://it.wikipedia.org/wiki?curid=3497691", "title": "Vene superficiali", "text": ""}
{"id": "3497692", "revid": "486946", "url": "https://it.wikipedia.org/wiki?curid=3497692", "title": "Bohdan Chmielnicki", "text": ""}
{"id": "3497695", "revid": "626788", "url": "https://it.wikipedia.org/wiki?curid=3497695", "title": "Vene profonde", "text": ""}
{"id": "3497696", "revid": "40802403", "url": "https://it.wikipedia.org/wiki?curid=3497696", "title": "Thea Von Harbou", "text": ""}
{"id": "3497700", "revid": "300067", "url": "https://it.wikipedia.org/wiki?curid=3497700", "title": "Mike Dunleavy, Jr.", "text": ""}
{"id": "3497708", "revid": "111401783", "url": "https://it.wikipedia.org/wiki?curid=3497708", "title": "Elena Semikina", "text": " \u00c8 stata incoronata Miss Universo Canada 2010 a Toronto, Ontario, il 14 giugno 2010. In precedenza si era piazzata nella top 10 nell'edizione del 2008\nAl momento dell'incoronazione, la Semikina stava completando i suoi studi presso l'Universit\u00e0 di York alla facolt\u00e0 di marketing e finanza.\nHa successivamente rappresentato il Canada in occasione del concorso di bellezza internazionale Miss International 2008 che si \u00e8 tenuto a Macao l'8 novembre 2008 ed a Miss Universo 2010 che si \u00e8 tenuto a Las Vegas nel Nevada, il 23 agosto 2010."}
{"id": "3497710", "revid": "83531", "url": "https://it.wikipedia.org/wiki?curid=3497710", "title": "Giuseppe Andr\u00e9", "text": "Biografia.\nFu il direttore de \"La Voce di Nizza\" e successivamente de \"Il Pensiero di Nizza\", l'ultimo quotidiano nizzardo in lingua italiana, soppresso dalle autorit\u00e0 francesi nel novembre 1895.\nQuando il suo giornale fu soppresso, dovette andare esule a Roma dove non ottenne alcun aiuto dalle autorit\u00e0 italiane. Infine, quando era gi\u00e0 molto malato, indigente, grazie all'intervento del capitano dello Stato maggiore del Genio De La Penne, originario di Nizza, entrer\u00e0 nella redazione de \"L'Italie\", di cui fu redattore capo per qualche mese. Ironia della sorte, diresse un giornale di lingua francese a Roma.\nOpere.\nDelle sue opere principali ricordiamo: \"Strenna nizzarda per l'anno 1873 (I Nizzardi ai loro Fratelli Italiani)\",Torino, 1873, scritta assieme a Francesco de Orestis, Claudio Giordano, Giuseppe Bianchi ed Eugenio Emanuel; \"Nizza negli ultimi quattro anni\",\nNizza, 1875 (testimonianza sui Vespri nizzardi, i moti antifrancesi e filoitaliani del 1871); \"Nizza: 1792-1814\", Nizza, 1894 (testimonianza dell'occupazione di Nizza da parte della Francia nel periodo indicato). \nBibliografia.\nGiulio Vignoli, \"Storie e letterature di Nizza e del Nizzardo (e di Briga e di Tenda e del Principato di Monaco)\", Edizioni Settecolori, Lamezia Terme, 2011."}
{"id": "3497712", "revid": "767487", "url": "https://it.wikipedia.org/wiki?curid=3497712", "title": "Per Kaufeldt", "text": "Carriera.\nCon la sua Nazionale vinse la medaglia di bronzo alle Olimpiadi di Parigi."}
{"id": "3497717", "revid": "69794", "url": "https://it.wikipedia.org/wiki?curid=3497717", "title": "Nativit\u00e0 con i santi Elisabetta e Giovannino", "text": "La Nativit\u00e0 con i santi Elisabetta e Giovannino \u00e8 un dipinto a olio su tavola (77x99 cm) di Correggio, databile al 1512 circa e conservato nella Pinacoteca di Brera di Milano.\nStoria.\nIl dipinto viene in genere datato al 1512-1513 circa quando Correggio si trovava a Mantova, ma non se ne conosce n\u00e9 il committente n\u00e9 la destinazione originaria, verosimilmente un'abitazione privata. Nel Seicento si trovava nella collezione del cardinale Ludovisi a Roma; passando per il mercato antiquario riapparve in seguito nella raccolta di Cristoforo Benigno Crespi. Venduto all'asta a Parigi nel 1913 fu acquistato per la pinacoteca milanese.\nDescrizione e stile.\nLa scena \u00e8 ambientata in un paesaggio aperto con la capannuccia a destra, ricco di notazioni atmosferiche, come il vento che muove le fronde degli alberi e la nebbiolina umida che vela le montagne in lontananza, in omaggio a Leonardo da Vinci e la sua pittura dell'\"aere\". Numerosi sono gli elementi tipici dell'iconografia della Nativit\u00e0: Ges\u00f9 Bambino \u00e8 deposto al centro della scena su un lenzuolo bianco, esposto all'adorazione dei presenti; a destra la Madonna, vestita di uno sgargiante abito rosso e del tipico mantello blu foderato di verde; pi\u00f9 dietro si trova Giuseppe addormentato, a indicare il suo ruolo non attivo nella generazione di Ges\u00f9, avvenuta invece per intervento divino come ricordano i raggi che provengono dal cielo, al centro; nella penombra si riconoscono il bue e l'asinello, nonch\u00e9 le rovine di un tempio pagano, allusione alla nascita del cristianesimo dalle macerie della vecchia religione. Due angioletti svolazzano in alto, mentre un terzo sta indicando ai pastori la buona novella. Pi\u00f9 insolita \u00e8 la presenza di sant'Elisabetta col piccolo Giovanni Battista in grembo, gi\u00e0 vestito da eremita, che si uniscono all'adorazione.\nIl Bambino \u00e8 poggiato su un letto di spighe, allusione al suo sacrificio come \"pane eucaristico\", e la posa addormentata, di scorcio sul lenzuolo bianco, \u00e8 una chiara prefigurazione della morte e del sudario (si pensi al \"Cristo morto\" di Mantegna che Correggio doveva ben conoscere avendolo citato nell'affresco della \"Deposizione\").\nIl modello della scena fu il \"Trittico degli Uffizi\" di Mantegna, a cui Correggio aggiunse un inedito sentire luminoso ed atmosferico. Lumeggiature luminose emergono infatti pastose dalla penombra, secondo un'attitudine moderna che si andava diffondendo nel XVI secolo a partire dai veneziani. Il paesaggio incombente e inquietante rimanda ai pittori nordici dell'epoca, filtrati magari dall'esempio di artisti ferraresi come Dosso Dossi. Al Garofalo e a Lorenzo Costa rimandano invece il tono dolce e sentimentale della figura di Maria."}
{"id": "3497719", "revid": "767487", "url": "https://it.wikipedia.org/wiki?curid=3497719", "title": "Ragnar Wicksell", "text": "Carriera.\nNazionale.\nCon la nazionale svedese prese parte ai Giochi olimpici del 1912 e del 1920."}
{"id": "3497721", "revid": "1573940", "url": "https://it.wikipedia.org/wiki?curid=3497721", "title": "Modunda", "text": "Modunda \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono state rinvenute dal Sudafrica all'India, nello Sri Lanka e in Cina.\nTassonomia.\nQuesto genere \u00e8 stato rimosso dalla sinonimia con Bianor da un lavoro di Logunov del 2001, \"contra\" un lavoro di Pr\u00f3szynski del 1990.\nA dicembre 2010, si compone di due specie:"}
{"id": "3497722", "revid": "1543377", "url": "https://it.wikipedia.org/wiki?curid=3497722", "title": "Francesco Servetto", "text": "Carriera.\nDopo aver militato nella Pro Calcio San Giorgio, Servetto esordisce con il Cagliari nel Girone E della Serie C 1937-1938, chiudendo la stagione al tredicesimo e penultimo posto. La stagione seguente sempre con i \"rossoblu\" ottiene il quinto posto del Girone F, a cui segue un sesto nell'annata 1939-1940.\nNel 1940 passa al Genova 1893, che lo gira al Carbonia nella stagione 1941-1942. Con i \"biancoblu\" si piazza al sesto e penultimo posto del girone unico sardo della Prima Divisione 1941-1942.\nNel 1942 torna al Genova 1893, con cui non gioca alcun incontro.\nDopo la guerra torna a militare con i \"rossoblu\" liguri, che nel frattempo sono tornati a chiamarsi , con cui esordisce nella Divisione Nazionale 1945-1946 il 14 ottobre 1945 nella vittoria casalinga per 1-0 contro il .\nNella prima stagione del dopoguerra, Servetto con i genoani otterr\u00e0 il 12\u00ba posto nella Serie A Alta Italia e l'accesso alle semifinali della Coppa Alta Italia, perse contro il Novara. \nLa stagione seguente, nella rinata Serie A, Servetto con i suoi raggiunse il decimo posto a pari merito con altre tre squadre.\nNell'ultima stagione in rossoblu, 1947-1948, non scese mai in campo.\nNel 1948 torna al Cagliari, con cui ottiene il quindicesimo posto del Girone C della Serie C 1948-1949 ed il sesto in quella seguente.\nNel 1950 passa al Gruppo Sportivo Carbosarda, nuova denominazione del Carbonia, societ\u00e0 in cui aveva gi\u00e0 militato prima della guerra. Con i biancoblu raggiunse l'ottavo posto del Girone C della Serie C 1950-1951."}
{"id": "3497726", "revid": "122163680", "url": "https://it.wikipedia.org/wiki?curid=3497726", "title": "Adaptive forward lighting", "text": "L'Adaptive Forward Lighting (o Adaptive Front Lighting System, abbreviato in AFL o AFS) \u00e8 una tecnologia installata su alcune autovetture che permette di modificare la direzione di puntamento dei fari a seconda della geometria del tracciato stradale; alcune versioni del sistema AFL permettono di regolare anche l'intensit\u00e0 dei fari a seconda della velocit\u00e0 della vettura e delle condizioni stradali.\nPrincipio di funzionamento.\nDal punto di vista controllistico, il sistema AFL utilizza un \"controllo adattativo\" (da cui il nome \"Adaptive Forward Lightning\"). In particolare i parametri controllati (angolo di rotazione dei fari e intensit\u00e0 luminosa) vengono modificati attraverso un attuatore in risposta ad una variazione dei parametri misurati dal sistema AFL (tra cui velocit\u00e0 del mezzo e angolo di sterzata).\nAd esempio in presenza di una curva stretta il sistema AFL direziona i fari verso il centro della curva (ruotandoli anche a pi\u00f9 di 15\u00b0), permettendo una visione pi\u00f9 nitida dei limiti della carreggiata.\nPropriet\u00e0 del marchio e versioni.\nPur essendo un sistema disponibile su vetture di case automobilistiche diverse, la dicitura AFL \u00e8 un marchio depositato di propriet\u00e0 della General Motors. A partire dal 2003, anno di debutto sulla Opel Signum, fino ad oggi sono state realizzate quattro versioni del sistema AFL, denominate AFL, AFLII, AFLIII e AFLIV. Le differenze tra queste versioni sono da ricercarsi nelle funzioni di rotazione, inclinazione, aumento dell'intensit\u00e0 dei fasci luminosi, accensione e spegnimento di fari aggiuntivi in prossimit\u00e0 di incroci o di altre vetture ecc. Spesso il sistema AFL \u00e8 abbinato a lampade allo xeno che permettono una migliore visione.\nL'ultima versione, l'AFLIV, \u00e8 stata introdotta con l'Opel Astra J e l'Opel Zafira Tourer.\nAttualmente tale tecnologia \u00e8 disponibile su quasi tutti i modelli Opel."}
{"id": "3497727", "revid": "438678", "url": "https://it.wikipedia.org/wiki?curid=3497727", "title": "Marinatura", "text": "La marinatura \u00e8 una tecnica di cucina tradizionale per la preparazione delle carni, dei pesci e delle verdure alla cottura o, anche, un'alternativa alla cottura stessa.\nCaratteristiche.\nEssa consiste nell'immersione di cibo cotto o crudo (in questo caso tagliato a fette sottili), per un tempo variabile, in un liquido tipicamente composto da tre tipi di ingredienti:"}
{"id": "3497728", "revid": "124808", "url": "https://it.wikipedia.org/wiki?curid=3497728", "title": "The Gun Seller", "text": ""}
{"id": "3497732", "revid": "599013", "url": "https://it.wikipedia.org/wiki?curid=3497732", "title": "Karl Gustafsson", "text": "Carriera.\nNazionale.\nPrese parte con la sua Nazionale ai Giochi olimpici del 1908, del 1912, del 1920 e del 1924 (anche se in queste ultime non ebbe mai occasione di scendere in campo)."}
{"id": "3497740", "revid": "767487", "url": "https://it.wikipedia.org/wiki?curid=3497740", "title": "Erik Persson (calciatore)", "text": ""}
{"id": "3497744", "revid": "196390", "url": "https://it.wikipedia.org/wiki?curid=3497744", "title": "Steve Burtt Sr.", "text": ""}
{"id": "3497745", "revid": "300067", "url": "https://it.wikipedia.org/wiki?curid=3497745", "title": "Steve Burtt Jr.", "text": ""}
{"id": "3497748", "revid": "767487", "url": "https://it.wikipedia.org/wiki?curid=3497748", "title": "Mal\u00e1 Ma\u010da", "text": "Mal\u00e1 Ma\u010da (in ungherese \"Kism\u00e1cs\u00e9d\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497749", "revid": "287204", "url": "https://it.wikipedia.org/wiki?curid=3497749", "title": "Mala Maca", "text": ""}
{"id": "3497750", "revid": "767487", "url": "https://it.wikipedia.org/wiki?curid=3497750", "title": "Axel Alfredsson", "text": "Carriera.\nSquadre di club.\nGiovanili e Helsingborg.\nDopo alcuni anni trascorsi nelle giovanili di squadre minori come Diana, YMCA \u00c4ngelholm, Sparta, \u00c4ngelholms IF e Klippans, nel 1920 entr\u00f2 a far parte dell'Helsingborg, importante club svedese con cui debutt\u00f2 in prima squadra il 16 ottobre 1921. Il club partecip\u00f2 all'edizione inaugurale dell'Allsvenskan, da allora massimo campionato svedese, nella stagione 1924-1925. Con l'Helsingborg disput\u00f2 97 partite, nelle quali mise a segno 8 reti, e vi rimase fino alla prima parte della stagione 1928-1929; quell'anno l'Helsingborg vinse il titolo nazionale che non fu per\u00f2 assegnato anche a Alfredsson per non aver disputato un numero di gare sufficiente.\nAIK.\nNel 1929 si trasfer\u00ec all'AIK, club con cui avrebbe terminato la carriera e con cui vinse il suo unico titolo nazionale, la Allsvenskan del 1931-1932. Si ritir\u00f2 dal calcio nel 1936 dopo aver giocato 91 gare e segnato 11 reti con l'AIK.\nNazionale.\nAlfredsson debutt\u00f2 nella nel 1924, e quello stesso si aggiudic\u00f2 con la nazionale la medaglia di bronzo alle Olimpiadi di Parigi. Disput\u00f2 con la Svezia 31 partite, l'ultima delle quali nel 1932, senza segnare alcuna rete.\nRiconoscimenti.\nNel 2019 il suo nome \u00e8 stato introdotto nella SFS Hall of Fame."}
{"id": "3497751", "revid": "1522738", "url": "https://it.wikipedia.org/wiki?curid=3497751", "title": "Monteluna", "text": ""}
{"id": "3497753", "revid": "547034", "url": "https://it.wikipedia.org/wiki?curid=3497753", "title": "Adorazione dei Magi (Correggio)", "text": "La Adorazione dei Magi \u00e8 un dipinto a olio su tela (84x108 cm) di Correggio, databile al 1515-1518 circa e conservato nella Pinacoteca di Brera di Milano.\nStoria.\nIl dipinto arriv\u00f2 a Brera nel 1895 con attribuzione allo Scarsellino e proveniva dalla collezione del cardinale Cesare Monti, che nel 1650 era passata all'Arcidiocesi di Milano. Il primo a riferirlo a Correggio fu Berenson alla fine dell'Ottocento, seguito poi dal resto della critica, con una datazione alla fase giovanile. Fu forse il particolare \u201cdossesco\u201d del lanzichenecco seduto al centro, sulle scale, ad aver depistato in direzione ferrarese i redattori dell'inventario Monti del 1638.\nNon si sa se l'opera appartenesse gi\u00e0 alla quadreria che Cesare Monti aveva costituito a Roma prima del suo ingresso trionfale a Milano nel 1635, ma \u00e8 che dal 1638 in poi rest\u00f2 a Milano ed era registrata, con dovizia di particolari, nell\u2019\"Instrumentum\" a stampa del 1650 dove sono elencati i quadri donati dall'arcivescovo ai suoi successori. L'arcivescovo doveva nutrire un particolare interesse per il Correggio se nella sua collezione si trovavano ben quattro copie di sue opere (una dell'\"Orazione nell'orto\" eseguita da Fede Galizia, due copie risepettivamente del \"Martirio dei quattro santi\" e del Compianto della Cappella Del Bono e una copia della figura di \"Maddalena dolente\" decontestualizzata dallo stesso Compianto) che contribuirono ad accrescere il clima filocorreggesco che gi\u00e0 si respirava nella Milano primo seicentesca.\nIn particolare l\u2019\"Adorazione dei Magi\" ispir\u00f2 un bassorilievo di stesso soggetto eseguito dal Volpino, nel 1675, per la Certosa di Pavia.\nDescrizione e stile.\nLa scena \u00e8 volutamente asimmetrica, ma bilanciata con cura. Sotto un portico con colonne, a sinistra, si trova la Madonna col Bambino in grembo, seduta informalmente sui gradi e davanti a san Giuseppe che sporge dietro una colonna reggendo uno dei regali dei re appena ricevuti. In basso si \u00e8 gi\u00e0 prostrato il primo dei re che, deposta la corona sul turbante bianco a terra, riceve la benedizione dal Cristo. Un altro proviene lungo la diagonale da destra e sta per inginocchiarsi, col proprio dono ancora in mano, mentre il terzo, un africano, sta ancora finendo di prepararsi con l'inserviente, anche se ha gi\u00e0 lo sguardo rivolto al \"re dei re\". In profondit\u00e0 poi si vedono alcuni personaggi del corteo, evitanti uno schema rigido da destra verso sinistra: un cavallo bianco \u00e8 infatti voltato e in direzione opposta, mentre due soldati lanzichenecchi, con un levriero accucciato ai piedi (citazione del \"Sant'Eustachio\" di D\u00fcrer), discutono placidamente all'altra estremit\u00e0 della gradinata.\nDietro Maria, su un muretto, si arrampica un'edera, simbolo dell'immortalit\u00e0 dell'anima. Un gruppo di cherubini appare poi in alto, davanti alla colonna che fa da sfondo a Maria. In generale la composizione spicca per originalit\u00e0 grazie al corte quasi ellittico, alla fuga prospettica al centro, tramite i gradini, all'importanza riservata alle estremit\u00e0 a fronte di un centro quasi vuoto. Interessante il paesaggio, venato di notazioni meteorologiche, come il vento che agita le fronde degli alberi.\nIl senso per il paesaggio fiabesco, la complessit\u00e0 della composizione e l'artificiosit\u00e0 delle pose di alcuni personaggi ne fanno un esempio di \"protomanierismo\", ispirato a pittori emiliani dell'epoca come Lorenzo Costa, Dosso Dossi, Ludovico Mazzolino e il Leonbruno. Non deve stupire poi che un'opera come questa esercitasse un certo fascino nel tardo Seicento: non fosse altro per la costruzione dello spazio secondo due distinti cannocchiali prospettici che informa l'immagine di un dinamismo precario valorizzato anche dalle pose fluttuanti dei personaggi e dalla loro disposizione asimmetrica, anticlassica, nella scena. Questi ed altri motivi hanno giustamente suggerito a Longhi di datare l'opera a una fase posteriore alla \"Madonna di San Francesco\", segnatamente fra il 1515 e il 1518.\nLa lezione di Leonardo appare ancora piuttosto forte ma ormai pienamente personalizzata sia nell'impiego della tecnica dello sfumato (come nel grappolo fumoso di angioletti attorcigliati alla colonna), sia nelle citazioni come la posa dell'elegantissimo re di colore che deriva da prototipi antichi ma forse riletti alla luce della perduta \"Leda\" del maestro di Vinci."}
{"id": "3497758", "revid": "663330", "url": "https://it.wikipedia.org/wiki?curid=3497758", "title": "Rick Gonzalez", "text": " \n\u00c8 principalmente conosciuto per i ruoli di Timo Cruz nel film \"Coach Carter\", e di Ben Gonzalez nella serie televisiva \"Reaper - In missione per il Diavolo\".\nCarriera.\nDi origini dominicane e portoricane, Rick Gonzales inizia la sua carriera di attore nel 1997. Debutta nel 2001, interpretando una piccola parte nel film \"Crocodile Dundee 3\", a cui seguono vari ruoli, di importanza sempre maggiore, in film come \"Coach Carter\", \"Un sogno, una vittoria\", \"Biker Boyz\", \"Old School\", \"La guerra dei mondi\" e \"Pulse\".\nNel corso della sua carriera ha inoltre collezionato numerose apparizioni in serie televisive: \"Law &amp; Order - Unit\u00e0 vittime speciali\" (2000), \"Il tocco di un angelo\" (2000), \"E.R. - Medici in prima linea\" (2001), \"Buffy l'ammazzavampiri\" (2002), \"The Shield\" (2002), \"\" (2006), \"Castle\" (2010) e \"Lie to Me\" (2010). Di recente, \u00e8 stato il coprotagonista di \"Reaper - In missione per il Diavolo\" nel ruolo di Ben Gonzalez. \nGonzalez \u00e8 inoltre protagonista nel video del 2011 \"Judas\" di Lady Gaga.\nDal 2016 interpreta un personaggio dei fumetti DC Comics, il vigilante Wild Dog nella quinta stagione di Arrow.\nDoppiatori italiani.\nNelle versioni in italiano delle opere in cui ha recitato, Rick Gonzalez \u00e8 stato doppiato da:"}
{"id": "3497760", "revid": "28592", "url": "https://it.wikipedia.org/wiki?curid=3497760", "title": "Crollo dell'Urss", "text": ""}
{"id": "3497761", "revid": "599013", "url": "https://it.wikipedia.org/wiki?curid=3497761", "title": "Lennart Backman", "text": ""}
{"id": "3497762", "revid": "92723", "url": "https://it.wikipedia.org/wiki?curid=3497762", "title": "Mat\u00fa\u0161kovo", "text": "Mat\u00fa\u0161kovo (in ungherese \"Taksonyfalva\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497764", "revid": "287204", "url": "https://it.wikipedia.org/wiki?curid=3497764", "title": "Matuskovo", "text": ""}
{"id": "3497769", "revid": "1305772", "url": "https://it.wikipedia.org/wiki?curid=3497769", "title": "Etrian Odyssey", "text": " \u00e8 un dungeon crawler di stampo classico per Nintendo DS, primo episodio della serie \"Etrian Odyssey\". Altri due capitoli sono usciti per Nintendo DS, ' e ', nessuno dei quali \u00e8 stato pubblicato in Europa. La serie \u00e8 successivamente proseguita su Nintendo 3DS.\nModalit\u00e0 di gioco.\nAll'inizio del gioco il giocatore deve registrare la propria gilda e un qualsiasi numero di personaggi a cui dare un nome, assegnare una classe e un ritratto tra i quattro disponibili (due maschili e due femminili per ogni classe). Una volta registrati, i personaggi vanno disposti nel party, composto da una linea frontale e una retrovia, ciascuna delle quali pu\u00f2 ospitare un massimo di tre personaggi; un posto andr\u00e0 lasciato vuoto, in quanto il party pu\u00f2 ospitare un massimo di cinque personaggi.\nIl gioco \u00e8 principalmente suddiviso in due zone: la citt\u00e0, in cui sono concentrate tutte le strutture primarie del gioco (taverna, ospedale, negozio, locanda ecc.), e il Dungeon, in cui si svolgono l'esplorazione e i combattimenti.\nMentre la citt\u00e0 si presenta come un semplice elenco di luoghi e di servizi di rapido accesso, il Dungeon \u00e8 strutturato come un ambiente tridimensionale suddiviso il riquadri. Ogni passo effettuato equivale ad un turno in battaglia, ed ha effetto sullo scorrere del tempo e su altri elementi.\nEsplorazione.\nIl dungeon \u00e8 suddiviso in aree, ciascuna delle quali conta cinque piani. Nel primo piano di ciascuna area eccetto la prima \u00e8 presente un Campo Geomagnetico, che permette di salvare e teletrasportarsi gratuitamente in superficie, e nell'ultimo piano di ciascuna area \u00e8 presente un boss.\nCiascun piano consiste in un percorso composto da riquadri: \u00e8 possibile spostarsi solo di riquadro in riquadro in avanti, indietro, destra e sinistra. Al giocatore \u00e8 assegnato il compito di disegnare la mappa, composta da una griglia da colorare e su cui disporre eventualmente i simboli disponibili. Eccetto che per alcune circostanze particolari, disegnare la mappa non \u00e8 obbligatorio.\nBattaglie.\nOgni passo percorso nel dungeon, fatta eccezione per alcune zone franche, fa salire un indicatore cromatico, che passer\u00e0 dal blu al verde, fino al rosso sempre pi\u00f9 intenso. Pi\u00f9 sale l'indicatore pi\u00f9 \u00e8 facile incappare in un combattimento casuale. I combattimenti si svolgono con l'intero party schierato come prestabilito di fronte alla schiera dei nemici, disposta su un'unica fila. Ad ogni turno vanno impartiti ordini a ciascun membro del party; una volta impartito l'ultimo ordine i due gruppi si affrontano. L'ordine in cui ogni personaggio e nemico agisce viene stabilito in base alla rispettiva velocit\u00e0. Una volta conclusasi la battaglia, ciascun personaggio in vita ottiene esperienza, un punto tecnica e, nella maggior parte dei casi, degli oggetti lasciati cadere dai nemici.\nSviluppo.\nIl titolo fu annunciato da Atlus attraverso la rivista \"Famits\u016b\" dopo una dimostrazione a porte chiuse all'E3 2006. Il team di sviluppo del gioco fu capitanato da Kazuya Niinou, il quale diresse anche il primo titolo di Atlus per Nintendo DS, ovvero . Il character designs di Etrian Odissey venne curato da Yuji Himukai, il design dei mostri da Shin Nagasawa, la trama fu delineata da Shigeo Komori, mentre la colonna sonora fu composta da Yuzo Koshiro.\nIl gioco in origine doveva essere rilasciato al di fuori del Giappone con il titolo di Yggdrasil Labyrinth, ma fu rinominato per evitare fraintendimenti con due precedenti videogiochi, Yggdra Union e Deep Labyrint.\nAccoglienza.\nIl gioco ottenne successo, arrivando a vendere nella prima settimana di rilascio in Giappone, copie.\nSuccessivamente Media Create/Famitsu riport\u00f2 che, al primo luglio 2007, in Giappone il titolo aveva venduto copie. In America, dopo due mesi dal rilascio, Atlus riport\u00f2 che unit\u00e0 del gioco erano state vendute."}
{"id": "3497770", "revid": "40825538", "url": "https://it.wikipedia.org/wiki?curid=3497770", "title": "Kimbangismo", "text": ""}
{"id": "3497771", "revid": "767487", "url": "https://it.wikipedia.org/wiki?curid=3497771", "title": "G\u00f6sta Lindh", "text": ""}
{"id": "3497772", "revid": "28592", "url": "https://it.wikipedia.org/wiki?curid=3497772", "title": "Estrazione del ferro", "text": ""}
{"id": "3497773", "revid": "767487", "url": "https://it.wikipedia.org/wiki?curid=3497773", "title": "Mostov\u00e1", "text": "Mostov\u00e1 (in ungherese \"Hidask\u00fcrt\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497774", "revid": "287204", "url": "https://it.wikipedia.org/wiki?curid=3497774", "title": "Mostova", "text": ""}
{"id": "3497780", "revid": "1272592", "url": "https://it.wikipedia.org/wiki?curid=3497780", "title": "Bardsragujn chumb 2011", "text": "Il Bardsragujn chumb 2011 \u00e8 stata la 20\u00aa edizione della massima serie del campionato di calcio armeno disputata tra il 5 marzo e il 5 novembre 2011 e conclusa con la vittoria dell'Ulisses, al suo primo titolo.\nCapocannoniere del torneo fu Bruno Correa con 16 reti.\nStagione.\nNovit\u00e0.\nNonostante l'ultim posto in classifica nella stagione precedente la federazione di calcio armena ammise lo \u0160irak al campionato 2011. Con la promozione dell', vincitore della Arad\u017cin Chumb 2010, le squadre sarebbero dovute essere 9 ma la rinuncia del Kilikia per motivi finanziari ha ridotto nuovamente a 8 il numero delle formazioni iscritte.\nFormula.\nCome nella stagione precedente le squadre partecipanti furono otto e disputarono un doppio turno di andata e ritorno per un totale di 28 partite.\nLa squadra campione d'Armenia si qualific\u00f2 alla UEFA Champions League 2012-2013 partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2012-2013 partendo dal primo turno preliminare con il vincitore della Coppa Nazionale che part\u00ec dal secondo turno preliminare.\nClassifica.\nLegenda:\nNote:"}
{"id": "3497781", "revid": "76963", "url": "https://it.wikipedia.org/wiki?curid=3497781", "title": "Mark Hudis", "text": "Biografia.\nInizia l'attivit\u00e0 di sceneggiatore nel 1997, scrivendo alcuni episodi della serie televisiva \"Cybill\", successivamente viene assunto come redattore e sceneggiatore nella sitcom della Fox \"That '70s Show\". Ha lavorato per tutte le otto stagioni che compongono la serie, fino a diventare un produttore esecutivo all'inizio della quarta stagione.\nDal 2009 \u00e8 produttore esecutivo e fa parte dello staff di autori della serie televisiva di Showtime \"Nurse Jackie - Terapia d'urto\", per cui ha ottenuto una candidatura al Writers Guild of America Award. Nel 2011 entra nello staff di sceneggiatori della quarta stagione della serie della HBO \"True Blood\"."}
{"id": "3497783", "revid": "767487", "url": "https://it.wikipedia.org/wiki?curid=3497783", "title": "Pata (Slovacchia)", "text": "Pata (in ungherese \"V\u00e1gpatta\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497785", "revid": "287204", "url": "https://it.wikipedia.org/wiki?curid=3497785", "title": "Jon Kalman Stefansson", "text": ""}
{"id": "3497790", "revid": "767487", "url": "https://it.wikipedia.org/wiki?curid=3497790", "title": "Pust\u00e9 Sady", "text": "Pust\u00e9 Sady (in ungherese \"Pusztak\u00fcrt\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497791", "revid": "287204", "url": "https://it.wikipedia.org/wiki?curid=3497791", "title": "Puste Sady", "text": ""}
{"id": "3497793", "revid": "124836173", "url": "https://it.wikipedia.org/wiki?curid=3497793", "title": "Hans Mild", "text": "Carriera.\nCome calciatore vinse il Guldbollen nel 1964. Come hockeista su ghiaccio vinse una medaglia d'argento alle Olimpiadi invernali nello stesso anno."}
{"id": "3497795", "revid": "73843", "url": "https://it.wikipedia.org/wiki?curid=3497795", "title": "Puglia (torrente)", "text": "Il Puglia \u00e8 un torrente che scorre interamente in provincia di Perugia. \nNasce sul Monte Pelato, e pi\u00f9 precisamente nel comune di Giano dell'Umbria. Subito dopo aver attraversato la localit\u00e0 Bastardo, entra nel comune di Gualdo Cattaneo, viene attraversato dall'E45 e subito dopo confluisce nel Tevere in localit\u00e0 Collepepe, dopo 30 chilometri di corsa.\nIl suo bacino \u00e8 di 206 chilometri quadrati."}
{"id": "3497796", "revid": "767487", "url": "https://it.wikipedia.org/wiki?curid=3497796", "title": "Pust\u00e9 \u00da\u013eany", "text": "Pust\u00e9 \u00da\u013eany (in ungherese \"Pusztaf\u00f6d\u00e9mes\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497797", "revid": "287204", "url": "https://it.wikipedia.org/wiki?curid=3497797", "title": "Puste Ulany", "text": ""}
{"id": "3497798", "revid": "552355", "url": "https://it.wikipedia.org/wiki?curid=3497798", "title": "Parco Nazionale di Tassili N'Ajjer", "text": ""}
{"id": "3497799", "revid": "767487", "url": "https://it.wikipedia.org/wiki?curid=3497799", "title": "\u0160algo\u010dka", "text": "\u0160algo\u010dka (in ungherese \"Salg\u00f3cska\") \u00e8 un comune della Slovacchia facente parte del distretto di Galanta, nella regione di Trnava."}
{"id": "3497801", "revid": "287204", "url": "https://it.wikipedia.org/wiki?curid=3497801", "title": "Salgocka", "text": ""}
{"id": "3497802", "revid": "767487", "url": "https://it.wikipedia.org/wiki?curid=3497802", "title": "Sven-Ove Svensson", "text": "Carriera.\nVinse il Guldbollen nel 1951."}
{"id": "3497806", "revid": "767487", "url": "https://it.wikipedia.org/wiki?curid=3497806", "title": "\u0160intava", "text": "\u0160intava (in ungherese \"Sempte\") \u00e8 un comune della Slovacchia facente parte del distretto di Galanta, nella regione di Trnava. Tra i cittadini legati alla citt\u00e0 troviamo la scrittrice e poetessa Therese von Artner."}
{"id": "3497807", "revid": "287204", "url": "https://it.wikipedia.org/wiki?curid=3497807", "title": "Sintava", "text": ""}
{"id": "3497808", "revid": "21880", "url": "https://it.wikipedia.org/wiki?curid=3497808", "title": "Quattrinella", "text": ""}
{"id": "3497811", "revid": "767487", "url": "https://it.wikipedia.org/wiki?curid=3497811", "title": "Kurt Axelsson", "text": ""}
{"id": "3497814", "revid": "804", "url": "https://it.wikipedia.org/wiki?curid=3497814", "title": "Panigaglia (trasporto)", "text": "La Panigaglia \u00e8 stata una nave trasporto munizioni e posamine della Regia Marina.\nStoria.\nCostruita presso i cantieri del Muggiano alla Spezia, la nave venne varata nel 1923 ed entr\u00f2 in servizio nel corso del medesimo anno.\nAll'inizio della seconda guerra mondiale l'unit\u00e0, come la gemella \"Vallelunga\", era sotto il diretto controllo di Supermarina. Durante il conflitto la nave ebbe largo impiego come posamine.\nLa proclamazione dell'armistizio sorprese il \"Panigaglia\" alla Spezia e qui la nave venne catturata dalle truppe tedesche l'8 settembre 1943. Nell'ottobre del 1943 il \"Panigaglia\", attaccato da aerei, venne centrato da alcune bombe ed affond\u00f2 nel Golfo della Spezia, ma i tedeschi decisero di recuperarlo: i lavori di recupero ebbero inizio l'11 gennaio 1944 e terminarono il 20 aprile successivo.\nRiparata nell'arsenale della Spezia l'unit\u00e0, ribattezzata \"Westmark\", venne incorporata nella Kriegsmarine come posamine con una capacit\u00e0 da 30 a 53 ordigni, entrando in servizio il 28 settembre 1944.\nIl 19 (o, per altre fonti, il 29) aprile 1945 i tedeschi, prima della resa, autoaffondarono la \"Westmark\" nelle acque della piazzaforte ligure.\nIl relitto dell'unit\u00e0 venne rimesso nuovamente a galla nel 1946; dopo le riparazioni la nave, che aveva tornato ad assumere il vecchio nome di \"Panigaglia\" (ed il cui dislocamento, in seguito alle modifiche, era stato ridotto a 643 tonnellate), torn\u00f2 a prestare servizio come trasporto munizioni per la Marina italiana. Il trattato di pace del 1947 assegn\u00f2 la nave alla Francia, ma la cessione, che avrebbe dovuto svolgersi nel 1948, non ebbe mai luogo.\nInfatti il \"Panigaglia\", essendo una delle poche (se non l'unica) unit\u00e0 da trasporto munizioni italiane sopravvissute alla guerra, venne impiegata nelle operazioni di smilitarizzazione dell'isola di Pantelleria imposte dal trattato di pace, operazioni che comportavano la rimozione di parte della notevole quantit\u00e0 di munizioni che si trovavano sull'isola.\nNella mattinata del 21 giugno 1947, dopo aver imbarcato 330 tonnellate di munizioni dell'esercito, il \"Panigaglia\", al comando del tenente di vascello Agostino Armato e con a bordo 65 uomini di equipaggio, lasci\u00f2 Pantelleria per trasferire il munizionamento presso i depositi di Pozzarello. Dopo aver fatto tappa a Trapani, la nave, all'una del pomeriggio del 26 giugno, diede fondo nella rada di Santa Liberata, a circa quattro chilometri da Porto Santo Stefano, dove sarebbero state effettuare le operazioni di scarico, coadiuvate da due barconi della Montecatini, uno dei quali, al comando del capobarca Armando Loffredo, aveva a bordo 12 operai civili. La decisione di non scaricare proprio a Porto Santo Stefano era stata presa per circoscrivere i danni di un'eventuale esplosione. Le operazioni di scarico venivano effettuate scaricando molto lentamente sui due pontoni, mediante dei grossi telai giapponesi, circa 80 tonnellate di munizioni per volta, molto lentamente (onde evitare incidenti). Verso le undici di mattina del 1\u00ba luglio si verific\u00f2 a prua del \"Panigaglia\" un primo scoppio di modesta entit\u00e0, in seguito al quale parte dell'equipaggio ed i dodici operai presenti sul barcone della Montecatini che si trovava sottobordo all'unit\u00e0 accorsero nella zona prodiera; frattanto il capobarca Loffredo chiedeva se occorreva allontanare il pontone, che era gi\u00e0 pressoch\u00e9 carico. Tuttavia il primo scoppi\u00f2 gener\u00f2 una catena di esplosioni che, attraverso gli scoppi delle munizioni ammucchiate in coperta, raggiunse, alle 11.10, le stive ancora in gran parte piene di materiale: il \"Panigaglia\" salt\u00f2 in aria con un tremendo boato che venne udito sino a Marina di Grosseto, lanciando in ogni direzione rottami incandescenti che provocarono un vasto incendio boschivo sul Monte Argentario e danneggiarono una quindicina di abitazioni di Porto Santo Stefano (due sole delle case, per\u00f2, furono colpite dai rottami, mentre i danni delle altre furono provocate dall'onda d'urto). I resti della nave, scossi anche dallo scoppio delle caldaie, si rovesciarono per poi affondare lasciando affiorare una porzione della poppa. Anche il barcone della Montecatini, investito dalla deflagrazione, esplose ed affond\u00f2 a sua volta, provocando la morte del capobarca Loffredo. Alcuni membri dell'equipaggio del \"Panigaglia\" (il comandante Armato e nove tra sottufficiali e marinai), che al momento del disastro erano a terra per questioni di servizio, furono tra i primi ad accorrere sul luogo della sciagura, seguiti da 16 ambulanze, alcuni camion militari con materiale sanitario e personale medico, autompompe, un aereo carico di medicinali e numeroso personale (tra cui palombari civili e militari), sotto la direzione degli ammiragli Pecori (sottocapo di Stato Maggiore della Marina) e Vietina (comandante del Dipartimento Militare Marittimo della Spezia), mentre alcuni grossi pontoni incaricati del sollevamento del relitto poterono arrivare solo l'indomani, causa la loro bassissima velocit\u00e0. Dall'interno della zona poppiera del relitto provenivano colpi che facevano presumere la presenza di 5-6 sopravvissuti, e dopo circa due ore di lavoro con la fiamma ossidrica da parte di uomini del Genio Navale fu possibile estrarre l'unico sopravvissuto, il militarizzato Salvatore Somma, gravemente ferito ed ustionato, venne ricoverato in gravi condizioni di salute presso l'Ospedale di Grosseto, dov'era stato portato anche l'unico altro ferito un autista di un autocarro investito dallo spostamento d'aria. Somma successivamente venne trasportato all'Ospedale militare di Napoli, dove rimase degente per un lungo periodo. Dopo essere stato dimesso, il Somma venne destinato, come impiegato, alla Base Navale di Napoli e, successivamente, trasferito a Maricorderia Castellammare di Stabia. Somma Salvatore, che all'epoca dei fatti aveva 41 anni, \u00e8 deceduto presso la propria abitazione il 10 giugno 1985 all'et\u00e0 di 79 anni . Ulteriori colpi provenienti dal relitto sommerso cessarono intorno alle 20.30. Alle due di notte del 2 luglio giunse sul posto il primo pontone, il \"Trieste\", che effettu\u00f2 un primo tentativo di sollevamento della poppa, che non riusc\u00ec per la rottura dei cavi. Pi\u00f9 tardi giunsero sul luogo anche i pontoni \"Maciste\" ed \"Anteo\", che insieme al \"Trieste\" provvidero al recupero dei resti della nave per poterne estrarre i corpi delle vittime.\nLe indagini accertarono che l'esplosione era stata accidentale ed era stata provocata verosimilmente dal surriscaldamento del munizionamento (stivato in locali poco aerati e surriscaldati per la calura di luglio) o dalla caduta di una cassa di munizioni (forse bombe a mano durante le operazioni di scarico.\nPerirono nel disastro tutti i 68 uomini presenti a bordo del \"Panigaglia\" al momento dell'esplosione (55 membri dell'equipaggio, 12 operai civili ed un maresciallo d'artiglieria della sezione distaccata di Grosseto), oltre al capobarca Loffredo rimasto ucciso a bordo del barcone della Montecatini.\nNon esiste una lista equipaggio ufficiale, le informazioni sono state sempre discordanti. I dati sono stati incrociati con i quotidiani d'epoca e gli archivi del Comune del Monte Argentario. Lista e Foto [6]\nLa tragedia ebbe una vasta eco sulla stampa nazionale, e venne annunciata dal presidente del consiglio Alcide De Gasperi durante la seduta del parlamento del 1\u00ba luglio 1947.\nNote.\n6. La Tragedia di nave \"Panigaglia\" S. Liberata 1 luglio 1947 - Marinai D'italia Gruppo \"C.G.V.M. Nicola Bausani\" - Monografie serie \"avvenimenti\", MMXVII Cap. L. C Marco Scotto "}
{"id": "3497817", "revid": "1115371", "url": "https://it.wikipedia.org/wiki?curid=3497817", "title": "Heineken Cup 2011-2012", "text": "La Heineken Cup 2011-12 fu la 17\u00aa edizione della Heineken Cup, competizione annuale di rugby a 15 tra i club espressione delle sei migliori federazioni europee (Inghilterra, Francia, Galles, Irlanda, Scozia e Italia).\nLa competizione fu vinta dagli irlandesi del Leinster che nella finale di Londra, allo Stadio di Twickenham sconfisse i connazionali dell'Ulster per 42-14.\nPer il Leinster si tratt\u00f2 della seconda vittoria consecutiva (che le consent\u00ec di eguagliare il Leicester, unica squadra fino ad allora a riconfermarsi campione) e la terza assoluta, la prima delle quali solo tre anni prima.\nSquadre partecipanti.\nLe 24 squadre di Heineken Cup provengono solamente dal Top 14 francese, dalla English Premiership e dalla Celtic League.\nItalia e Scozia hanno a disposizione due posti ciascuna, assegnati alle squadre che disputano la Celtic League, ovvero Aironi e Benetton Treviso per l'Italia e Edimburgo e Glasgow Warriors per la Scozia. Il Galles schiera le tre squadre meglio qualificate nella Celtic League 2010-2011: Ospreys, Scarlets e Cardiff Blues. L'Irlanda schiera tutte e quattro le sue squadre di Celtic League; Leinster in quanto detentore della Heineken Cup, Munster, Ulster e Connacht. La Francia partecipa con le squadre classificate ai primi sei posti del Top 14 2010-2011, ovvero: Stade Toulousain, Racing M\u00e9tro, Castres, Clermont, Biarritz e Monptellier. L'Inghilterra infine schiera sette squadre: gli Harlequins vincitori della European Challenge Cup 2010-2011 e le classificate ai primi sei posti della English Premiership 2010-2011: Leicester Tigers, Saracens, Gloucester, Northampton Saints, Bath e London Irish.\nIl sorteggio dei gruppi della prima fase si tenne il 7 giugno 2011 a Londra.\nPer ogni girone le squadre sono ordinate per fascia di merito."}
