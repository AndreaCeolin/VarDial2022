{"id": "3390723", "revid": "1573940", "url": "https://it.wikipedia.org/wiki?curid=3390723", "title": "Margaromma", "text": "Margaromma \u00e8 un genere di ragni appartenente alla famiglia Salticidae.\nEtimologia.\nIl nome del genere deriva dal greco ', \"m\u00e0rgaros\", che significa \"perla\" e dal greco ', \"\u00f2mma\", che significa \"occhio, oculo\"; in pratica \"dagli occhi di perla\", a causa della lucentezza o della colorazione.\nNel tempo vi \u00e8 stata anche una notevole confusione circa il genere, maschile, femminile o neutro, da attribuire al nome, con il risultato di ingenerare confusione all'atto di denominare le specie.\nCaratteristiche.\nPer l'accentuata postura del cefalotorace e per la struttura dell'opistosoma \u00e8 dubbio che M. spatiosum appartenga effettivamente a questo genere.\nDistribuzione.\nLe 12 specie oggi note di questo genere sono diffuse prevalentemente nella parte settentrionale dell'Indonesia e in Australia. Una sola specie, la M. nitidum, venne rinvenuta in Camerun.\nTassonomia.\nMargaromma \u00e8 considerato un sinonimo anteriore di \"Allohyllus\" , a seguito di uno studio degli aracnologi Heciak &amp; Pr\u00f3szynski del 1984.\nA dicembre 2010, si compone di 12 specie:"}
{"id": "3390729", "revid": "119909077", "url": "https://it.wikipedia.org/wiki?curid=3390729", "title": "Oreste Pizio", "text": ""}
{"id": "3390741", "revid": "2048388", "url": "https://it.wikipedia.org/wiki?curid=3390741", "title": "Campionati europei di tuffi 2011 - Piattaforma 10 metri femminile", "text": "La gara si \u00e8 disputata il 9 marzo 2011 e vi hanno partecipato 14 atlete. Le prime 12 dopo il primo turno sono state ammesse alla finale."}
{"id": "3390743", "revid": "599013", "url": "https://it.wikipedia.org/wiki?curid=3390743", "title": "Famiglia spirituale L'Opera", "text": "La Famiglia spirituale \"L'Opera\" (in latino \"Familia spiritualis Opus\"; in neerlandese \"Geestelijke Familie \"Het Werk\"\") \u00e8 un istituto di vita consacrata di diritto pontificio: \u00e8 composto da una comunit\u00e0 femminile di donne consacrate e da una maschile. I membri pospongono al loro nome la sigla F.S.O.\nStoria.\nL'istituto venne fondato in Belgio da Julia Verhaeghe (1910-1997) con il nome di \"Opus Christi Regis\".\nLa famiglia spirituale \u00e8 formata da una comunit\u00e0 di donne consacrate e da una sacerdotale alla quale appartengono sacerdoti, diaconi, seminaristi e laici consacrati.\nIl ramo femminile venne approvato come pia unione dal vescovo di Tournai il 17 gennaio 1959 e quello maschile dal vescovo di Feldkirch il 4 agosto 1986.\nIl cardinale Camillo Ruini, vicario della diocesi di Roma, approv\u00f2 la famiglia come istituto di vita consacrata di diritto diocesano; la famiglia ottenne il riconoscimento di istituto di diritto pontificio il 29 agosto 2001.\nLo stupro di suore ha avuto luogo in questo stabilimento.\nAttivit\u00e0 e diffusione.\nI membri si impegnano in una \"santa alleanza con il Sacro Cuore di Ges\u00f9\" in conformit\u00e0 con il loro stato di vita; lavorano in molteplici campi pastorali, sociali, educativi e di ricerca.\nLe due comunit\u00e0 delle consacrate e sacerdotale hanno ciascuna un proprio responsabile internazionale ma costituiscono un unico istituto retto dai due responsabili insieme con il \"consiglio famigliare\".\nSono presenti in numerosi paesi europei, negli Stati Uniti d'America e in Terra Santa.\nLa sede principale \u00e8 in via di Val Cannuta a Roma."}
{"id": "3390750", "revid": "599013", "url": "https://it.wikipedia.org/wiki?curid=3390750", "title": "Harry Koch (1969)", "text": "Carriera.\nDopo aver giocato per diverse stagioni nelle categorie inferiori, nel 1995 approda al Kaiserslautern, dove al primo anno conquista la Coppa di Germania ma patisce anche la retrocessione dalla Bundesliga. L'anno seguente fa parte della formazione che vince la Zweite Bundesliga e poi nel 1998 \u00e8 tra i titolari nel gruppo che, da neopromosso, vince la Bundesliga.\nRimane al Kaiserslautern fino al 2003 (anno in cui la squadra giunge in finale di Coppa di Germania), prima di approdare all'Eintracht Trier dove chiude la carriera nel 2006."}
{"id": "3390753", "revid": "1305772", "url": "https://it.wikipedia.org/wiki?curid=3390753", "title": "Talvisota", "text": ""}
{"id": "3390783", "revid": "1310927", "url": "https://it.wikipedia.org/wiki?curid=3390783", "title": "Mamadou Bagayoko (calciatore 1989)", "text": ""}
{"id": "3390793", "revid": "36426", "url": "https://it.wikipedia.org/wiki?curid=3390793", "title": "Bella Giardiniera", "text": ""}
{"id": "3390798", "revid": "1970339", "url": "https://it.wikipedia.org/wiki?curid=3390798", "title": "Bertrando d'Orenga", "text": "Biografia.\nSecondo il racconto agiografico, Bertrando sarebbe nato nella seconda met\u00e0 del XII secolo, dall'antica e nobile famiglia Orenga, una della pi\u00f9 nobili della Cristianit\u00e0 (anche se non esistono notizie storiche in merito a questa famiglia). \u00c8 probabilmente nato in Pomerania, regione dell'alta Germania orientale. Nulla \u00e8 stato tramandato circa come Bertrando abbia trascorso la sua infanzia e giovinezza.\nTrasportato dallo spirito cavalleresco dei tempi, un giorno, sotto l'ispirazione di Dio, avrebbe rinunciato a tutti i suoi beni e, vestendo abiti da pellegrino, avrebbe lasciato il suo castello per intraprendere un lungo viaggio, per dar prova della sua carit\u00e0 verso il prossimo.\nLa meta prefissata da Bertrando era Roma, la citt\u00e0 eterna; ma, mentre era in viaggio, fu accolto dai valvassori di Fontaniva. In quel tempo erano feudatari del luogo Baldo de Carini e tre suoi fratelli. Trascorso un breve periodo presso la loro abitazione, il pellegrino riprese il suo cammino, ma arrivato alla Pieve di San Donato, nei pressi di Cittadella, vicino a Fontaniva, avvert\u00ec un malore e allora si sedette sul sagrato di una chiesa sopra un sasso e ordin\u00f2 al fanciullo che l'accompagnava di cercare un sacerdote; fortuna avrebbe voluto che passasse di l\u00e0 un abate, zio dei valvassori di Fontaniva; il fanciullo lo supplic\u00f2 di recarsi presso il pellegrino per accoglierne la confessione.\nBertrando sarebbe morto il 1\u00ba marzo del (presumibilmente) 1220."}
{"id": "3390802", "revid": "306856", "url": "https://it.wikipedia.org/wiki?curid=3390802", "title": "Sinodo di Francoforte", "text": "Il Concilio di Francoforte o Sinodo di Francoforte fu un sinodo che si tenne a Francoforte sul Meno nell'anno 794.\nContesto storico.\nNel 726 l'Imperatore d'Oriente Leone III ordin\u00f2 la distruzione delle immagini sacre in tutto l'Impero, in quanto erano a suo dire idolatre. La distruzione delle immagini sacre (iconoclastia) trov\u00f2 per\u00f2 contraria parte della popolazione dell'Impero, suscitando rivolte in Italia e nell'Ellade e favorendo l'espansionismo longobardo nella penisola italiana. Anche il Papa si schier\u00f2 contro l'iconoclastia, con il risultato che l'Imperatore invi\u00f2 dei sicari ad assassinarlo senza successo.\nNel 754 il figlio di Leone III, Costantino V, convoc\u00f2 un concilio a Hieria in cui costrinse i vescovi radunatisi a condannare il culto delle immagini, sostenendo che chi adorava le immagini cadeva sia nell'eresia nestoriana sia in quella monofisita. In seguito al concilio le immagini sacre nelle chiese vennero distrutte e sostituite con quelle profane (ad esempio scene di caccia) e ben presto, negli ultimi anni di regno di Costantino V, venne avviata una violenta persecuzione contro i monaci, accusati di essere contrari all'iconoclastia.\nSotto il successore di Costantino V, Leone IV, la persecuzione si attenu\u00f2 grazie all'influenza dell'Imperatrice Irene, segretamente iconodula (ovvero adoratrice delle immagini). Proprio Irene, reggendo l'Impero in nome del figlioletto Costantino VI, convoc\u00f2 a Nicea un concilio che abol\u00ec l'iconoclastia restaurando il culto delle immagini (787).\nIl Sinodo di Francoforte.\nLa traduzione latina degli atti del concilio di Nicea che venne letta a Carlo Magno conteneva per\u00f2 errori di traduzione e persuase Carlo Magno che i Bizantini fossero caduti nell'errore opposto, cio\u00e8 nella venerazione eccessiva delle immagini. Nei \"Libri Carolini\" dunque il re dei Franchi e dei Longobardi si scagli\u00f2 sia contro l'iconoclastia sia contro il concilio di Nicea, essendo convinto che le immagini religiose non andassero n\u00e9 venerate n\u00e9 distrutte, come aveva sostenuto in passato Papa Gregorio Magno.\nPapa Adriano I cerc\u00f2 di convincere il re franco ad accettare il concilio di Nicea ma Carlo rimase irremovibile e anzi riusc\u00ec a convincere il pontefice a convocare un sinodo a Francoforte nel 794 in cui venne condannato, alla presenza di due inviati del Papa, il culto delle immagini che il Concilio di Nicea aveva definito il dovere di ogni cristiano.\nLa concessione fatta dal Papa al re franco era dovuta al fatto che egli vedesse in Carlo un alleato, mentre ormai i rapporti con i Bizantini erano ormai troppo compromessi: la parte della lettera di Papa Adriano inviata al Concilio di Nicea in cui il Papato rivendicava la giurisdizione sull'Illirico e sull'Italia meridionale, trasferite al patriarcato di Costantinopoli dagli Imperatori iconoclasti, e riaffermava il primato di Roma sul patriarca non venne proprio letta e tagliata dalla traduzione in greco. Cos\u00ec, a dire di Ostrogorsky, \u00abil Papato era stato estromesso dall'Oriente, come l'Imperatore bizantino era stato estromesso dall'Occidente\u00bb e infatti il Papa decise di disconoscere l'Imperatore d'Oriente come Imperatore dei Romani, dando tale titolo a Carlo Magno nel natale dell'anno 800."}
{"id": "3390803", "revid": "15200", "url": "https://it.wikipedia.org/wiki?curid=3390803", "title": "Concilio di Francoforte", "text": ""}
{"id": "3390805", "revid": "254059", "url": "https://it.wikipedia.org/wiki?curid=3390805", "title": "Antonia Lodron", "text": "Biografia.\nAntonia proveniva dal ramo tridentino dei Lodron del ramo di Castel Lodron, che avevano accorpato anche gli estinti rami lagarini dei Lodron di Castellano e Castelnuovo di Noarna.\nVisse a Castelnuovo di Noarna, a Castellano e a Villa Lagarina.\nSi trasfer\u00ec a Salisburgo con la famiglia, dove intrecci\u00f2 un solido rapporto di amicizia con Wolfgang Amadeus Mozart, che fu istruttore personale di pianoforte delle figlie della contessa Antonia."}
{"id": "3390809", "revid": "15756", "url": "https://it.wikipedia.org/wiki?curid=3390809", "title": "Vickers 6-Ton", "text": "Il Vickers 6-Ton o Vickers Mark E fu un carro armato leggero britannico costruito e progettato da Vickers. Non ebbe molto successo in Inghilterra ma tuttavia venne largamente utilizzato da altre nazioni e anche copiato, infatti il carro russo T-26 risulta essere una copia del Vickers. Allo scoppio della seconda guerra mondiale questo era il secondo carro armato pi\u00f9 diffuso e conosciuto al mondo dopo il francese Renault FT.\nStoria.\nIl primo 6-ton (Mark E) venne costruito nel 1928 da un progetto di un carro armato creato dai celebri progettisti John Valentine Carden e Vivian Loyd. La struttura era composta da acciaio rivettato, la parte anteriore e la torretta presentavano circa 25\u00a0mm di corazzatura mentre la parte posteriore solo 19\u00a0mm. Era dotato di un motore Armstrong Siddeley Puma che erogava 80 o 95 cavalli che rendeva in grado i Mark E di raggiungere una velocit\u00e0 massima su strada di circa 35\u00a0km/h.\n Le sospensioni erano composte di due assi, ogni asse reggeva un \"carrello\" collegato ad una sorta di balestra, cos\u00ec il movimento verso l'alto di una ruota portava l'altra a scendere. Il Vickers 6-Ton venne prodotto in due versioni: la prima versione detta Type A presentava due torrette e montava una mitragliatrice Vickers, mentre la versione Type B, che presentava una sola torretta, montava un cannone da 47\u00a0mm. La versione B dimostr\u00f2 di essere una vera innovazione, presentando una sola torretta ma due uomini che al suo interno erano incaricati di sparare, aument\u00f2 notevolmente la cadenza di fuoco tanto che questa idea venne adottata nei carri armati prodotti successivamente al Mark E. I polacchi, utilizzatori di questo modello prima e durante la seconda guerra mondiale, fecero notare che il motore tendeva a surriscaldarsi, questo problema venne prontamente risolto applicando delle grandi prese d'aria sui lati della struttura del carro. Per un ordine belga vennero apportate modifiche per dotare questo carro armato di un motore Rolls-Royce, raffreddato ad acqua. Questo motore per ragioni di spazio era stato posizionato sul lato sinistro del carro, che costrinse i progettisti a spostare indietro e a destra la torretta.\nIl Mark F, la versione dotata del motore Rolls-Royce venne respinto dopo un periodo di prova dai belgi (che acquistarono il Vickers T-15), ma ebbe successo sia in Finlandia che in Thailandia. La Polonia molto soddisfatta del progetto ne acquist\u00f2 50 e chiese i diritti per la produzione locale del Mark E, applicando cos\u00ec prese d'aria pi\u00f9 grandi, mitragliatrici gi\u00e0 in uso nell'esercito polacco ed un periscopio rotante a 360\u00ba inoltre cambiarono anche il motore a benzina di serie nel Mark E dotando i loro carri con un motore diesel. I polacchi, successivamente tennero solo 38 dei 50 Mark E in servizio, di questi 38carri versione A a due torrette 22 furono convertiti alla versione B con una sola torretta. Ai russi come ai polacchi fu concessa la produzione autonoma di questo modello di carro armato, infatti i russi progettarono e produssero il T-26. Di T-26 ne vennero costruiti circa 1200 in differenti versioni. I russi crearono modelli sia con una che con due torrette e dotate di diverse armi sia mitragliatrici che cannoni a piccolo calibro.\nNel 1939 nella Guerra d'inverno tra l'Unione sovietica e la Finlandia i finlandesi erano dotati di circa 32 obsoleti Renault FT alcuni Carden-Loyd Mk VI tankette equipaggiati solo con mitragliatrici ed infine 26 Vickers 6-Ton equipaggiati con Bofors 37 mm ma solo la met\u00e0 di questi carri parteciparono alla guerra. Nella battaglia di Honkaniemi, 26 febbraio 1940 i finlandesi utilizzarono i 26 Vickers 6-Ton ma con esito disastroso, infatti solo 13 di essi furono in grado di combattere al primo impatto con i russi, anche se i 6-Ton riuscirono a distruggere alcuni carri sovietici la maggior parte furono bloccati a causa delle larghe trincee e quindi distrutti. I finlandesi nel 1940 si riarmarono di Vickers 6-Ton e anche di T-26 per combattere la guerra di continuazione in forza alla Panssaridivisioona. Presso l'esercito finlandese rimasero in servizio anche dopo la seconda guerra mondiale 19 Vickers 6-Ton e 75 T-26, alcuni di questi carri armati rimasero in servizio in Finlandia fino al 1959 quando furono sostituiti con carri armati pi\u00f9 moderni di fabbricazione inglese e russa."}
{"id": "3390810", "revid": "293377", "url": "https://it.wikipedia.org/wiki?curid=3390810", "title": "Hermann Hurny", "text": ""}
{"id": "3390814", "revid": "305248", "url": "https://it.wikipedia.org/wiki?curid=3390814", "title": "Beato Bertrando d'Orenga", "text": ""}
{"id": "3390820", "revid": "767487", "url": "https://it.wikipedia.org/wiki?curid=3390820", "title": "Madonna della Torre", "text": "La Madonna della Torre o Madonna Mackintosh \u00e8 un dipinto a olio su tavola trasportata su tela (76,5x63 cm) di Raffaello, databile al 1509 circa e conservato nella National Gallery di Londra.\nStoria.\nL'opera \u00e8 nota almeno dal Settecento, quando si trovava nelle collezioni del Duca d'Orl\u00e9ans, e in seguito fu posseduta dal figlio dello storico Mackintosh. Venne donato al museo londinese nel 1906. Nel trasporto da tavola a tela, in epoca imprecisata, l'opera sub\u00ec gravi danni, che impediscono un giudizio esatto sull'autografia.\nL'opera viene in genere datata all'inizio del soggiorno romano di Raffaello, durante gli affreschi della Stanza della Segnatura, o comunque non oltre il 1512 (ipotesi isolata di Camesasca).\nSe ne conoscono numerose repliche, tra cui una antica alla Galleria Borghese, e una di Domenico Alfani nella Galleria nazionale dell'Umbria, probabilmente tratta dal cartone originale, come pi\u00f9 di una volta Raffaello aveva donato all'Alfani.\nDescrizione e stile.\nLa denominazione dell'opera viene dalla torre che si intravede nello sfondo.\nLa Vergine \u00e8 rappresentata a mezza figura al di l\u00e0 di un parapetto su cui sta il Bambino in piedi. I due si stringono in un abbraccio, che li porta a toccare i volti, in un gesto tenero e familiare amplificato dall'abbraccio reciproco e dalla posa di Maria che tiene un piedino del figlio con la mano sinistra.\nMaria \u00e8 vestita nel tradizionale rosso e blu (simbolo della Passione del suo futuro figlio e della purezza), indossa un velo evanescente sulla testa e le spalle, e mette in mostra un aspetto indistinto, gli occhi socchiusi, quasi a presagire il destino tragico del figlio. Il Bambino invece si rivolge direttamente allo spettatore, accennando un sorriso. Il tipo biondo, con i capelli a mezza misura si ritrova anche in altre opere autografe, come la \"Piccola Madonna Cowper\"."}
{"id": "3390821", "revid": "36426", "url": "https://it.wikipedia.org/wiki?curid=3390821", "title": "Madonna Mackintosh", "text": ""}
{"id": "3390851", "revid": "39075843", "url": "https://it.wikipedia.org/wiki?curid=3390851", "title": "Teoria di campo quantistica", "text": ""}
{"id": "3390854", "revid": "1568601", "url": "https://it.wikipedia.org/wiki?curid=3390854", "title": "Benacantil", "text": "Il Benacantil \u00e8 una montagna che domina la citt\u00e0 di Alicante. \nIl monte \u00e8 costituito da materiale roccioso e presenta una vegetazione composta da pini e arbusti sul lato nord. Sulla montagna si erge la rocca medievale di Alicante, il Castillo de Santa B\u00e1rbara mentre alle sue pendici si trova il parco de la Ereta e i \"barrios\" (quartieri) di Santa Cruz, San Roque, San Anton e il Raval Roig nonch\u00e9 un vecchio parcheggio che \u00e8 diventato negli ultimi anni un punto abituale per i botellones."}
{"id": "3390855", "revid": "599013", "url": "https://it.wikipedia.org/wiki?curid=3390855", "title": "Istituto Id di Cristo Redentore", "text": "L'Istituto Id di Cristo Redentore (in spagnolo \"Instituto Id de Cristo Redentor\") \u00e8 un istituto di vita consacrata di diritto pontificio: \u00e8 composto da un ramo femminile e da uno maschile. I membri, detti missionari e missionarie Identes, pospongono al loro nome la sigla M.Id.\nStoria.\nL'istituto venne fondato da Fernando Rielo Pardal (1923-2004): dopo un'esperienza tra i redentoristi, sent\u00ec una vocazione diversa e il 29 giugno 1959, con il permesso del vescovo di San Crist\u00f3bal de La Laguna P\u00e9rez C\u00e1ceres, diede inizio a Tenerife alla nuova famiglia religiosa.\nI seguaci di Rielo Pardal presero il nome di \"identes\", parola composta da \"Id\" (l'imperativo del verbo spagnolo \"ir\", cio\u00e8 \"andare\") ed \"entes\" (desinenza del participio latino).\nI missionari e la missionarie identes vennero approvati come associazione pubblica di fedeli dall'arcivescovo di Madrid nel 1994 e come istituto di vita consacrata di diritto diocesano nel 2004; la societ\u00e0 venne riconosciuta come istituto di diritto pontificio il 4 luglio 2009.\nAttivit\u00e0 e diffusione.\nL'istituto \u00e8 composta da un ramo femminile e da uno maschile, ciascuno con un proprio superiore generale: i due rami sono uniti sotto la direzione di un unico presidente.\nAi due rami di religiosi sono associati uomini e donne che si impegnano, secondo il loro stato, a vivere il carisma e la missione dell'istituto.\nLe comunit\u00e0 di missionari e missionarie identes sono presenti in Africa, nelle Americhe, in Asia e in Europa. La sede presidenziale \u00e8 in via Aurelia a Roma.\nAlla fine del 2008 il ramo maschile contava 39 comunit\u00e0 con 127 religiosi, 65 dei quali sacerdoti; il ramo femminile contava 277 religiose in 47 case; gli associati esterni alla vita comune erano 349."}
{"id": "3390869", "revid": "2022787", "url": "https://it.wikipedia.org/wiki?curid=3390869", "title": "Dasindo", "text": "Dasindo \u00e8 una frazione del comune di Comano Terme, nella Provincia Autonoma di Trento. Fa parte del comune soprascritto dal 1\u00ba gennaio 2010, data della sua creazione; prima faceva parte del comune di Lomaso, ora soppresso.\nSi trova nella Val Lomasona dirimpetto al villaggio di Favrio che per\u00f2 fa parte del comune di Fiav\u00e9.\nA Dasindo e nella vicina Vigo Lomaso \u00e8 rilevante la produzione di mais da polenta o da insilato (per l'alimentazione animale) e quella della patata trentina di montagna.\nNella frazione si trova la chiesetta dedicata all'Assunta, eretta nel X secolo e il cui interno \u00e8 riccamente affrescato da Simone II Baschenis.\nStoria.\nDasindo fu il centro della rivolta giudicariese del 1579 chiamata \"guerra del noci\". Famoso fu il \"gran noce degli Aloisi\" posto al di sopra dell'abitato di Dasindo dove si riun\u00ec il popolo giudicariese che decise nel 1579 di non firmare il rinnovo delle cosiddette Compattate, leggi che le autorit\u00e0 austriache avrebbero voluto imporre al vescovo Lodovico Madruzzo.\nVi nacque Giovanni Prati nel 1814."}
{"id": "3390871", "revid": "112911433", "url": "https://it.wikipedia.org/wiki?curid=3390871", "title": "Madonna Aldobrandini", "text": "La Madonna Aldobrandini o Madonna Garvagh \u00e8 un dipinto a olio su tavola (38x33 cm) di Raffaello, databile al 1510 circa e conservato nella National Gallery di Londra.\nStoria.\nL'opera si trovava nelle collezioni Aldobrandini a Roma, da dove pass\u00f2 in quelle Borghese. Alla fine del Settecento fu acquistata dal Day, che la port\u00f2 in Inghilterra, finendo nel 1824 nella raccolta di Lord Garvagh, prima di passare nella sede odierna, nel 1865, tramite acquisto.\nLa datazione \u00e8 di solito riferita ai primi anni del soggiorno romano, verso il 1510, con oscillazioni di uno o due anni. Essa appare infatti in un taccuino detto \"dei Garofani\" assieme alla \"Madonna Mackintosh\", che dovette essere elaborata in un periodo molto vicino.\nDescrizione e stile.\nLo schema della composizione rivela l'influenza di Leonardo, con il tema della doppia finestra nello sfondo in controluce come nella \"Madonna del Garofano\", ad esempio. Dalle due aperture si vede un paesaggio con costruzioni rurali e una citt\u00e0 fortificata, che Cavalcaselle riconobbe come una veduta dei dintorni di Roma.\nIn primo piano Maria sta seduta su un basamento lapideo, con le gambe di fianco verso sinistra e il busto e la testa ruotati verso destra, a guardare san Giovannino, ritratto a mezza figura, che si sporge a dare un garofano rosso al Bambin Ges\u00f9. Il garofano, proprio come nel dipinto di Leonardo, simboleggia il sangue della Passione, ma anche il matrimonio mistico tra madre e figlio, cio\u00e8 Cristo e la sua Chiesa. Il passaggio del garofano dal Precursore a Cristo assume cos\u00ec la valenza dell'accettazione di Ges\u00f9 del proprio destino e l'incontro delle mani dei due \u00e8 il perno ottico di tutta la rappresentazione.\nGes\u00f9, seduto in grembo a Maria, si sporge appoggiandosi sul grembo della donna, in un gesto di naturale familiarit\u00e0. Tutta la composizione, di forma piramidale, \u00e8 dominata da un senso di intimit\u00e0 e dolcezza, con una concatenazione di gesti e sguardi apparentemente semplice, ma frutto di approfonditi studi alla ricerca di un'armonia perfetta e idealizzata, ma spontanea e facilmente apprezzabile dallo spettatore."}
{"id": "3390873", "revid": "36426", "url": "https://it.wikipedia.org/wiki?curid=3390873", "title": "Madonna Garvagh", "text": ""}
{"id": "3390875", "revid": "74801", "url": "https://it.wikipedia.org/wiki?curid=3390875", "title": "John Langalibalele Dube", "text": "Fu il fondatore e primo presidente del South African Native National Congress (che divent\u00f2 poi African National Congress) tra il 1912 e il 1917. \nBiografia.\nDube nacque a Inanda nel Natal figlio del reverendo James Dube. Inizi\u00f2 a studiare a Inanda e nell'Adams College a Amanzimtoti; nel 1887 part\u00ec per gli Stati Uniti per continuare i suoi studi nell'Oberlin College. Per diritto John Dube era uno dei capi della trib\u00f9 dei Qadi ma per via della conversione di suo padre al cristianesimo non pot\u00e9 mai regnare su questo popolo appartenente all'etnia Zulu. Il suo nome originario zulu era Ngcobo.\nEcco alcune delle opere letterarie scritte da John Dube:\nFu fondatore nel 1903 del primo quotidiano scritto in lingua zulu l\"'Ilanga laseNatali\". A Ohlange vicino a Durban, Dube, nel 1901 fond\u00f2 le scuole di \"Inanda Seminary Institute for Girls\" per le donne appartenenti al popolo Bantu e la \"Zulu Christian Industrial School\"."}
{"id": "3390885", "revid": "731511", "url": "https://it.wikipedia.org/wiki?curid=3390885", "title": "Robert Pow", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la prima posizione nella squadra canadese con i connazionali Errick Willis, James Bowman e William Burns, partecipando per Manitoba.\nNell'edizione le altre due nazionali canadesi si classificarono seconda e terza. La competizione ebbe lo status di sport dimostrativo"}
{"id": "3390887", "revid": "36426", "url": "https://it.wikipedia.org/wiki?curid=3390887", "title": "Scaramuzza Trivulzio", "text": ""}
{"id": "3390890", "revid": "731511", "url": "https://it.wikipedia.org/wiki?curid=3390890", "title": "James Bowman (giocatore di curling)", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la prima posizione nella squadra canadese con i connazionali Robert Pow, Errick Willis e William Burns, partecipando per Manitoba.\nNell'edizione le altre due nazionali canadesi si classificarono seconda e terza. La competizione ebbe lo status di sport dimostrativo"}
{"id": "3390891", "revid": "204012", "url": "https://it.wikipedia.org/wiki?curid=3390891", "title": "Eric F. Willis", "text": ""}
{"id": "3390914", "revid": "204012", "url": "https://it.wikipedia.org/wiki?curid=3390914", "title": "Robert B. Pow", "text": ""}
{"id": "3390917", "revid": "1543377", "url": "https://it.wikipedia.org/wiki?curid=3390917", "title": "Maria Fletcher", "text": "Nata da Charles \"Beale\" e Margaret Gatley Fletcher, che erano i fondatori nell'area di Asheville della scuola di danza Fletcher e della compagnia di balletto Land of the Sky Civic Ballet, ha un fratello di nome Walter e due sorelle di nome Margaret e Bonnie. Diplomata presso la A.C. Reynolds High School, Maria Fletcher ha lavorato presso Radio City Music Hall, prima di vincere il titolo.\nIn seguito, nel corso degli anni sessanta la Fletcher ha condotto \"The Noon Show\" sull'emittente televisiva di Nashville WSM."}
{"id": "3390922", "revid": "228587", "url": "https://it.wikipedia.org/wiki?curid=3390922", "title": "Madonna del Diadema blu", "text": "La Madonna del Diadema blu \u00e8 un dipinto a olio su tavola (58x44 cm) di Raffaello Sanzio e Giovan Francesco Penni, databile al 1510-1511 circa e conservato nel Museo del Louvre a Parigi.\nStoria.\nL'opera \u00e8 nota dal 1620, quando si trovava nella raccolta La Vrilli\u00e8re di Parigi. In seguito pervenne al principe di Carignano (1728) e a Luigi XV di Francia (1743), dalle cui raccolte fin\u00ec nelle collezioni reali e quindi nel museo parigino.\nL'attribuzione \u00e8 generalmente riferita al Sanzio, anche se Cavalcaselle vi lesse un intervento del Penni, mentre Fischel attribu\u00ec all'allievo l'intera esecuzione. Oggi, anche per via del cattivo stato di conservazione, si tende a considerare l'opera eseguita su disegno del maestro e da aiuti.\nNon si conoscono disegni preparatori riferibili all'opera e, con l'esclusione del Filippini che parl\u00f2 del 1507, l'esecuzione oscilla per gli studiosi tra il 1510 e il 1511 o tutt'al pi\u00f9 il 1512. Se opera di bottega potrebbe invece collocarsi vero il 1518.\nDescrizione e stile.\nSi tratta di una Madonna del Velo: Maria solleva un velo trasparente per scoprire il figlio addormentato, prefigurandone la tragica sorte. Alla Crocifissione rimanda anche la croce di san Giovannino. Raffaello addolc\u00ec la scena con un tono intimo a familiare, a cui partecipa anche Giovanni Battista, abbracciato da Maria e dolcemente sorridente. Il Bambino dormiente cita forse opere della statuaria antica, o il celebre \"Cupido dormiente\" di Michelangelo.\nSpicca l'accento plastico nei panneggi, fortemente chiaroscurati, e l'effetto dinamico della figura di Maria, con il velo, retto dal diadema blu che d\u00e0 il titolo all'opera, gonfiato dallo spostamento d'aria, a sottolineare il suo movimento in avanti.\nLo sfondo \u00e8 composto da un paesaggio aperto, dove rovine incombenti fanno da quinte, mentre al centro, in lontananza, si vede il profilo di una citt\u00e0, probabilmente Roma, con un tempio classico con statue sul timpano.\nAppartiene allo stile di un allievo la tavolozza ricca di colori pastello smaltati, simili alla porcellana."}
{"id": "3390923", "revid": "36426", "url": "https://it.wikipedia.org/wiki?curid=3390923", "title": "Madonna del Diadema", "text": ""}
{"id": "3390930", "revid": "767487", "url": "https://it.wikipedia.org/wiki?curid=3390930", "title": "Gladys Ascanio", "text": " La modella \u00e8 stata la rappresentante ufficiale del Venezuela a Miss International 1960, concorso tenuto a Long Beach, California, il 12 agosto 1960, dove si \u00e8 classificata fra le quindici ultime finaliste del concorso."}
{"id": "3390932", "revid": "1431409", "url": "https://it.wikipedia.org/wiki?curid=3390932", "title": "Hamlet Mxit'aryan", "text": "Biografia.\nSuo figlio Henrix \u00e8 un calciatore professionista.\nCarriera.\nClub.\nInizi\u00f2 la carriera nel 1980 nell', del cui attacco divenne uno dei leader. Nel 1984 segn\u00f2 ben 18 reti nel campionato sovietico di massima divisione, piazzandosi secondo nella classifica dei marcatori del torneo, alle spalle di Serhij Andrjejev dell'SKA Rostov (autore di 19 reti), nella stagione in cui la sua squadra si classific\u00f2 undicesima. Per aver realizzato tre triplette e una quaterna si aggiudic\u00f2 il premio \"Cavaliere d'attacco\", assegnato dalla rivista \"Soviet Solder\" a chi avesse segnato con maggiore frequenza tre o pi\u00f9 reti in una singola partita di campionato.\nNel 1988, dopo sette anni all'Ararat, si trasfer\u00ec al Kotayk\u2019 Abovyan, dove trascorse met\u00e0 stagione. Nel luglio 1989 pass\u00f2, infatti, all'ASOA Valence, squadra della comunit\u00e0 armena della Francia con sede a Valence, su suggerimento di Abraham Hayrapetyan. Aiut\u00f2 la squadra transalpina a salire dal Championnat National (terza divisione) alla Ligue 2. Si trasfer\u00ec poi all'Issy, altro club degli armeni stabilitisi in Francia, per il quale gioc\u00f2 solo per sei mesi, collezionando appena due presenze tra il 1994 e il 1995.\nDi l\u00ec a poco gli fu diagnosticato un tumore al cervello e quando ormai la malattia non gli lasci\u00f2 scampo decise di tornare a Erevan per morire in patria. Dopo tre operazioni chirurgiche in un anno, ogni speranza di continuare a vivere fu vanificata dal perdurare della malattia, che lo stronc\u00f2 il 2 maggio 1996, a soli 33 anni d'et\u00e0.\nNazionale.\nConta 2 presenze con la nazionale armena, ottenute nel 1994."}
{"id": "3390937", "revid": "307923", "url": "https://it.wikipedia.org/wiki?curid=3390937", "title": "Giacomo Giacopelli", "text": ""}
{"id": "3390943", "revid": "1543377", "url": "https://it.wikipedia.org/wiki?curid=3390943", "title": "Emilio Geiler", "text": "Biografia.\nMacchinista delle Ferrovie Federali Svizzere, di famiglia svizzero-tedesca, visse e lavor\u00f2 a Bellinzona. \u00c8 autore di un'autobiografia romanzata, \"Il macchinista Lombardi\", del romanzo (tradotto in pi\u00f9 lingue) \"L'Espresso del Gottardo 41 \u00e8 scomparso\", opera per la quale nel 1951 fu insignito del \"Prix Chatrian\", premio francese di letteratura ferroviaria, e del romanzo \"Echtes Falschgeld\". Collabor\u00f2 anche con vari giornali.\nMilitante socialista, si distinse sin dalla prima ora per il suo impegno contro il nazifascismo."}
{"id": "3390950", "revid": "204012", "url": "https://it.wikipedia.org/wiki?curid=3390950", "title": "James L. Bowman", "text": ""}
{"id": "3390952", "revid": "599013", "url": "https://it.wikipedia.org/wiki?curid=3390952", "title": "Hamlet Vladimiri Mxit'aryan", "text": "Carriera.\nClub.\nDurante la sua carriera ha giocato principalmente con l'Ararat.\nNazionale.\nConta 56 presenze e 2 reti con la Nazionale armena."}
{"id": "3390957", "revid": "110157", "url": "https://it.wikipedia.org/wiki?curid=3390957", "title": "Only U", "text": "Only U \u00e8 un brano musicale della cantante statunitense Ashanti, estratto come primo singolo dall'album \"Concrete Rose\" del 2004. Il singolo ha raggiunto la tredicesima posizione della Billboard Hot 100, e la seconda nel Regno Unito. Ha raggiunto la numero due in Regno Unito e la numero quattro in Irlanda, divenendo il singolo pi\u00f9 venduto di Ashanti in entrambi i Paesi.\nL'introduzione del brano utilizza un campionamento di \"Why You Treat Me So Bad\" di Club Noveau del 1986.\nVideo.\nCi sono due video ufficiali, diretti da Hype Williams e realizzati a Vancouver e Citt\u00e0 del Messico."}
{"id": "3390958", "revid": "36426", "url": "https://it.wikipedia.org/wiki?curid=3390958", "title": "Madonna del diadema blu", "text": ""}
{"id": "3390965", "revid": "834", "url": "https://it.wikipedia.org/wiki?curid=3390965", "title": "Piccoli Carpazi", "text": "I Piccoli Carpazi (in slovacco \"Mal\u00e9 Karpaty\", in tedesco \"Kleine Karpaten\", in ungherese \"Kis-K\u00e1rp\u00e1tok\") sono una catena montuosa dei Carpazi. Si trovano nella Slovacchia e, marginalmente, in Austria.\nLa montagna pi\u00f9 alta \u00e8 lo Z\u00e1ruby che raggiunge i 768\u00a0m.\nClassificazione.\nI Piccoli Carpazi hanno la seguente classificazione:\nGeografia.\nSono collocati nella Slovacchia occidentale e coprono l'area da Bratislava a Nov\u00e9 Mesto nad V\u00e1hom. Una piccola parte, chiamata \"Hundsheimer Berge\", si trova nel nord-est dell'Austria."}
{"id": "3390968", "revid": "1444345", "url": "https://it.wikipedia.org/wiki?curid=3390968", "title": "Don't Leave Me Alone (Ashanti)", "text": "Don't Leave Me Alone \u00e8 un singolo della cantante statunitense Ashanti, pubblicato il 19 marzo 2005 come secondo estratto dal quarto album in studio \"Concrete Rose\"."}
{"id": "3390971", "revid": "288127", "url": "https://it.wikipedia.org/wiki?curid=3390971", "title": "Latino preletterario", "text": ""}
{"id": "3390976", "revid": "599013", "url": "https://it.wikipedia.org/wiki?curid=3390976", "title": "Don't Let Them", "text": "Don't Let Them \u00e8 un brano musicale della cantante statunitense Ashanti, estratto come terzo singolo dall'album \"Concrete Rose\" del 2003. Il singolo ha raggiunto la trentottesima posizione della Official Singles Chart."}
{"id": "3390979", "revid": "37401", "url": "https://it.wikipedia.org/wiki?curid=3390979", "title": "Sardanapalo", "text": ""}
{"id": "3390994", "revid": "287204", "url": "https://it.wikipedia.org/wiki?curid=3390994", "title": "A Division 1921-1922 (Irlanda)", "text": "La stagione 1921-1922 \u00e8 stata la prima edizione della League of Ireland, massimo livello del campionato di calcio irlandese."}
{"id": "3390995", "revid": "1805885", "url": "https://it.wikipedia.org/wiki?curid=3390995", "title": "I Have Landed", "text": "I Have Landed \u00e8 un'antologia di saggi di divulgazione scientifica di Stephen Jay Gould pubblicata nel 2002. I trenta saggi che la compongono sono apparsi sulla rivista \"Natural History\".\nTerminato poco prima della scomparsa dell'autore, \"I Have Landed\" \u00e8 l'ultimo testo pubblicato da Gould assieme alla \"Struttura della teoria dell'evoluzione\". L'edizione italiana, a cura di Telmo Pievani nella traduzione di Isabella Blum, \u00e8 apparsa nel 2009 presso l'editore Codice e nel 2010 nella collana \"La biblioteca delle Scienze\" allegato al mensile di divulgazione scientifica \"Le Scienze\".\nContenuto.\nIl libro si suddivide in 8 parti:"}
{"id": "3390996", "revid": "380453", "url": "https://it.wikipedia.org/wiki?curid=3390996", "title": "Coppa di Turchia (pallavolo maschile)", "text": "La Coppa di Turchia di pallavolo maschile \u00e8 un torneo nazionale turco, organizzato dalla Federazione pallavolistica della Turchia."}
{"id": "3390997", "revid": "354397", "url": "https://it.wikipedia.org/wiki?curid=3390997", "title": "Complesso organometallico", "text": ""}
{"id": "3391008", "revid": "1186766", "url": "https://it.wikipedia.org/wiki?curid=3391008", "title": "Liegi-Bastogne-Liegi 2002", "text": "La Liegi-Bastogne-Liegi 2002, ottantottesima edizione della corsa e valida come prova della Coppa del mondo di ciclismo su strada 2002, fu disputata il 21 aprile 2002, per un percorso totale di 258\u00a0km. Fu vinta dall'italiano Paolo Bettini, al traguardo con il tempo di 6h39'44\" alla media di 38.726\u00a0km/h.\nPartenza a Liegi con 195 corridori di cui 125 portarono a termine la gara."}
{"id": "3391009", "revid": "174925", "url": "https://it.wikipedia.org/wiki?curid=3391009", "title": "Sinsharraishkun", "text": ""}
{"id": "3391014", "revid": "729019", "url": "https://it.wikipedia.org/wiki?curid=3391014", "title": "Giuseppe Caimi", "text": "Biografia.\nFiglio di Carlo ed Irene Jordan, comp\u00ec i primi studi nel Collegio Calchi-Taeggi, passando poi all'istituto Longone e quindi iniziando a frequentare il Politecnico di Milano. Atleta schermidore dal fisico prestante, milit\u00f2 nell' dal 1911 al 1913, giocando 23 gare in due campionati di massima divisione, in cui la squadra si piazz\u00f2 rispettivamente al quarto e al terzo posto nel proprio girone.\nNel 1912 fu convocato inizialmente da Vittorio Pozzo nella squadra nazionale per le Olimpiadi di Stoccolma, ma all'ultimo momento fu depennato dallo stesso dalla lista dei partecipanti alla manifestazione sportiva, in quanto, secondo alcuni, Caimi era stato sorpreso in un night di Milano mentre gridava testualmente: \"Svedesone bionde, aspettatemi, arriva Caimi!\". Venutolo a sapere, Pozzo decise di escluderlo dalle convocazioni.\nLa morte in guerra.\nAllo scoppio della prima guerra mondiale si arruol\u00f2 volontario venendo inserito nelle file del 5\u00ba Reggimento alpini come sottotenente di complemento distinguendosi in ardite ricognizioni notturne sul Panarotta. Passato successivamente nel Battaglione \"Feltre\" del 7\u00ba Reggimento alpini con il grado di tenente comandante il Plotone esploratori; si distinse sul Monte Cauriol insieme a Gabriele Nasci e Angelo Manaresi. Ferito una prima volta il 14 marzo 1916 nella battaglia di Santa Maria di Novaledo, fu decorato con la Medaglia d'argento al valor militare.\nA Sant'Andrea di Valsugana si guadagn\u00f2 una seconda Medaglia d'argento al valor militare che rifiut\u00f2 in cambio di una promozione a tenente in servizio permanente affettivo per merito di guerra. Dopo la sconfitta di Caporetto segu\u00ec la ritirata del suo battaglione fino a Montebelluna, venendo decorato con una seconda Medaglia d'argento al valor militare sul Monte Taz il 21 novembre 1917.\nNei giorni immediatamente successivi alla conclusione della Prima battaglia del Piave, si trov\u00f2 coinvolto nei combattimenti che portarono alla stabilizzazione del fronte del Grappa-Piave fino alla successiva Battaglia del solstizio.\nFerito gravemente il 14 dicembre 1917 sul Monte Valderoa, un'altura del Massiccio del Grappa, mor\u00ec il 26 dicembre dello stesso anno all'ospedale della Croce Rossa di Ravenna per le ferite riportate e meritando la Medaglia d'oro al valor militare per il coraggio dimostrato, successivamente assegnatagli con Regio Decreto 23 ottobre 1921.\nIl comune di Milano gli dedic\u00f2 dapprima una via antistante il vecchio Ospedale Maggiore e poi una nella zona dell'Universit\u00e0 Bocconi."}
{"id": "3391017", "revid": "439868", "url": "https://it.wikipedia.org/wiki?curid=3391017", "title": "Chiesa di San Pantaleo", "text": ""}
{"id": "3391021", "revid": "1530062", "url": "https://it.wikipedia.org/wiki?curid=3391021", "title": "San Pantaleo", "text": ""}
{"id": "3391023", "revid": "1543377", "url": "https://it.wikipedia.org/wiki?curid=3391023", "title": "Wet (Snoop Dogg)", "text": "Wet \u00e8 un brano musicale del rapper statunitense Snoop Dogg, estratto come secondo singolo dall'album \"Doggumentary\" del 2010. Il brano \u00e8 stato prodotto dai Cataracs e ha raggiunto la 40\u00aa posizione della classifica Hot R&amp;B/Hip-Hop Songs e la 18\u00b0 della Hot Rap Songs.\nDel brano \u00e8 stato prodotto un remix intitolato Sweat, con la collaborazione del deejay David Guetta, inserito nell'album di quest'ultimo \"Nothing but the Beat\", quest'ultimo ha ottenuto un buon successo, che la canzone originale non aveva ottenuto.\nIl video.\nIl video incomincia con una foto scattata al Palms Casino di Las Vegas, dove Snoop Dogg lancia un addio al celibato. Il video mostra scene dove Snoop balla con molte donne prima ai bordi di una piscina e poi su una stanza. Ci sono altre scene in cui Snoop Dogg cammina attraverso un corridoio con pi\u00f9 donne che gli ballano attorno. Il video musicale per la canzone \u00e8 stato pubblicato in anteprima sul suo canale Vevo il 5 gennaio 2011.\nUna versione modificata del video \u00e8 stata pubblicata anche per il remix di David Guetta, dove Guetta non partecipa al video."}
{"id": "3391024", "revid": "525454", "url": "https://it.wikipedia.org/wiki?curid=3391024", "title": "Giovanni Francesco Brissio", "text": ""}
{"id": "3391025", "revid": "124656518", "url": "https://it.wikipedia.org/wiki?curid=3391025", "title": "Traversia lyalli", "text": "Lo scricciolo di Stephens Island (Traversia lyalli ) \u00e8 un uccello passeriforme estinto della famiglia degli Acantisittidi.\nEtimologia.\nIl nome scientifico del genere, \"Traversia\", \u00e8 un omaggio al naturalista neozelandese Henry H. Travers, che comp\u00ec numerose osservazioni su esemplari fornitigli da David Lyall (guardiano del faro all'epoca dell'estinzione di questi uccelli e probabilmente l'unico europeo ad aver osservato gli scriccioli di Stephens Island da vivi, al quale \u00e8 invece dedicato il nome della specie, \"lyalli\"), inviandoli in seguito a Rothschild per la descrizione scientifica della specie.\nDescrizione.\nSi trattava di uccellini di una decina di centimetri di lunghezza, dall'aspetto curiosamente simile a quello dei ralli (per un fenomeno di evoluzione convergente), con grossa testa allungata, becco sottile lungo e appuntito, zampe forti e allungate con lunghe dita e forti artigli (particolarmente sviluppato era quello del dito rivolto all'indietro, come del resto accade in tutti gli acantisittidi), corta coda squadrata ed ali piccole e arrotondate che rendevano lo scricciolo di Stephens Island uno dei pochissimi passeriformi inetti al volo.\nIl piumaggio presentava dimorfismo sessuale ben evidente: in ambedue i sessi fronte, vertice, nuca, guance, dorso, ali e coda erano di colore bruno (con le ultime due parti pi\u00f9 scure), con singole penne munite di orlo pi\u00f9 scuro a dare un effetto tessellato alla livrea. Sopracciglio, area auricolare, gola, petto e ventre erano di colore giallo scuro (con sfumature color zafferano nell'area scapolare) nel maschio e \"beige\"-grigiastro nella femmina: anche in questo caso, gli orli delle singole penne erano di colore bruno scuro.\nIl becco era di colore nerastro sulla mandibola superiore e sulla punta di quella inferiore, mentre la met\u00e0 prossimale di quest'ultima era di color carnicino-arancio: le zampe erano anch'esse di color carnicino, mentre gli occhi erano di colore bruno scuro.\nBiologia.\nLe abitudini di vita dello scricciolo di Stephens Island sono in larga parte avvolte nel mistero, in quanto esemplari vivi di questa specie sono stati osservati solo due volte, in entrambi i casi dal guardiano del faro dell'isola, David Lyall, il quale li descrisse come terricoli, velocissimi corridori e dalle abitudini di vita crepuscolari.\nMolto verosimilmente, gli scriccioli di Stephens Island erano insettivori e cercavano il cibo al suolo o fra i rami bassi dei cespugli, e le loro modalit\u00e0 di nidificazione non dovevano differire molto da quelle degli affini scriccioli di roccia.\nDistribuzione e habitat.\nCome intuibile dal nome comune, lo scricciolo di Stephens Island era endemico dell'omonima isola (nota come \"Takapourewa\" in lingua m\u0101ori) nello stretto di Cook, della quale popolava le aree a copertura boscosa, cespugliosa ed erbosa.\nRecenti scoperte archeologiche hanno rivelato che questi animali erano inizialmente diffusi in tutta la Nuova Zelanda.\nPer lungo tempo, la presenza di una specie inetta al volo su un'isola separata dal resto della Nuova Zelanda da un braccio di mare di circa 3,2\u00a0km \u00e8 stata fonte d'incertezza fra gli scienziati: tuttavia, durante l'ultima era glaciale Stephens Island era parte di un istmo che congiungeva l'Isola del Nord e l'Isola del Sud, e con l'innalzamento del livello del mare in seguito allo scioglimento dei ghiacciai essa rimase isolata, e con lei alcuni animali che ivi prosperarono (fra cui anche la rana di Hamilton, per la quale l'acqua salata \u00e8 letale e che similmente allo scricciolo cre\u00f2 non pochi grattacapi alla comunit\u00e0 scientifica).\nTassonomia.\nQuesti uccelli vennero descritti quasi contemporaneamente da Walter Buller (il quale fu il primo a riceverne degli esemplari) e da Walter Rothschild (al quale degli esemplari tassidermizzati vennero venduti da Henry H. Travers, consapevole che il ricco ornitologo, sapendoli gi\u00e0 molto rari, li avrebbe pagati una cifra maggiore): fu quest'ultimo a spuntarla, in quanto Buller si attard\u00f2 nel pubblicare la propria descrizione in quanto commission\u00f2 una litografia a Keulemans per accompagnarla.\nRothschild classific\u00f2 lo scricciolo di Stephens Island in un proprio genere monotipico, \"Traversia\": in seguito, la specie \u00e8 stata per lungo tempo accorpata a \"Xenicus\" col nome di \"X. lyalli\", ma recenti studi a livello molecolare hanno evidenziato che essa non \u00e8 strettissimamente legata agli scriccioli di roccia neozelandesi, rappresentando piuttosto un clade basale e distinto in seno agli Acanthisittidae.\nEstinzione.\nL'estinzione dello scricciolo di Stephens Island \u00e8 stata fulminea: dalla lettera nella quale il costruttore F. W. Ingram parla di \"due specie di scriccioli\" nei pressi del sito dei lavori per al costruzione del faro (verosimilmente lo scricciolo di Stephens Island ed il fuciliere) alle infruttuose spedizioni organizzate da Travers nel 1895 per trovarne qualche esemplare passano solo tre anni.\nTradizionalmente si ritiene che l'intera popolazione di questi uccelli sia stata sterminata nel corso del 1894 da Tibbles, il gatto del guardiano del faro dell'isola; questa \u00e8 una mezza verit\u00e0, in quanto furono s\u00ec i gatti (introdotti proprio nel 1894 al seguito dei guardiani del faro e delle loro famiglie) a sterminare la popolazione di questo uccello, ma sicuramente non un unico felino, anche se probabilmente Tibbles uccise gli ultimi rappresentanti rimasti della specie. Ironia della sorte, negli ultimi anni del XIX secolo, poco tempo dopo l'avvenuta estinzione dello scricciolo di Stephens Island, cominci\u00f2 una campagna di eradicazione dei gatti dall'isola, che si concluse solo nel 1925 con l'uccisione degli ultimi esemplari. L'alterazione dell\"'habitat\", citata da alcuni come concausa della scomparsa dello scricciolo di Stephens Island, ebbe invece molto verosimilmente un ruolo molto marginale, in quanto il disboscamento su larga scala dell'isola avvenne solo a partire dal 1903, anno in cui la specie era quasi certamente estinta da tempo.\nLa loro sparizione dalle isole principali \u00e8 stata invece attribuita alla predazione subita da parte del ratto polinesiano, ivi giunto al seguito dei coloni polinesiani, che sembrerebbe infatti coincidere col declino e la successiva sparizione di questi uccelli dalle isole maggiori.\nAttualmente rimangono 16-18 esemplari conservati di scricciolo di Stephens Island, ai quali si aggiungono alcuni resti subfossili."}
{"id": "3391026", "revid": "1305772", "url": "https://it.wikipedia.org/wiki?curid=3391026", "title": "Koichi Tohei", "text": "Koichi Tohei e l'aikido.\nKoichi Tohei nacque nel 1920 nel distretto di Shitaya (\u4e0b\u8c37\u533a), oggi Tait\u014d, a Tokyo. Da ragazzo era delicato e cagionevole per questo suo padre gli fece intraprendere lo studio del judo. Si allen\u00f2 duramente e il suo fisico ne trasse giovamento, ma subito dopo che inizi\u00f2 i suoi studi pre-universitari alla Keio University, svilupp\u00f2 la pleurite, un'infiammazione del rivestimento interno dei polmoni che causa dolore durante la respirazione. Questo obblig\u00f2 Tohei a prendersi un anno di pausa.\nTohei era angosciato al pensiero di perdere il vigore fisico acquisito e la sua intenzione ad allenarlo, cos\u00ec decise di sostituire lo studio del judo con la meditazione zen ed esercizi misogi. Come accadde per lo studio del judo, Tohei inizi\u00f2 l'allenamento della mente con passione e presto raggiunse l'eccellenza nonostante i suoi problemi di salute. Dopo la guarigione dalla pleurite, della quale i dottori non riuscirono a trovare pi\u00f9 traccia, Tohei si convinse che furono i suoi sforzi nell'allenamento della mente e lo sviluppo del suo ki ad aiutarlo a guarire e a rimettersi. Questo stimol\u00f2 il successivo sviluppo del Kiatsu, un sistema di trattamento di patologie fisiche esercitando pressione con le dita ed estendendo il ki nel corpo della persona malata. Tohei descrisse questo come \"l'adescamento di una pompa\" permettendo cos\u00ec ad una persona di curare se stessa.\nDopo essersi ripreso dalla pleurite riprese lo studio del Judo, ma Tohei voleva pi\u00f9 che il semplice allenamento fisico e pens\u00f2 che il Judo non fosse l'arte da praticare adatta a lui, anche se continu\u00f2 a studiarlo finch\u00e9 non cominci\u00f2 a praticare Aikido.\nNel 1940, all'et\u00e0 di 19 anni, l'istruttore di Judo di Tohei, Shohei Mori, consigli\u00f2 a Tohei di incontrare il fondatore dell'Aikido, Morihei Ueshiba.\nSecondo lo stesso Tohei, la prima volta che incontr\u00f2 un istruttore di aikido e lo vide praticare alcune tecniche nel dojo di Ueshiba, ebbe qualche dubbio riguardo l'aikido e il suo valore per lui. La sua opinione per\u00f2 cambi\u00f2 quando Ueshiba entr\u00f2 nel dojo e inizi\u00f2 a eseguire le sue tecniche sull'istruttore. Tohei non fu totalmente convinto finch\u00e9 Ueshiba gli chiese di salire sulla materassina e di afferrarlo. I tentativi di Tohei furono vani, e dopo questa dimostrazione di Ueshiba, Tohei chiese subito di iscriversi. Tohei continu\u00f2 comunque ad allenare sia il suo corpo che la sua mente con la meditazione, il misogi e l'aikido.\nTohei pratic\u00f2 con Ueshiba per sei mesi prima di essere mandato in rappresentanza (dairi) per insegnare alla scuola Shumei di Okawa e all'accademia della polizia militare . Questo fu prima che Tohei ricevesse qualsiasi grado sia come dan che come kyu. Ueshiba avrebbe presentato Tohei con il grado di 5\u00ba Dan dopo che ebbe iniziato il suo servizio militare.\nGli anni della guerra.\nCome molti altri giovani giapponesi del tempo, Tohei fu trascinato nell'esercito imperiale nell'Ottobre del 1942. Prest\u00f2 servizio in Cina e rimase bloccato l\u00ec alla fine della guerra fino al suo reimpatrio nel 1946. Secondo i registri cinesi, la tendenza di Tohei a trattare bene i soldati cinesi prigionieri spinse le autorit\u00e0 cinesi a evitare la sua unit\u00e0 quando attaccarono. Si dice che Tohei lasci\u00f2 la Cina con pi\u00f9 soldati di quanti ne avesse all'arrivo.\nGli anni del dopo guerra.\nNel 1953, Tohei fu mandato alle Hawaii per diffondere l'aikido. Da l\u00ec in poi, le Hawaii divennero un centro per la diffusione dell'aikido negli Stati Uniti e, successivamente, dello stile particolare di Tohei.\nNel 1969, Venne chiesto a Tohei da Ueshiba di accettare il grado di 10\u00ba dan, che Tohei accett\u00f2, dopo aver precedentemente rifiutato l'offerta. Il grado massimo nell'aikido era sempre stato l'8\u00ba dan, ma i gradi vennero aumentati da Ueshiba per ragioni pratiche nonch\u00e9 politiche.\nCreazione della Ki no Kenkyukai.\nGli eventi che portarono alla separazione tra l'organizzazione principale dell'aikido, l'Aikikai, e Koichi Tohei furono alimentate dalla morte di Morihei Ueshiba nel 1969. Suo figlio Kisshomaru Ueshiba avrebbe ereditato il titolo di Doshu. Al momento della morte di Ueshiba, Koichi Tohei era il capo istruttore dell'Hombu Dojo, il quartier generale dell'Aikikai, un titolo che conserv\u00f2 fino alla separazione dell'Aikikai nel 1974.\nUna delle maggiori cause del conflitto si sollev\u00f2 per l'enfasi posta da Tohei sul suo principio del ki nell'aikido. Tohei voleva che l'aikido si concentrasse su questi principi, utilizzando esercizi che coltivavano e testavano il ki nella pratica quotidiana dell'aikido. Aveva gi\u00e0 iniziato ad insegnare le sue nuove idee durante le sue lezioni all'Humbu dojo, ma la maggioranza degli altri istruttori non fece lo stesso. C'erano alcuni che aderirono all'approccio di Tohei, ma le azioni di Tohei non erano condivise da Kisshomaru e dalla maggioranza degli istruttori pi\u00f9 anziani. Tentarono di convincerlo a non insegnare quelle tecniche e quei principi all'Humbu dojo. Cos\u00ec Tohei rispose che aveva comunque il diritto di insegnarli al di fuori di quel dojo, cosa che poi fece.\nMa la tensione rimase tra gli istruttori anziani, che comunque non approvavano la dedizione di Tohei per il ki. Queste crescenti tensioni e la generale insoddisfazione di Tohei per la situazione culminarono nel 1971 quando venne creata la Ki No Kenkyukai, con lo scopo di promuovere lo sviluppo e la coltivazione del ki all'interno dell'aikido, ma al di fuori della giurisdizione dell'Aikikai. Gli anni del conflitto convinsero finalmente Tohei a rompere completamente i rapporti con l'Aikikai e ad insegnare il suo personale stile ki dell'aikido. Cos\u00ec, il 1\u00ba maggio 1974, Koichi Tohei ufficialmente lasci\u00f2 l'Aikikai per concentrarsi sul suo nuovo Ki-Aikido e sulla Ki No Kenkyukai.\nIl 15 di maggio del 1974, Tohei mand\u00f2 una lettera in Inglese e Giapponese alla maggioranza dei dojo sia in Giappone che all'estero, spiegando le sue ragioni della rottura e i suoi piani riguardanti il Ki-aikido e la cosiddett\u00e0 Societ\u00e0 del Ki. Questa rottura risult\u00f2 come uno shock per molti praticanti nei dojo sparsi per il mondo. Tohei era ben visto da molti istruttori e praticanti. Era reputato come il successore di diritto a Ueshiba. Cos\u00ec questo risult\u00f2 nel distaccamento di molti dojo dall'Aikikai e nella loro affiliazione al nuovo stile di Tohei. Il nuovo obiettivo di Tohei fu di coordinare tutti i dojo che aderirono al suo progetto e incorporarli nell'organizzazione del Shin Shin Toitsu Aikido: \"Aikido con mente e corpo unificati\". Questo ramo dell'aikido \u00e8 ancora oggi attivo anche se Tohei ad un certo punto si ritir\u00f2 dalla pratica intensiva del Ki-Aikido concentrandosi principalmente sulla societ\u00e0 del Ki e su un ulteriore sviluppo del ki.\nStudenti di Tohei degni di nota.\nSia prima che durante la sua posizione come capo istruttore all'Hombu Dojo, Tohei insegn\u00f2 a molti importanti aikidoka. Molti di questi diedero poi un contributo importante all'aikido in generale.\nTra questi figurano:"}
{"id": "3391035", "revid": "110157", "url": "https://it.wikipedia.org/wiki?curid=3391035", "title": "New Year's Eve (singolo)", "text": "New Year's Eve \u00e8 un brano musicale del rapper statunitense Snoop Dogg, previsto inizialmente per essere inserito nell'album \"Doggumentary\", ma escluso dalla tracklist finale del disco. Il brano, che figura la collaborazione del cantante statunitense Marty James, \u00e8 stato reso disponibile come singolo su iTunes il 5 novembre 2010.\nIl video musicale prodotto per \"New Year's Eve\" \u00e8 stato girato l'8 novembre 2010, durante la festa di compleanno della moglie di Snoop Dogg. Il video \u00e8 stato reso disponibile il 12 novembre 2010 ed \u00e8 stato diretto da Pook Brown. Nel video fanno una apparizione cameo anche DJ Quik, Mike Epps e Kokane."}
{"id": "3391039", "revid": "767487", "url": "https://it.wikipedia.org/wiki?curid=3391039", "title": "Melody Gardot", "text": "A oggi l'artista \u00e8 accreditata di 5 milioni di dischi venduti nel mondo.\nBiografia.\nNata nel New Jersey ma cresciuta a Philadelphia, durante l'infanzia venne educata prevalentemente dai nonni, poich\u00e9 la madre, di professione fotografa, era spesso in viaggio. Cominci\u00f2 a prendere lezioni di musica a 9 anni e a suonare il pianoforte nei locali di Philadelphia a 16 anni: nel suo repertorio vi erano influenze disparate come The Mamas &amp; the Papas, Duke Ellington ma anche i Radiohead.\nNel novembre 2003, mentre andava in bicicletta a Philadelphia, venne investita da una Jeep Cherokee il cui conducente aveva ignorato un semaforo rosso: riport\u00f2 gravissimi danni alla testa e alla spina dorsale e il suo bacino si ruppe in due punti. La gravit\u00e0 delle ferite la costrinse a rimanere in un letto d'ospedale, sdraiata sulla schiena, per un anno intero. Dovette inoltre imparare di nuovo a svolgere semplici attivit\u00e0 come spazzolarsi i denti e camminare; dal punto di vista neurologico, l'incidente la rese ipersensibile alla luce e ai suoni, costringendola pertanto a indossare costantemente occhiali da sole per riparare gli occhi. Inoltre, riport\u00f2 danni alla memoria a breve e a lungo termine e il suo senso del tempo risult\u00f2 compromesso: la Gardot ha descritto la fatica di dover convivere con tutto ci\u00f2 come \"dover scalare l'Everest ogni giorno\".\nA seguito dell'incidente, le connessioni della sua corteccia cerebrale nelle zone che presiedevano alla percezione e alle funzioni mentali pi\u00f9 elevate erano rimaste danneggiate, riducendo la Gardot (come lei stessa si espresse) a \"una specie di vegetale\": oltre ad avere enormi difficolt\u00e0 a parlare e a comunicare, non riusciva pi\u00f9 a trovare le giuste parole per esprimere le sue sensazioni.\nL'idea di ricorrere alla musicoterapia venne a un medico che l'aveva in cura: grazie ai benefici effetti della musica i suoi danni cerebrali migliorarono sensibilmente. All'inizio, la Gardot impar\u00f2 a canticchiare a bocca chiusa fino a riuscire a registrare la sua voce mentre cantava con un registratore. Mentre era in ospedale, impar\u00f2 a suonare la chitarra e inizi\u00f2 a scrivere canzoni, che talvolta trattavano della sua riabilitazione: queste canzoni vennero rese disponibili per il download su iTunes (vennero poi pubblicate nell'EP \"\" del 2005). Una volta uscita dall'ospedale, continu\u00f2 a suonare la sua musica, fino a venire notata dalla stazione radio WXPN, gestita dalla University of Pennsylvania di Philadelphia, che aveva gi\u00e0 aiutato a lanciare la carriera di Norah Jones e che la incoraggi\u00f2 a incidere una demo, che suscit\u00f2 l'interesse dei discografici della Universal Records.\nIl suo primo album, intitolato \"Worrisome Heart\", venne pubblicato nel 2006, e venne poi ripubblicato dalla Verve Records nel 2008. Dopo un primo incontro a New York nel 2008, la Gardot inizi\u00f2 una collaborazione con il produttore Larry Klein, assieme al quale realizz\u00f2 il secondo album, \"My One and Only Thrill\", uscito il 28 aprile 2009. Sempre nel 2009 usc\u00ec un EP dal vivo, \"Live from SoHo\". Nel 2007 la Gardot vinse il VSA International Young Soloists Award. Fra le sue influenze cita artisti blues e jazz come Judy Garland, Janis Joplin, Miles Davis, Duke Ellington, Stan Getz e George Gershwin, ma anche esponenti della musica latina come Caetano Veloso.\nPer diversi anni dopo il suo incidente, la cantante ha viaggiato accompagnata da un fisioterapista personale e ha indossato una macchina TENS applicata alla vita che rilasciava scariche elettriche per ridurre il dolore. Melody Gardot afferma inoltre che un ulteriore aiuto nella lotta contro il dolore le \u00e8 venuto dalla cucina macrobiotica: cucinare per diverse ore al giorno allevia il dolore e la rilassa, distraendola dal pensiero delle sue condizioni. Melody Gardot \u00e8 una buddhista praticante.\nA seguito della sua esperienza personale, la Gardot \u00e8 diventata un'attiva sostenitrice dell'uso della musica come terapia del dolore, partecipando a incontri presso universit\u00e0 e ospedali.\nNel 2010 canta \"If I'm Lucky\" nell'album \"Sophisticated ladies\" con i Charlie Haden Quartet West per la Emarcy.\nNel 2012 esce \"The Absence\", il terzo album dell'artista: questo lavoro segna una parziale svolta nello stile della cantante, poich\u00e9 al consueto jazz ella accosta melodie e tematiche pertinenti all'America Latina, mutuate nel corso dei suoi viaggi. Dall'album viene estratto il singolo \"Mira\" e ne esce una edizione deluxe contenente un DVD del making of e una cover di \"La Vie en rose\" eseguita da Melody. L'album raggiunge la prima posizione nella classifica Jazz Albums e nella VG-lista per due settimane, terza nella Syndicat national de l'\u00e9dition phonographique e nella Sverigetopplistan, sesta in Grecia, nona nella Germany Albums, decima in Svizzera ed Austria e disco d'oro in Polonia.\nNei due anni successivi la cantante \u00e8 impegnata in un lungo tour per la promozione dell'album.\nA settembre 2014 la cantante rivela sul suo account Twitter di essere al lavoro sul suo quarto album.\nIl nuovo lavoro esce nel giugno 2015 col titolo \"Currency of Man\": si tratta di una nuova svolta per la Gardot, che sperimenta sonorit\u00e0 soul, gospel e funky riconducibili alla black music degli anni '60 del XX secolo. Il singolo di lancio dell'album \u00e8 stato \"Same to You\", pubblicato nel marzo 2014 al momento dell'annuncio ufficiale dell'album; un mese dopo \u00e8 invece stato pubblicato \"Preacherman\", accompagnato da un video ispirato alla storia di Emmett Till."}
{"id": "3391043", "revid": "57342", "url": "https://it.wikipedia.org/wiki?curid=3391043", "title": "Antonino Calarco", "text": "Biografia.\nGiornalista della \"Gazzetta del Sud\", ne fu direttore nel 1968 fino al 2012. Dal 1979 al 1983 fu senatore della Repubblica, eletto nella Democrazia Cristiana. Terminato il mandato parlamentare torn\u00f2 alla direzione del giornale. Nel 1987 fu nominato presidente della societ\u00e0 pubblica Stretto di Messina S.p.A., incaricata della realizzazione del ponte sullo stretto, dove rest\u00f2 fino al 2002."}
{"id": "3391051", "revid": "300067", "url": "https://it.wikipedia.org/wiki?curid=3391051", "title": "Archibald Lockhart", "text": "Carriera.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali Russell Hall, Frank McDonald e Harvey Sims, partecipando per Ontario.\nNell'edizione le altre due nazionali canadesi si classificarono prima e terza. La competizione ebbe lo status di sport dimostrativo"}
{"id": "3391054", "revid": "125441693", "url": "https://it.wikipedia.org/wiki?curid=3391054", "title": "The Bike Song", "text": "The Bike Song \u00e8 un brano musicale di Mark Ronson, estratto come secondo singolo dall'album \"Record Collection\", terzo album in studio di Mark Ronson, pubblicato con il nome di Mark Ronson &amp; The Business Intl. Il brano figura la collaborazione del cantante britannico Kyle Falconer, del gruppo indie rock The View e del rapper Spank Rock.\nIl video musicale del brano \u00e8 stato girato in un parco a South London, e vede protagonisti Kyle Falconer e Spank Rock, Jos\u00e9phine de La Baume, attrice e fidanzata di Ronson, e Rose Elinor Dougall.\nIl brano \u00e8 stato utilizzato per un video utilizzato per promuovere il ciclismo sul sito dei trasporti di Londra, in cui diverse celebrit\u00e0 utilizzano la bicicletta per spostarsi nella citt\u00e0.."}
{"id": "3391056", "revid": "300067", "url": "https://it.wikipedia.org/wiki?curid=3391056", "title": "Russell Hall", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali Archibald Lockhart, Frank McDonald e Harvey Sims, partecipando per Ontario.\nNell'edizione le altre due nazionali canadesi si classificarono prima e terza. La competizione ebbe lo status di sport dimostrativo"}
{"id": "3391057", "revid": "585241", "url": "https://it.wikipedia.org/wiki?curid=3391057", "title": "Scala del diavolo", "text": ""}
{"id": "3391059", "revid": "300067", "url": "https://it.wikipedia.org/wiki?curid=3391059", "title": "Frank McDonald (giocatore di curling)", "text": "Carriera.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali Russell Hall, Archibald Lockhart e Harvey Sims, partecipando per Ontario.\nNell'edizione le altre due nazionali canadesi si classificarono prima e terza. La competizione ebbe lo status di sport dimostrativo"}
{"id": "3391060", "revid": "287204", "url": "https://it.wikipedia.org/wiki?curid=3391060", "title": "Fabio Costantini", "text": "Biografia.\nFabio Costantini, fratello di Alessandro Costantini e nonno di Vincenzo Albrici, inizi\u00f2 l'attivit\u00e0 musicale come bambino cantore, divenendo poi tenore in Cappella Giulia, dove rimase sino al 1610. Cant\u00f2 anche a S. Luigi dei Francesi verso il 1605.\nTra il 1610 e il 1614 fu maestro di cappella del duomo di Orvieto; negli anni fra il 1615 e il 1618 ricopr\u00ec lo stesso incarico nella basilica di Santa Maria in Trastevere a Roma.\nTorn\u00f2 a Orvieto dal 1618 al 1622, dove pubblic\u00f2 le sue composizioni di musica profana, dedicando il secondo libro al cardinale Crescentio, vescovo di Orvieto; nella residenza del cardinale, Costantini esegu\u00ec infatti pi\u00f9 volte alcune delle proprie musiche.\nDal 1625 al 1626 fu maestro presso il Santuario di Loreto. Una sua lettera del 26 settembre 1629 a Carlo Barberini indica che occup\u00f2 il medesimo incarico alla cattedrale di Ferrara nel 1628; secondo il frontespizio dei \"Salmi, hinni et Magnificat concertati\", occup\u00f2 un impiego simile presso la Compagnia del SS. Rosario ad Ancona nel 1630. La dedica della sua pubblicazione successiva rivela che era ad Ancona prima del 1626\u20138, e che dal 1634 fu al servizio del Cardinal Pallotta a Ferrara.\nDopo essere tornato per due mesi al servizio di S. Maria in Trastevere, nel 1635 fu nominato maestro della cattedrale di Rieti, ma tenne per breve tempo anche questo impiego (non pi\u00f9 di quattro mesi).\nNei suoi \"Salmi, Magnificat e motetti \u2026 libro sesto de salmi\" del 1639, \u00e8 descritto come cittadino di Orvieto e \u2018conservatore\u2019 della citt\u00e0; Costantini fu maestro della cattedrale dal 1636.\nDal novembre 1642 fu infine maestro al duomo di Tivoli e, poich\u00e9 la documentazione a lui relativa termina nel 1644, si ritiene che la sua morte sia avvenuta in quel periodo.\nL'attivit\u00e0 editoriale di Fabio Costantini fu rilevante e contribu\u00ec significativamente alla diffusione della musica romana del primo Seicento.\nCome musicista, Costantini predilesse lo stile concertato; tutte le sue composizioni sono con il basso continuo, secondo lo stile e il gusto dell'epoca.\nEdizioni musicali.\nTra parentesi sono indicate le composizioni di Costantini"}
{"id": "3391061", "revid": "300067", "url": "https://it.wikipedia.org/wiki?curid=3391061", "title": "Harvey Sims", "text": "Carriera.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali Russell Hall, Archibald Lockhart e Frank McDonald, partecipando per Ontario.\nNell'edizione le altre due nazionali canadesi si classificarono prima e terza. La competizione ebbe lo status di sport dimostrativo"}
{"id": "3391063", "revid": "104265", "url": "https://it.wikipedia.org/wiki?curid=3391063", "title": "Tabula", "text": "Tabula era un antico gioco da tavolo, ritenuto l'antenato diretto del moderno backgammon.\nLa descrizione pi\u00f9 antica di \"tabula\" \u00e8 contenuta in alcuni epigrammi di Agazia (527\u2013567), tramandati dall'Antologia Palatina, dedicati all'imperizia dell'imperatore romano d'Oriente Zenone (476-481): Agazia descrive una partita in cui Zenone pass\u00f2 da una posizione molto forte ad una estremamente debole dopo un lancio di dadi estremamente sfortunato\nLa testimonianza di Agazia \u00e8 molto importante perch\u00e9 permette di ricostruire le regole del gioco, dimostrando che coincidono con quelle moderne: le regole di \"tabula\" furono infatti ricostruite nel XIX secolo da Becq de Fouqui\u00e8res proprio a partire da questo epigramma.\nMolto probabilmente, \"tabula\" era una tarda evoluzione del \"ludus duodecim scriptorum\", da cui era stata rimossa la fila centrale di caselle, lasciando solo le due righe esterne. La configurazione del tavoliere era cos\u00ec identica a quella del gioco noto come \"alea\" ed era praticamente identica a quello del moderno backgammon; ciascun giocatore aveva 15 pedine, che muoveva in direzioni opposte lungo il tavoliere, in base al risultato di tre dadi. Un pezzo rimasto solo su di una punta rischiava di essere espulso. \nIl \"tabula\", per la sua natura, and\u00f2 incontro a deprecazioni e divieti ecclesiastici (canone 79 del Concilio di Elvira, Spagna, 307; Isidoro di Siviglia, \"Etymologiae\", XVIII)) e civili (\"Codice giustinianeo\", 739\u2011742). "}
{"id": "3391065", "revid": "188116", "url": "https://it.wikipedia.org/wiki?curid=3391065", "title": "Nino Calarco", "text": ""}
{"id": "3391081", "revid": "547992", "url": "https://it.wikipedia.org/wiki?curid=3391081", "title": "Sonia Viviani", "text": "Biografia.\nFiglia di uno scenografo di Cinecitt\u00e0, si \u00e8 avvicinata al cinema quando era ancora giovanissima, dopo aver abbandonato la speranza di frequentare corsi di musica e danza . Decise di contattare personalmente il regista Luigi Comencini che era alla ricerca di un volto giovane per il film \"Delitto d'amore\". Accompagnata dalla madre si rec\u00f2 al provino ma non fu scelta. Il segretario di produzione, colpito dalla bellezza della ragazza, la segnal\u00f2 quindi ad un altro regista, Pasquale Squitieri, che nel 1973 la fece debuttare nel film \"I guappi\"; per poter interpretare il film sua madre dovette firmare il contratto in quanto lei era ancora minorenne.\nCarriera.\nLa sua carriera si \u00e8 sviluppata essenzialmente fra la met\u00e0 degli anni settanta (cinque titoli nel solo 1975) e la met\u00e0 degli anni novanta. Come caratterista ha interpretato diversi b-movie di vario genere: dal peplum alla commedia erotica all'italiana, dal cinema horror al poliziesco.\nLa sua filmografia \u00e8 costituita da una trentina di titoli che includono anche alcuni film di qualit\u00e0 \u2013 o che hanno ottenuto comunque un notevole successo di pubblico \u2013 come: \"Yuppi du\", film del 1975 con Adriano Celentano, e \"Fantozzi alla riscossa\", del 1990, con Paolo Villaggio, settimo film della saga sull'impiegato pi\u00f9 tiranneggiato d'Italia.\nLa sua somiglianza con Carolina di Monaco ha indotto nel 1983 una casa cinematografica giapponese a girare un film documentario sulla sua vita di attrice, intitolato \"Dangerous beauty\" (\"Una bellezza pericolosa\"), rimasto per\u00f2 inedito in Italia. La \nViviani ha avuto anche una breve esperienza in televisione comparendo nella trasmissione di Antonio Ricci \"Drive In\", in cui interpretava una parodia della principessa Carolina di Monaco.\nHa lavorato per diversi anni come attrice nella Compagnia del teatro Didattico \"Il Torchio\", interpretando molti spettacoli di Aldo Giovannetti."}
{"id": "3391083", "revid": "606039", "url": "https://it.wikipedia.org/wiki?curid=3391083", "title": "Armer", "text": "I d'Armer (talvolta anche Darmer, Dalmario o Armeri) furono una famiglia patrizia veneziana, annoverata fra le cosiddette \"Case Nuove\".\nStoria.\nSecondo la leggenda, gli Armer sarebbero stati originari del Cadore.\nGiunti in laguna in epoca molto antica, questa famiglia diede alla citt\u00e0 antichi tribuni. Alla serrata del Maggior Consiglio, nel 1297, gli Armer furono ascritti al patriziato veneziano. Tra le personalit\u00e0 che diedero fama al casato, le fonti ricordano un Albano di Simone d'Armer, capitano di galera che milit\u00f2 sotto il gonfalone marciano nella seconda guerra turco-veneziana: nel 1499, fatto da questi prigioniero e deportato a Costantinopoli, fu squartato per aver rifiutato l'abiura.\nQuesta famiglia si estinse probabilmente nel 1553 con Giacomo di Alvise d'Armer.\nLuoghi e architetture.\nA Venezia, in Santa Croce, esisteva un tempo un Palazzo d'Armer, oggi scomparso, dove oggi sorge il Palazzo Bragadin Soranzo Cappello."}
{"id": "3391086", "revid": "105826", "url": "https://it.wikipedia.org/wiki?curid=3391086", "title": "Darmer", "text": ""}
{"id": "3391087", "revid": "105826", "url": "https://it.wikipedia.org/wiki?curid=3391087", "title": "D'Armer", "text": ""}
{"id": "3391089", "revid": "105826", "url": "https://it.wikipedia.org/wiki?curid=3391089", "title": "Dalmario", "text": ""}
{"id": "3391097", "revid": "1915706", "url": "https://it.wikipedia.org/wiki?curid=3391097", "title": "Enzalutamide", "text": "L'Enzalutamide, noto precedentemente come MDV3100, \u00e8 una molecola organica, a struttura non steroidea capace di inibire il recettore per gli ormoni androgeni con potenziale attivit\u00e0 antitumorale. L'MDV3100 inibisce la crescita delle cellule di tumore prostatico e come conseguenza secondaria riduce i livelli di PSA nel sangue nei soggetti affetti da tumore della prostata.\n\u00c8 una molecola studiata dalla Medivation in collaborazione con la Astellas Pharma Inc..\nFarmacologia.\nQuesta molecola si \u00e8 dimostrata capace di inibire la crescita di cellule di tumore prostatico umano, bloccando il recettore degli ormoni androgeni con un'affinit\u00e0 da cinque a otto volte superiore a quella della bicalutamide, un altro farmaco utilizzato nel trattamento del tumore della prostata e correntemente in uso.\nL'MDV3100 oltre all'attivit\u00e0 antagonista non possiede quella agonista nei confronti del recettore per gli androgeni e si \u00e8 mostrato capace di ridurre l'induzione di geni regolati da questo recettore, impedendone il legame con il DNA.\nClinica.\nUno studio multicentrico di fase I-II \u00e8 stato condotto su 140 pazienti con et\u00e0 media di 68 anni e affetti da tumore della prostata in fase metastatica che avevano tutti ricevuto un trattamento ormonale e potevano aver ricevuto o meno un trattamento chemioterapico. L'MDV3100 ha mostrato una capacit\u00e0 di ridurre la malattia nel 22% dei pazienti e di stabilizzarla nel 49% dei pazienti con metastasi viscerali e nel 56% dei pazienti con metastasi ossee. Il tempo medio prima di evidenziare un aumento del PSA \u00e8 stato di 27 settimane e di 47 settimane prima che un peggioramento della malattia fosse evidente con metodiche radiologiche. I pi\u00f9 comuni eventi avversi sono stati stanchezza, nausea, stitichezza, diarrea e anoressia. Lo studio ha mostrato anche come la massima dose tollerabile si quella di 240\u00a0mg al giorno.\nRicerche in corso.\nSono in corso 7 studi con la molecola\ne di questi sono due gli studi di fase III attualmente in corso con l'intento di dimostrare una superiorit\u00e0 del trattamento con MDV3100 alla dose di 160\u00a0mg al giorno rispetto a un trattamento con placebo dopo trattamento con terapia ormonale, prima o dopo aver ricevuto una chemioterapia a base di docetaxel."}
{"id": "3391105", "revid": "7", "url": "https://it.wikipedia.org/wiki?curid=3391105", "title": "Fantozzi colpisce ancora", "text": ""}
{"id": "3391106", "revid": "729019", "url": "https://it.wikipedia.org/wiki?curid=3391106", "title": "Guglielmo Azzone Castelbarco", "text": "Biografia.\nDa non confondersi con lo zio, il condottiero Guglielmo Castelbarco (...-1320), Guglielmo Azzone fu signore di Ala, Avio e Brentonico. Figlio di Federico Castelbarco, fratello di Guglielmo Castelbarco \"il Grande\", e di Beatrice Castelcorno, Guglielmo Azzone spos\u00f2 a Mantova nel 1319 Tommasina Gonzaga (...-1372), figlia di Ludovico I Gonzaga, primo capitano del popolo e signore di Mantova.\nIl matrimonio con Tommasina Gonzaga ben testimonia il prestigio del Castelbarco, fedele agli Scaligeri e gratificato di un matrimonio con la figlia di uno dei pi\u00f9 importanti alleati italici della dinastia veronese. Guglielmo, il 16 agosto 1328 al comando di un gruppo di veronesi armati, partecip\u00f2 a Mantova alla cacciata dei Bonacolsi. Fedele alla causa imperiale, nel 1333 ospit\u00f2 nel suo castello di Avio Carlo IV di Lussemburgo, futuro imperatore dal 1355.\nL'arca funebre di Guglielmo Azzone Castelbarco, inizialmente collocata presso la cappella di Sant'Antonio abate del Castello di Avio, \u00e8 oggi conservata presso la Chiesa del SS. Nome di Maria (Loppio), eretta vicino al locale Palazzo Castelbarco.\nDiscendenza.\nGuglielmo e Tommasina ebbero sei figli:"}
{"id": "3391109", "revid": "2044650", "url": "https://it.wikipedia.org/wiki?curid=3391109", "title": "Krysten Ritter", "text": "\u00c8 conosciuta principalmente per aver interpretato Jane Margolis nella serie televisiva \"Breaking Bad\", Chloe nella serie \"Non fidarti della str**** dell'interno 23\", e Jessica Jones nella serie televisiva omonima e nella miniserie televisiva \"The Defenders\". \u00c8 inoltre apparsa in ruoli ricorrenti nelle serie televisive \"Veronica Mars\", \"Una mamma per amica\", \"Til Death - Per tutta la vita\" e \"Gravity\". Ha recitato in diversi film, tra cui \"27 volte in bianco\" (2008), \"Notte brava a Las Vegas\" (2008), \"I Love Shopping\" (2009), \"Lei \u00e8 troppo per me\" (2010) e \"Big Eyes\" (2014).\nBiografia.\nKrysten Ritter \u00e8 nata a Bloomsburg in Pennsylvania ed \u00e8 cresciuta in una fattoria nei pressi di Shickshinny dove la madre, il patrigno e la sorella vivono tuttora. Suo padre vive nei pressi di Benton e non \u00e8 in alcun modo imparentata con l'attore John Ritter. All'et\u00e0 di quindici anni \u00e8 stata notata da un'agente di moda in un centro commerciale. Durante un'intervista del 2009 alla rivista \"Philadelphia Style\" dichiar\u00f2 che all'epoca era \"alta, goffa, impacciata e molto molto magra\". Mentre frequentava la scuola superiore, si trasferiva a New York nei giorni liberi, e inizi\u00f2 la sua carriera da modella a New York e Filadelfia. Inizialmente firm\u00f2 un contratto con la Elite Model Management e successivamente con la Wilhelmina Models.\nA diciotto anni si trasfer\u00ec a New York e inizi\u00f2 ad intraprendere la carriera internazionale come modella. Ha posato per varie riviste e cataloghi e ha sfilato sulle passarelle di New York, Milano, Parigi e Tokyo. Durante questo periodo viveva nel Lower East Side di Manhattan. La sua carriera da modella dur\u00f2 per circa cinque anni.\nLa carriera d'attrice di Krysten inizia nel 2001 recitando nel ruolo di una modella nel film \"Qualcuno come te\". \u00c8 stata avvicinata alla recitazione da Marjorie Ballentine, una acclamata \"acting coach\". Nel 2003 ha recitato nel ruolo di una studentessa di storia dell'arte nel famoso film \"Mona Lisa Smile\" con Julia Roberts.\nTra il 2005 e il 2006, dopo essere apparsa in ruoli minori in alcune serie televisive, recita in otto episodi della seconda stagione della serie televisiva \"Veronica Mars\", nel ruolo di Gia Goodman, la figlia del sindaco Woody Goodman (Steve Guttenberg). Tra il 2006 e il 2007 recita come personaggio ricorrente in due serie televisive: \"Una mamma per amica\" e \"Til Death - Per tutta la vita\". Nella prima interpreta in otto episodi Lucy, amica di Rory Gilmore, mentre nella seconda interpreta il ruolo di Allison Stark, figlia di Eddie e Joy Stark (Brad Garrett e Joely Fisher). Nel 2006 ha inoltre recitato nella commedia Off-Broadway \"All This Intimacy\" di Rajiv Joseph, messa in atto al Second Stage Theatre.\nNel 2008 ha partecipato in ruoli di supporto nelle commedie romantiche \"27 volte in bianco\" e \"Notte brava a Las Vegas\" ed \u00e8 stata co-protagonista insieme a Jason Behr nel film indipendente \"The Last International Playboy\" dove ha interpretato il ruolo della tossicodipendente Ozzy. L'anno seguente \u00e8 stata co-protagonista nel film \"I Love Shopping\", dove interpreta Suze la migliore amica del personaggio interpretato da Isla Fisher e recita nella webserie \"Woke Up Dead\", accanto a Jon Heder. Sempre nel 2009 entra a far parte del cast della seconda stagione della serie televisiva drammatica della AMC, \"Breaking Bad\" nel ruolo di Jane Margolis. Ha interpretato questo ruolo in dieci episodi fino al 2010.\nNel 2010 \u00e8 entrata a far parte del cast principale della serie televisiva \"Gravity\", insieme a Ivan Sergei, Ving Rhames e Rachel Hunter. Sempre nello stesso anno ha inoltre recitato nel film \"How to Make Love to a Woman\", basato sul best seller dell'attrice pornografica Jenna Jameson. Nel 2011 recita accanto a Ben Barnes nel film indipendente \"Killing Bono\", basato sul libro \"Killing Bono: I Was Bono's Doppelganger\" che racconta i primi giorni della band irlandese U2. Le riprese del film diretto da Nick Hamm sono iniziate a Belfast nel gennaio 2010 e si sono successivamente spostate a Londra. Nel film Krysten interpreta la manager di una band irlandese.\nSempre nel 2011 \u00e8 inoltre apparsa nel film indipendente \"Cos\u00ec \u00e8 la vita\", con Kate Bosworth e Rachel Bilson, di cui \u00e8 anche co-sceneggiatrice. La produzione del film, diretto da Kat Coiro, \u00e8 iniziata a Los Angeles nell'ottobre 2010. Il 18 giugno 2011 il film \u00e8 stato presentato al Los Angeles Film Festival.\nNel 2012 \u00e8 protagonista insieme a Alicia Silverstone nella commedia romantica \"Vamps\", scritta e diretta da Amy Heckerling. Nel film recita nel ruolo di una ragazza vampirizzata da una regina vampira interpretata da Sigourney Weaver. Le riprese del film sono iniziate nell'agosto 2010 a Detroit e sono finite nel 2011. Sempre nello stesso anno \u00e8 protagonista insieme a Dreama Walker della serie televisiva della ABC \"Non fidarti della str**** dell'interno 23\", in onda a partire dall'11 aprile 2012. Dopo la messa in onda di due stagioni, il 23 gennaio 2013 la serie \u00e8 stata infine cancellata a causa dei bassi ascolti ottenuti.\nIl 14 giugno 2013 entra a far parte del cast del film tratto dalla serie televisiva \"Veronica Mars\", in cui torna a interpretare il personaggio di Gia Goodman. Il 4 dicembre 2014 viene scelta per interpretare l'eroina Jessica Jones nell'omonima serie televisiva, prodotta dalla Marvel Television e in onda dal 2015 su Netflix. Nel 2017 l'attrice \u00e8 poi tornata a vestire i panni della supereroina nella miniserie televisiva crossover Marvel \"The Defenders\", accanto ai supereroi Daredevil, Luke Cage e Iron Fist.\nVita privata.\nDal 2014 ha una relazione con Adam Granduciel dei The War on Drugs. La coppia ha un figlio, Bruce Julian Knight Granofsky, nato il 29 luglio 2019.\nDoppiatrici italiane.\nNelle versioni in italiano delle opere in cui ha recitato, Krysten Ritter \u00e8 stata doppiata da:"}
{"id": "3391113", "revid": "287204", "url": "https://it.wikipedia.org/wiki?curid=3391113", "title": "Emmer", "text": ""}
{"id": "3391114", "revid": "1305772", "url": "https://it.wikipedia.org/wiki?curid=3391114", "title": "Aliz\u00e9e Poulicek", "text": " Il 14 luglio 2008 ha partecipato a Miss Universo 2008 a Nha Trang in veste di rappresentante ufficiale del Belgio, ma non \u00e8 riuscita a classificarsi fra le prime quindici finaliste del concorso di bellezza. Nello stesso anno ha anche partecipato a Miss Mondo 2008 a Johannesburg, ma anche in questo caso non \u00e8 riuscita a classificarsi.\nAliz\u00e9e Poulicek \u00e8 in grado di parlare francese, inglese e ceco. Al momento dell'elezione non era in grado di parlare l'olandese, nonostante durante la scuola avesse ricevuto delle lezioni, dalla modella giudicate, di qualit\u00e0 ridicolamente bassa. Tale commento ha generato molte polemiche relative al sistema scolastico nelle Fiandre.\nSuccessivamente, la modella belga ha intrapreso la carriera di modella professionista, grazie ai contratti ottenuti da varie agenzie di moda internazionali, oltre che la carriera televisiva. Da gennaio 2009 infatti Alizee Poulicek lavora come presentatore per il canale TV RSCA, dove presenta una trasmissione sportiva con Gilles de Bilde e da maggio 2010 conduce una rubrica di \"video su richiesta\" per il canale VOO."}
{"id": "3391128", "revid": "287204", "url": "https://it.wikipedia.org/wiki?curid=3391128", "title": "Anja \u0160aranovi\u0107", "text": "Studentessa presso la Facolt\u00e0 di studi sulla sicurezza presso l'Universit\u00e0 di Belgrado, Anja \u0160aranovi\u0107 \u00e8 in grado di parlare inglese, russo, italiano e latino. All'et\u00e0 di diciassette anni ha iniziato a lavorare come modella, prendendo parte anche alla settimana della moda di Belgrado.\n\u0160aranovi\u0107 \u00e8 stata scelta come rappresentante ufficiale del proprio paese in occasione di Miss International 2010, che si \u00e8 tenuto a Chengdu, e dove si \u00e8 piazzata fra le prime quindici finaliste. Alla fine della competizione, la \u0160aranovi\u0107 \u00e8 arrivata al sesto posto, miglior risultato dell'Europa del 2010 e miglior risultato della Serbia di sempre.\nIl 12 settembre 2011 Anja \u0160aranovi\u0107 ha rappresentato la Serbia anche a Miss Universo 2011, che si \u00e8 tenuto a S\u00e3o Paulo, in Brasile."}
{"id": "3391133", "revid": "880848", "url": "https://it.wikipedia.org/wiki?curid=3391133", "title": "Farmacogenetica", "text": "La farmacogenetica \u00e8 una branca emergente della farmacologia che si occupa dei fattori genetici ereditari che creano differenze tra le persone nell'azione dei farmaci. Questa branca applica le nuove conoscenze, specialmente di genetica molecolare e di genetica di popolazione.\nDal Progetto Genoma sappiamo infatti che il DNA \u00e8 identico in tutti gli individui per il 99,9 %, ma il restante 0,1% fa s\u00ec che ognuno di noi sia diverso dagli altri, con una variabilit\u00e0 di una base ogni mille tra individui diversi. Poich\u00e9 ci\u00f2 che cambia \u00e8 un singolo nucleotide, queste variazioni individuali, cio\u00e8 un Polimorfismo a Singolo Nucleotite (o SNPs). Sono gi\u00e0 noti pi\u00f9 di 2 milioni di questi SNPs ed esistono mappe di SNPs molto dettagliate, cio\u00e8 mappe di come gli SNPs sono posizionati nel nostro DNA.\nQuesta variabilit\u00e0 naturale delle sequenze di DNA determina effetti diversi: nella farmacogenetica si studia come queste differenze determinino risposte diverse ai farmaci e come queste informazioni possano essere sfruttate per poter realizzare una terapia che tenga conto dell'unicit\u00e0 del genoma.\nGrazie a questi studi si passer\u00e0 da una farmacologia basata sulla malattia ad una terapia personalizzata basata sul corredo genetico del singolo individuo. Personalizzare la cura significher\u00e0, per esempio, prevedere e quindi evitare gli effetti collaterali, garantendo una migliore e pi\u00f9 mirata efficacia del farmaco.\nUn piccolo prelievo di sangue, o addirittura di saliva, saranno sufficienti a fornire al medico tutte le informazioni necessarie.\nQuindi la farmacogenetica studia:"}
{"id": "3391143", "revid": "123217603", "url": "https://it.wikipedia.org/wiki?curid=3391143", "title": "Analytical Sciences", "text": "Analytical Sciences \u00e8 una rivista accademica internazionale che si occupa di chimica analitica pubblicata dalla Japan Society for Analytical Chemistry dal 1985.\nNel 2008 ha raggiunto un fattore di impatto pari a 1.735.\nNel 2010 tale rivista ha ricevuto inoltre il premio \"Most Cited Paper Award of Analytical Sciences 2010\"."}
{"id": "3391152", "revid": "248115", "url": "https://it.wikipedia.org/wiki?curid=3391152", "title": "Sistema nervoso centrale umano", "text": ""}
{"id": "3391157", "revid": "599013", "url": "https://it.wikipedia.org/wiki?curid=3391157", "title": "Ercole Pasquini", "text": "Biografia.\nSecondo la testimonianza del teologo e frate francescano Agostino Superbi, il ferrarese Ercole Pasquini studi\u00f2 musica con Alessandro Milleville.Tra il 1583 e il 1587 fu maestro di Vittoria Aleotti, figlia dell'architetto Giovan Battista Aleotti.Il 1\u00ba maggio 1592, Pasquini divenne organista del 'ridotto musicale' di Mario Bevilacqua e della chiesa olivetana di Santa Maria in Organo, a Verona. Qui, nel 1593 pubblic\u00f2 la favola boscareccia \"I fidi amanti\", come anticipazione delle nozze di Carlo Gesualdo e Eleonora d'Este che ebbero luogo a Ferrara l'anno successivo, 1594. Alla morte di Bevilacqua, il 1\u00ba agosto 1593, Pasquini torn\u00f2 probabilmente a Ferrara, dove successe a Luzzasco Luzzaschi come organista dell'Accademia della Morte.\u00abMolt'anni nella Patria [Ferrara] suon\u00f2 i primi [i pi\u00f9 importanti] Organi\u00bb, prima di trasferirsi a Roma nel 1597. Infatti, il 6 ottobre 1597 Pasquini divenne organista della Cappella Giulia, succedendo a Giovan Battista Zucchelli, dove rimase in carica sino al 31 maggio 1608; nell'estate del 1604 assunse inoltre lo stesso incarico a Santo Spirito in Sassia, mantenendo contemporaneamente il servizio di S. Pietro. In segno di particolare apprezzamento, fu l'unico organista di S. Spirito, insieme al suo successore Girolamo Frescobaldi, a essere pagato 3 scudi invece di 2 scudi e 50 baiocchi.Fu stimatissimo dai suoi contemporanei, come attesta anche Pietro della Valle; tuttavia, secondo Superbi, nonostante avesse \u00abuna mano delicatissima, &amp; velocissima\u00bb, mor\u00ec \u00abpoco fortunato\u00bb, ossia povero.Parte della sua produzione \u00e8 rimasta manoscritta. In essa \u00e8 evidente la trasformazione tra lo stile rinascimentale e il nuovo stile protobarocco alla Frescobaldi, caratterizzato dall'uso di figurazioni ritmiche sincopate, dissonanze (\"durezze e ligature\") e grande libert\u00e0 formale, per cui si distingue come uno dei compositori pi\u00f9 significativi di musica strumentale dell'epoca."}
{"id": "3391158", "revid": "1305772", "url": "https://it.wikipedia.org/wiki?curid=3391158", "title": "Audio Secrecy", "text": "Audio Secrecy \u00e8 il terzo album in studio del gruppo musicale statunitense Stone Sour, pubblicato il 7 settembre 2010 dalla Roadrunner Records.\nDescrizione.\nProdotto da Nick Raskulinecz, \"Audio Secrecy\" \u00e8 stato anticipato dai singoli \"Mission Statement\", reso disponibile gratuitamente sul sito ufficiale del gruppo il 10 giugno e pubblicato sull'iTunes Store qualche giorno pi\u00f9 tardi, e \"Say You'll Haunt Me\", pubblicato il 20 luglio dello stesso anno.\nIl titolo dell'album \u00e8 stato rivelato nel mese di maggio dal frontman Corey Taylor, il quale ha descritto l'album come \u00abla somma di tutto ci\u00f2 che volevamo, tutto ci\u00f2 per cui abbiamo desiderato e lottato per realizzarlo. \u00c8 metal e rock, lento e dolce ma anche pesante e veloce [...] e soprattutto \u00e8 REALE\u00bb. La copertina invece \u00e8 stata rivelata agli inizi di luglio."}
{"id": "3391160", "revid": "827882", "url": "https://it.wikipedia.org/wiki?curid=3391160", "title": "Canzonissima 1970", "text": "Il programma.\nPer il terzo anno consecutivo la trasmissione abbinata alla lotteria Italia riprende il nome delle origini, Canzonissima. I conduttori di questa edizione saranno Corrado e la giovanissima Raffaella Carr\u00e0, forte del successo di \"Io, Agata e tu\".\nAutori della trasmissione sono Sergio Paolini e Stelio Silvestri, la regia \u00e8 di Romolo Siena, l'orchestra \u00e8 diretta dal Maestro Franco Pisano, i costumi sono curati da Enrico Rufini, le scene sono di Tullio Zitkowsky, le coreografie di Gisa Geert.\nDopo un iniziale rifiuto dovuto alla convinzione di un eccesso di esposizione, Gianni Morandi accetter\u00e0 di partecipare per la terza volta consecutiva anche a quest'edizione di Canzonissima. Dovr\u00e0 vedersela con gli altri favoriti della gara Massimo Ranieri e Dalida.\nIl regolamento cambia rispetto alle passate edizioni. I cantanti divisi in due terne separate, uomini e donne, saranno successivamente abbinati in coppie cumulando i punti ricevuti da ciascuno.\nIn questa edizione parteciperanno diversi ospiti noti che presentavano i loro film, tra cui: Franco e Ciccio, Vittorio De Sica, Alberto Sordi, Paolo Villaggio e Vittorio Gassman.\nIn un primo momento si decise di ammettere alle puntate successive, dopo aver raccolto anche i voti del pubblico, la prima coppia classificata nonch\u00e9 le tre migliori seconde classificate. Per evitare che cantanti di calibro potessero risultare penalizzati da accoppiamenti svantaggiosi con artisti meno popolari, fu stabilito di variare in corso d'opera il regolamento e di ammettere alle semifinali tutte le coppie seconde classificate. Si decide, per ridurre i costi di produzione, di limitare a tredici le puntate complessive contro le quindici tradizionali.\nLa sigla iniziale, Ma che musica maestro (testo di Paolini e Silvestri, musica di Pisano) viene cantata da Raffaella Carr\u00e0 che si afferma cos\u00ec anche sul mercato discografico con un successo vivo ancora oggi; quella finale, \"Dove vai\", \u00e8 invece presentata dai Dik Dik.\nPrima fase - Le eliminatorie.\nSono evidenziati in grassetto le cantanti e i cantanti che a coppie hanno superato il primo turno (le coppie saranno indicate con un asterisco) \nSeconda fase - Le semifinali.\nSono evidenziati in grassetto i finalisti.\nTerza fase - Fase finale.\nSono evidenziati in grassetto i finalisti.\nFinalissime.\nNelle ultime due puntate vengono presentate le canzoni arrivate in finale, e la scaletta \u00e8 la stessa per le due puntate."}
{"id": "3391161", "revid": "767487", "url": "https://it.wikipedia.org/wiki?curid=3391161", "title": "Nicky Siano", "text": "\u00c8 considerato uno dei pionieri della dance music. Fu il primo dj resident dello Studio 54 e fu tra i primi dj a fare il mixaggio da due dischi.\nBiografia.\nA soli 16 anni \u00e8 gi\u00e0 tra i deejay protagonisti al \"The Loft\" di David Mancuso, a New York. Nel 1972 apre a SoHo la discoteca \"The Gallery\". Qui ospita dj del calibro di Larry Levan e Frankie Knuckles, e fa esibire per la prima volta dal vivo alcuni cantanti di musica dance come Grace Jones e Loleatta Holloway, oltre a cantanti agli albori della propria carriera come Patti LaBelle, David Bowie, Mick Jagger. Il \"The Gallery\" chiude poi nel 1978.\nDopo la chiusura del \"Gallery\" inizia a lavorare all'\"Enchanted Garden\", un locale nella zona newyorkese di Queens. Il locale era di propriet\u00e0 di un certo Steve Rubell, che ben presto apre il nuovo Studio 54: Siano vi si trasferisce, e diviene il primo dj resident, rimanendovi per quasi un anno e mezzo.\nNel 1978 \u00e8 il primo deejay a realizzare e produrre un disco mixato: coproduce infatti con Arthur Russell il singolo \"Kiss Me Again\", sotto lo pseudonimo di \"Dinosaur\", vendendo circa 200.000 copie. Altre sue hit sono \"Pick It Up\" e \"Tiger Stripes\". \u00c8 lui a proporre per primo musica innovativa come \"Love's Theme\" della The Love Unlimited Orchestra o \"TSOP (The Sound of Philadelphia)\" dei MFSB, che diventano presto hit di successo.\nLa morte del suo caro amico David Rodriguez per AIDS lo spinge a scrivere il libro \"No time to wait: a complete guide to treating, managing, and living with HIV infection\", un manuale sulla cura e il trattamento dell'AIDS.\nNel luglio 1998 torna al turntablism per celebrare la ricorrenza del compleanno dello scomparso Larry Levan.\nNel 2003 il magazine \"New York\" lo ha inserito tra le \"100 persone che hanno cambiato New York\"."}
{"id": "3391168", "revid": "248115", "url": "https://it.wikipedia.org/wiki?curid=3391168", "title": "Panteismi", "text": ""}
{"id": "3391169", "revid": "248115", "url": "https://it.wikipedia.org/wiki?curid=3391169", "title": "Teista", "text": ""}
{"id": "3391173", "revid": "1543377", "url": "https://it.wikipedia.org/wiki?curid=3391173", "title": "Acido isocianico", "text": "L'acido isocianico \u00e8 un composto chimico con la formula HNCO, spesso scritta anche come H\u2013N=C=O. \u00c8 una sostanza incolore, volatile e velenosa, con un punto di ebollizione di 23,5 \u00b0C. \u00c8 il tautomero predominante dell'acido cianico H\u2013O\u2013C\u2261N e viene impiegato nella produzione di poliuretani e di altri tipi di resine.\nL'anione derivato [N=C=O]\u2212 \u00e8 lo stesso di quello dell'acido cianico, ed \u00e8 chiamato cianato. Il relativo gruppo funzionale \u2013N=C=O \u00e8 l'isocianato; \u00e8 distinto dal cianato \u2013O\u2013C\u2261N, dal fulminato \u2013O\u2013N+\u2261C\u2212 e dal nitrile ossido \u2013C\u2261N+\u2013O\u2212.\nL'acido isocianico fu scoperto nel 1830 da Justus von Liebig e Friedrich W\u00f6hler .\nL'acido isocianico \u00e8 il composto chimico stabile pi\u00f9 semplice che contiene carbonio, idrogeno, azoto e ossigeno, i quattro elementi pi\u00f9 comunemente trovati in chimica organica e biologia. \u00c8 l'unico abbastanza stabile dei quattro isomeri lineari con formula molecolare HOCN che sono stati sintetizzati, gli altri sono l'acido cianico H\u2013O\u2013C\u2261N e l'elusivo acido fulminico H\u2013C\u2261N+\u2013O\u2212 e acido isofulminico H\u2013O\u2013N+\u2261C\u2212\nStruttura.\nSebbene la struttura elettronica secondo la teoria del legame di valenza possa essere scritta come HN=C=O, lo spettro vibrazionale ha una banda a 2268,8 cm-1 nella fase gassosa, che indica chiaramente un triplo legame carbonio-azoto.\nPropriet\u00e0.\nFisiche.\nIl composto puro ha un punto di fusione di -86,8 \u00b0C e un punto di ebollizione di 23,5 \u00b0C, quindi \u00e8 volatile a temperatura ambiente.\nAcidit\u00e0.\nIn soluzione acquosa \u00e8 un acido debole, avente una costante di dissociazione acida pKa di 3,7:\nDecomposizione.\nL'acido isocianico si idrolizza in anidride carbonica e ammoniaca:\nOligomerizzazione.\nA concentrazioni sufficientemente elevate, l'acido isocianico oligomerizza per dare al trimero acido cianurico e ciamelide, un polimero. Queste specie di solito sono facilmente separate dai prodotti di reazione in fase liquida o gassosa. L'acido cianurico stesso si decompone per ulteriore riscaldamento in acido isocianico\nStabilit\u00e0 in soluzione.\nLe soluzioni diluite di acido isocianico sono stabili in solventi inerti, ad esempio etere e idrocarburi clorurati.\nReazioni.\nL'acido isocianico reagisce con le ammine per dare uree (carbammidi):\nQuesta reazione \u00e8 chiamata \"carbamilazione\".\nHNCO aggiunge attraverso doppi legami ricchi di elettroni, come vinileteri, per dare i corrispondenti isocianati.\nL'acido isocianico, HNCO, \u00e8 un acido di Lewis la cui energia libera di Gibbs, entalpia ed entropia cambia per la sua associazione 1:1 con un numero di basi in soluzione di tetracloruro di carbonio a 25\u00b0C. Le propriet\u00e0 accettore di HNCO sono confrontate con altri acidi di Lewis nel modello ECW.\nTautomerismo.\nIl tautomero, noto come acido cianico, HOCN, in cui l'atomo di ossigeno \u00e8 protonato, \u00e8 instabile alla decomposizione, ma in soluzione \u00e8 presente in equilibrio con l'acido isocianico nella misura di circa il 3%. Lo spettro vibrazionale \u00e8 indicativo della presenza di un triplo legame tra gli atomi di azoto e di carbonio.\nLa fotolisi a bassa temperatura di solidi contenenti HNCO crea l'acido cianico tautomero H-O-C\u2261N, chiamato anche acido cianidrico. L'acido cianico puro non \u00e8 stato isolato e l'acido isocianico \u00e8 la forma predominante in tutti i solventi. A volte le informazioni presentate per l'acido cianico nei libri di riferimento sono in realt\u00e0 per l'acido isocianico.\nPreparazione.\nL'acido isocianico pu\u00f2 essere prodotto mediante protonazione dell'anione cianato, ad esempio da sali come il cianato di potassio, da acido cloridrico gassoso o da acidi come l'acido ossalico:\nHNCO pu\u00f2 anche essere prodotto dalla decomposizione termica ad alta temperatura dell'acido cianurico trimero:\nAl contrario della famosa sintesi dell'urea di Friedrich W\u00f6hler,\nl'acido isocianico viene prodotto e trimerizza rapidamente ad acido cianurico.\nEvento.\nL'acido isocianico \u00e8 stato rilevato in molti tipi di ambienti interstellari.\nL'acido isocianico \u00e8 presente anche in varie forme di fumo, compreso lo smog e il fumo di sigaretta. \u00c8 stato rilevato utilizzando la spettrometria di massa e si dissolve facilmente in acqua, diventando un rischio per la salute dei polmoni."}
{"id": "3391179", "revid": "287204", "url": "https://it.wikipedia.org/wiki?curid=3391179", "title": "Amedee Ozenfant", "text": ""}
{"id": "3391180", "revid": "48344", "url": "https://it.wikipedia.org/wiki?curid=3391180", "title": "Acido cianico", "text": ""}
{"id": "3391185", "revid": "39224", "url": "https://it.wikipedia.org/wiki?curid=3391185", "title": "Cric &amp; Croc", "text": ""}
{"id": "3391190", "revid": "1186766", "url": "https://it.wikipedia.org/wiki?curid=3391190", "title": "Oddi", "text": ""}
{"id": "3391192", "revid": "1305772", "url": "https://it.wikipedia.org/wiki?curid=3391192", "title": "Dynamite (Christina Aguilera)", "text": "Dynamite \u00e8 una canzone della cantante statunitense Christina Aguilera, pubblicato come singolo promozionale della raccolta del 2008 \"Keeps Gettin' Better - A Decade of Hits\". La canzone \u00e8 stata scritta da Aguilera e Linda Perry e prodotta da quest'ultima.\nIl singolo \u00e8 stato pubblicato solo per il mercato statunitense su iTunes il 3 dicembre 2008.\nDescrizione.\n\"Dynamite\", insieme a \"Keeps Gettin' Better\", \u00e8 stata una delle canzoni che ha anticipato il primo \"greatest hits\" di Aguilera \"Keeps Gettin' Better - A Decade of Hits\". Per la canzone dal sound futuristico era prevista la pubblicazione come secondo singolo ufficiale dell'album, cosa poi avvenuta.\nLa canzone \u00e8 stata utilizzata dalla Fox per lo spot della serie televisiva Desperate Housewives."}
{"id": "3391194", "revid": "787565", "url": "https://it.wikipedia.org/wiki?curid=3391194", "title": "84\u00ba Reggimento fanteria &quot;Venezia&quot;", "text": "L'84\u00ba Reggimento \"Venezia\" \u00e8 stato un'unit\u00e0 dell'esercito italiano, erede delle tradizioni e della storia dell'84\u00ba Reggimento fanteria \"Venezia\" che con l'83\u00ba Reggimento fanteria \"Venezia\" formava la Brigata Venezia.\nStoria.\nIl 1\u00ba novembre 1884 si forma la Brigata \"Venezia\" per la quale \u00e8 costituito l'84\u00ba Reggimento Fanteria e l'83\u00ba Reggimento fanteria.\nIl 1\u00ba novembre 1884 si forma la Brigata \"Venezia\" per la quale \u00e8 costituito l'84\u00ba Reggimento Fanteria. Esso trae origini dall'84\u00ba Reggimento Fanteria costituito ad Alessandria il 1\u00ba novembre 1884 per dare vita alla Brigata Venezia insieme all'83\u00ba Reggimento. Con l'applicazione della legge 11 marzo 1926 sull'ordinamento dell'esercito, riprende il nome di 84\u00ba Reggimento Fanteria \"Venezia\" e a seguito della formazione delle Brigate su tre reggimenti viene assegnato alla XIX Brigata di Fanteria unitamente all'84\u00b0 \"Venezia\" e al 70\u00b0 \"Ancona\"; rimane articolato su due battaglioni.\nPartecipa alle unit\u00e0 di ricerca e soccorso per le popolazioni della Calabria flagellate dal terremoto avvenuto durante la notte tra il 7 e l'8 settembre 1905 alle ore 1:43. Riscuote una medaglia d'oro benemerenza\nPartecipa quindi alle unit\u00e0 di ricerca e soccorso per le popolazioni della citt\u00e0 di Messina e Reggio Calabria colpite dal terremoto considerato uno degli eventi sismici pi\u00f9 catastrofici del XX secolo. Il sisma, di magnitudo 7,1 Mw, si verific\u00f2 alle ore 5:20:27 (ora locale) del 28 dicembre 1908 e danneggi\u00f2 gravemente le citt\u00e0 nell'arco di 37 secondi.\nGuerra di Libia.\nNel 1911, in previsione dell'inizio delle operazioni della guerra italo-turca, l'84\u00ba Reggimento fanteria \u00e8 scelto per costituire, con altri reparti, il corpo di spedizione che dovr\u00e0 essere inviato sulle coste africane. Ai primi del mese di ottobre del 1911, in vista dello sbarco sulle coste della Tripolitania, il reparto \u00e8 inviato alla volta dell'Africa, ove giunge l'11 ottobre. Il reparto si schiera dunque a difesa di Tripoli, trincerandosi nella zona periferica della citt\u00e0.\nIl giorno 23 ottobre, i turchi, appoggiati da truppe irregolari indigene, si lanciano in un massiccio attacco contro le posizioni italiane, riuscendo a sfondarle nei pressi del villaggio di Sciara Sciat, e causando, nel complesso, gravi perdite alle truppe del Regio Esercito, che per\u00f2 riescono a respingere l'offensiva. Il tenente Giuseppe Orsi partecipa alla battaglia, al comando di un plotone della 7\u00aa compagnia dell'84\u00ba Reggimento fanteria.\nTre giorni dopo, il 26 ottobre, gli arabi tentano, all'alba, un nuovo attacco, concentrandolo per\u00f2 nel settore sud-est dello schieramento italiano. In tale settore, nei pressi della localit\u00e0 di Sciara Zauia, \u00e8 schierata proprio la 7\u00aa compagnia del tenente Orsi, che viene in breve accerchiata dagli attaccanti. Orsi, pur resosi conto della situazione disperata, ordina ai suoi uomini di serrarsi e resistere fino all'ultimo, esortandoli con queste parole:\nCade poco dopo, colpito dal fuoco nemico, insieme a molti dei suoi soldati.\nNel 1912, alla sua memoria viene conferita la medaglia d\u2019oro al valor militare.\nNella prima guerra mondiale.\nNella prima guerra mondiale (1915-1918) la Brigata riunisce i battaglioni dell'83\u00ba e 84\u00ba Fanteria, di stanza rispettivamente a Pistoia e Firenze.\nNel maggio la Brigata si trova gi\u00e0 su posizioni avanzate del fronte alpino quando viene dichiarata la guerra all'Austria-Ungheria: entrambi i reggimenti si trovavano nel settore del Monte Lisser (situato nella parte orientale dell'Altipiano dei Sette Comuni), con l'83\u00b0 RF presso Valstagna (Vicenza) e l'84\u00b0 RF a Feltre (Belluno), tutti e due alle dipendenze della 15\u00aa divisione. La Brigata nella prima settimana di operazioni occupa Grigno (Trento) e i centri abitati dell'Altopiano del Tesino.\nNel mese di giugno la \u201cVenezia\u201d avanza fino a Ospedaletto, comune trentino della Valsugana, occupando Strigno (oggi frazione di Castel Ivano) il giorno 10. Successivamente stabil\u00ec il proprio comando sul Monte Lefre.\nDopo un periodo di relativa tranquillit\u00e0, nell'ottobre si d\u00e0 inizio alle operazioni per l'occupazione del Monte Valpiana, azione ritentata nel novembre ma senza successo.\nIl 28 dicembre viene lanciato un attacco contro Monte Carbonile (posto sulla riva destra del Brenta), rintuzzato dalla tenace resistenza del nemico.\nCapodanno vede il rinnovarsi dell'attacco italiano verso la vetta del Carbonile, anche questo conclusosi negativamente. Solo nell'aprile un battaglione dell'83\u00b0 RF assieme a reparti del 32\u00b0 RF della Brigata \u201cSiena\u201d raggiungono queste posizioni, mantenendole. Pochi giorni dopo, il 16 aprile, il nemico sferra una violenta offensiva che costringe la Brigata a retrocedere fin dietro la linea costituita dal torrente Larganza. Il giorno 24 la \u201cVenezia\u201d riceve il cambio, portandosi con l'84\u00b0 RF nella Conca di Tesino e con l'83\u00b0 RF a Grigno.\nLa \"Strafexpedition\" (15 maggio \u2013 27 giugno) insistendo nelle posizioni attigue a quella della Brigata, impone alla \u201cVenezia\u201d di ripiegare in Val Maggio. Il 24 maggio i reggimenti vengono a contatto col nemico che attacca le posizioni del Monte Civaron (tenuto dall'83\u00b0 RF) e del Monte Levre (84\u00b0 RF), ma senza successo. Il giorno successivo il Civaron viene abbandonato, con il reggimento che arretra sino a Ospedaletto. Con il diradarsi della pressione avversaria, l'83\u00b0 RF \u00e8 dislocato nella Conca di Tesino per un periodo di riposo di una decina di giorni, fin quando alla fine di giugno non \u00e8 richiamato in prima linea assieme al reggimento gemello \u2013 che dal Monte Levre era stato nel contempo trasferito nel settore di Strigno.\nIl mese di luglio si assiste a una ripresa dell'offensiva italiana in Valsugana, il cui obiettivo \u00e8 la riconquista del Monte Civaron e della riva sinistra del torrente Maso: lo slancio dell'attacco porta alcuni reparti della \u201cVenezia\u201d ad attestarsi sulle posizioni del gruppo montano di Primalunetta.\nAl fine di rafforzare le posizioni guadagnate, la Brigata \u00e8 trasferita lungo il fronte che arriva alla Forcella Magna, pattugliando il settore fino alla fine dell'anno.\nNulla di notevole accade fino al trasferimento della \u201cVenezia\u201d alle dipendenze della 2\u00aa Armata, impegnata sul fronte isontino. Alla fine di agosto i reparti giungono in prima linea quando \u00e8 in pieno svolgimento l'Undicesima battaglia dell'Isonzo (detta anche della Bainsizza, 17-31 agosto), sostituendo il 241\u00b0-242\u00b0 RF (Brigata \u201cTeramo\u201d) ed entrando a far parte della 53\u00aa divisione.\nAl termine dei combattimenti, gli uomini si prodigano in lavori di rafforzamento del fronte. Il 28 settembre l'84\u00b0 RF (ora agli ordini della 44\u00aa divisione) riceve l'ordine di occupare la cosiddetta \u201cquota 800\u201d, che renderebbe pi\u00f9 salda la linea del fronte che domina il Vallone di Chiapovano (\"sl\". \u010cepovan, comune dell'area urbana di Nova Gorica). Lo slancio con cui \u00e8 condotto l'attacco (al quale partecipa anche la 5\u00aa compagnia d'assalto) porta in dote al termine della giornata (29 settembre) oltre un migliaio di prigionieri, tra cui 47 ufficiali nemici. La reazione dell'esercito austriaco non si fa attendere: il contrattacco \u00e8 accompagnato da un furioso bombardamento che per\u00f2 non intacca la posizione raggiunta dalla \u201cVenezia\u201d. Il giorno successivo il reparto riceve il cambio, ritirandosi fino alla localit\u00e0 \u201cC\u00e0 delle Vallade\u201d, presso Cormons (Gorizia), dove si dedica a un periodo di ulteriori esercitazioni. Le azioni di questi giorni avrebbero portato al conferimento, alle bandiere di entrambi i reggimenti, della Medaglia d'Argento al VM.\nCaporetto segna il ritorno all'azione per la Brigata, chiamata a coprire la ritirata delle truppe del II Corpo d'Armata presso la quota 383 del settore di Plava (\"sl\". Plave). Il 27 ottobre i reggimenti ripassano il fiume Isonzo, giungendo due giorni dopo ai ponti sul fiume Judrio, che vengono fatti saltare al termine delle operazioni. Arrivati oltre il Torre, presso Orgnano (frazione del comune di Basiliano, Udine), due battaglioni dell'83\u00b0 RF sono distaccati in aiuto delle truppe pressate dall'avanzata nemica, venendo in ultima istanza sopraffatti. Ci\u00f2 che rimane della Brigata procede per Galleriano e Pozzecco (Udine), dove il 30 ottobre si produce in una strenua resistenza. La marcia viene prontamente ripresa verso Sud: vengono attraversati Flambro, Flambruzzo e Rivignano, finch\u00e9 \u2013 divisa in due nuclei \u2013 la \u201cVenezia\u201d non oltrepassa anche il Tagliamento. Le difficolt\u00e0 non accennano a diminuire, e i reparti sono costretti a dividersi in svariati gruppi, che entro i primi giorni di novembre passano il Piave. Il gruppo principale si riunisce a Volpago del Montello (Treviso), mentre alcuni pi\u00f9 piccoli giungono e si riorganizzano presso Piazzola sul Brenta (Padova). Qui avviene la ricostituzione della Brigata, che in questo frangente ha perso 1165 soldati e 68 ufficiali.\nLa \u201cVenezia\u201d continua il suo ripiegamento fino a Collecchio (Parma), dove termina l'anno con un periodo di riordino e di nuova istruzione.\nUn ulteriore periodo di istruzione \u00e8 compiuto dalla Brigata nel settore compreso tra il lago di Garda e il Mincio, finch\u00e9 \u2013 ora alle dipendenze della 10\u00aa divisione \u2013 non ritorna in prima linea nel settore della Val d'Adige. I reparti qui si alternano fino all'ottobre nel servizio di trincea, costellato di quando in quando da brevi ricognizioni e piccole azioni portate avanti da nuclei di arditi.\nIl 20 ottobre i reggimenti ricevono il cambio, arretrando sino alla zona compresa tra Carmignano di Brenta (Padova) e Pozzoleone (Vicenza), dove gli uomini vengono a conoscenza della firma dell'armistizio e del conseguente termine delle ostilit\u00e0.\nPrimo dopoguerra.\nCon l'ordinamento 1926 prende il nome di 84\u00ba Reggimento fanteria \"Venezia\" ed \u00e8 assegnato alla XIX Brigata di fanteria. Dal marzo 1935 al luglio 1936 \u00e8 in Africa Orientale con la Divisione \"Gavinana\", e prende parte alle operazioni, combattendo ad Adua e nello Scir\u00e8.\nCon la formazione delle divisioni binarie, il 15 aprile 1939 viene inserito nella Divisione di Fanteria \"Venezia\" (19\u00aa) della quale fanno anche parte l'84\u00ba Reggimento Fanteria e il 19\u00ba Reggimento Artiglieria per d.f. La grande unit\u00e0, mobilitata per la campagna di occupazione dell'Albania, sbarca a Durazzo a fine aprile 1939 e viene dislocata a est di Tirana.\nNel 1939 entra con l'83\u00ba fanteria e il 19\u00ba artiglieria nella Divisione di Fanteria \"Venezia\" (19^) grande unit\u00e0 che sar\u00e0 poi sciolta l'8 settembre in Montenegro.\nNella seconda guerra mondiale.\n1940 - Il 10 giugno 1940, all'entrata in guerra dell'Italia nella seconda guerra mondiale, il reggimento ha in organico: comando e compagnia comando, tre battaglioni fucilieri, compagnia mortai da 81, batteria armi di accompagnamento da 65/17.\nAll'inizio del conflitto, il Reggimento risulta schierato in Albania con la divisione di appartenenza (19\u00aa \"Venezia\") agli ordini del XXVI C.d'A. Nel mese di ottobre, il Reggimento \u00e8 schierato inizialmente sul fronte jugoslavo, e destinato all'azione difensiva del Kor\u00e7iano (zona di Kor\u00e7ia, fronte Macedone) con il compito di spostarsi nella zona di Coritza, tenersi sulla difensiva attiva, per poi passare all'offensiva in direzione Florina Kastoria (per attirare l'attenzione e le forze greche della Macedonia).\nIl 3 novembre i greci si attestarono sul Devoli, in territorio albanese. Il 14 novembre, i greci attaccarono nuovamente partendo dall'istmo che divide i due laghi di Prespa. L'attacco fu violentissimo: gli italiani si trovarono subito in situazione critica. Si erano aperte diverse falle che mettevano in pericolo le retrovie. Nello stesso giorno fu stabilito di arretrare su una linea di resistenza lungo il crinale del Morova. La sera del 19 novembre venne decisa la ritirata profonda su nuove posizioni. L'arretramento di una cinquantina di chilometri, implicava l'abbandono di Coriza. La nuova linea si stabil\u00ec sulle posizioni di monte Cytetit-Ferit Haskiut-Bregu e Breshave-Valomone (2373)-Lenijes-Mali Haisht-Nikolara-Gostanches-Mali Velushes.Ormai il ripiegamento era generale, la nostra linea dalla frontiera jugoslava al mare era tutta in movimento. I comandanti erano in preda alla psicosi della catastrofe e moltiplicavano le grida di allarme.\nL'avanzata era stata preparata malissimo. Ora, non eravamo in grado di proteggere la ritirata con altri mezzi se non il fuoco e il sacrificio delle truppe. I greci puntarono con un raggruppamento scelto di quattro battaglioni di fanteria, appoggiati da un'artiglieria molto consistente, verso Pogradec. Questa localit\u00e0 era un bastione prezioso per la nostra difesa. Dalla sua perdita ne sarebbe derivato l'aggiramento della 9\u00aa Armata sulla sinistra. La conseguente conquista di una parte della costa del lago di Ocrida, avrebbe aperto ai greci la possibilit\u00e0 di uno sbarco alle spalle del fronte.\nIl 24 novembre il gruppo di battaglioni greco che puntava su Pogradec, saggi\u00f2 la nostra linea, il giorno dopo serrarono sotto altri reparti della divisione. L'azione conclusiva fu condotta dai montanari greci che infilarono la stretta, scoscesa vallata su un piccolo corso d'acqua, il Tseravas, che scorreva fra rocce a strapiombo.\n1941 - Terminata la campagna di Grecia, dal mese di luglio la Divisione \"Venezia\", al comando del gen. S. Bonini e poi del gen. G.B. Oxilia, passa sotto le dipendenze del XIV C.d'A. La Divisione pone il comando a Berane e occupa la zona est del Montenegro per effettuare servizio di presidio e contro guerriglia.\n1942 - Si unisce alla G.U. anche il 383\u00ba Fanteria. Continua l'incarico di svolgere servizio di presidio e compiti di contro guerriglia.\n1943 - Dopo la proclamazione dell'armistizio dell'8 settembre 1943, i reparti dell'83\u00b0, in zona lontana dal mare e fuori dalla zona di interesse operativo tedesco ebbe alcuni giorni di calma, per cui pot\u00e9 organizzarsi saldamente a difesa restringendo l'area presidiata, unitamente agli altri reparti della Divisione \"Venezia\".\nLa lotta contro i tedeschi.\nL'armistizio dell'8 settembre 1943 coglie la divisione nella zona assegnatale di Podgorica. La divisione rifiuta di consegnare le armi alla 118. J\u00e4ger-Division tedesca e ai Cetnici, mantenendo, nonostante le incertezze del momento, l'unit\u00e0 organica dei reparti. Dai primi giorni di ottobre, la divisione inizia a collaborare con i partigiani jugoslavi, conducendo dal 13 del mese vere e proprie azioni di guerra contro la Wehrmacht nelle zonde di Brodarevo, Murina, Berane e Kola\u0161in. Per adattarsi al particolare tipo di lotta, la divisione muta il proprio ordinamento costituendo delle brigate a livello di battaglione, che conservano il nominativo \"Venezia\"; la grande unit\u00e0 \u00e8 cos\u00ec strutturata sulla \"I Brigata \"Venezia\"\" per trasformazione del I battaglione dell'83\u00ba Reggimento fanteria, \"II Brigata \"Venezia\"\" dal II/83\u00ba, \"III Brigata \"Venezia\"\" dal III/83\u00ba, \"IV Brigata \"Venezia\"\" dal I/84\u00ba, \"V Brigata \"Venezia\"\" dal II/84\u00ba e \"VI Brigata \"Venezia\"\" dal III/84\u00ba.\nLa divisione si scioglie infine il 1\u00ba dicembre 1943 dando vita, insieme ad altri reparti della 1\u00aa Divisione alpina \"Taurinense\", alla Divisione italiana partigiana \"Garibaldi\". In seguito a questa trasformazione, la \"I\", la \"III\" e la \"IV Brigata \"Venezia\" (\"19\u00aa Divisione fanteria \"Venezia\") assumono la denominazione di \"II\", \"III\" e \"IV Brigata \"Garibaldi\"\" rispettivamente, raccogliendo il personale delle disciolte \"II\", \"V\" e \"VI Brigata \"Venezia\"\"; il nominativo di \"I Brigata \"Garibaldi\"\" viene assegnato invece alla \"I Brigata \"Taurinense\"\".\nNel marzo 1945 i resti della divisione fecero ritorno in Italia e riconfigurati nel Reggimento \"Garbaldi\", con alle dipendenze il II battaglione \"Venezia\".\nNel secondo dopoguerra.\nIl 1\u00ba luglio 1958 l'Esercito italiano ricostituisce l'84\u00ba Reggimento Fanteria \"Venezia\" (CAR), in sostituzione del 7\u00b0 Centro Addestramento Reclute. Nel 1960 svolge funzioni di CAR per militari arruolati in Aeronautica Militare.\nNel 1966 era di stanza a Siena (caserma La marmora) dove era il comando di reggimento, la CCS e un battaglione addestramento reclute (su tre compagnie). Un altro battaglione era ad Arezzo e uno ancora a Pistoia, nella Caserma \"Marini\". Prese parte molto attivamente all'opera di soccorso per l'alluvione di Firenze e alcuni militari del Reggimento furono perci\u00f2 decorati nel 1967 con medaglia al valore.\nSciolto il 31 ottobre 1973, e ne continua le funzioni il Battaglione Addestramento Reclute \"Venezia\" trasformato poi, il 15 novembre nell'84\u00ba Battaglione Fanteria \"Venezia\" che nella circostanza diventa erede della Bandiera e delle tradizioni dell'84\u00ba reggimento. \nNell'unit\u00e0 modifica la denominazione in 84\u00ba Battaglione \"Venezia\" e viene inquadrato nella Brigata di Cavalleria \"Pozzuolo del Friuli\".\nIl battaglione negli anni '90 partecipa alle Operazione Vespri Siciliani in quanto facente parte della Brigata di Cavalleria Pozzuolo del Friuli, per mantenere l'ordine pubblico.\nPartecipa ai \"OBJ\" (obbiettivi) come unit\u00e0 di supporto interforze per dare \"supporto e rifornimenti alla popolazione Balcanica (Jugoslavia)\" afflitta dal conflitto bellico, attraverso l'aeroporto Raffaello Sanzio di Falconara marittima.\nAssegnato nel 1997 al Comando Artiglieria Controaerei dell'Esercito, viene soppresso il 9 novembre 2000 e la bandiera di guerra e la sua storia vengono Deposti nel Sacrario delle Bandiere presso il Vittoriano (Altare della Patria) a Roma Via dei Fori Imperiali.\nL'ultimo comandante del Reggimento \u00e8 stato il Colonnello Wagner Ugolini.\nOnorificenze.\nDecorazioni alla bandiera di guerra.\nL'84\u00ba Reggimento fanteria \"Venezia\" \u00e8 decorato con le seguenti onorificenze:\nPersonale Decorato del \"Venezia\".\nn\u00b0 134 Decorati Medaglia D'Argento Valor militare\nn\u00b0 230 Decorati Medaglia Bronzo Valor militare\nn\u00b0 181 Croce Valor militare\nStemma.\nScudo : d'azzurro, al leone di San Marco d'oro, su campagna di verde ed accompagnato da un destrocherio armato d'argento in atto di piantare un virgulto di alloro (a testimonianza del risorto dal discioglimento) in un solco praticato nella campagna stessa; il tutto abbassato ad un capo d'oro\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"SEMPER IMMOTA FIDES\".\nonorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa.\nnastri rappresentativi delle ricompense al Valore: \"annodati nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo\"\nFesta del Reggimento.\nIl reggimento ricorda il combattimento di Tripoli di Libia dove si guadagna la Medaglia d'Oro al Valor Militare. Decorato di due Ordini Militari d'Italia, due Medaglie d'Oro. due d'Argento e una di Bronzo al Valor Militare."}
{"id": "3391195", "revid": "287204", "url": "https://it.wikipedia.org/wiki?curid=3391195", "title": "Swing producer", "text": "Gli swing producer sono delle entit\u00e0 economiche, o gruppi di entit\u00e0 operanti in un regime di oligopolio, fornitrici di commodity, beni o servizi, che controllano consistenti depositi o capacit\u00e0 produttive o estrattive in ambito locale, o posseggono una grande capacit\u00e0 produttiva o estrattiva a livello globale.\nCaratteristiche.\nUno \"swing producer\" \u00e8 anche capace di aumentare fortemente la produzione con un minimo aumento dei costi interni, altres\u00ec capace, forte della sua posizione, di influenzare i prezzi di mercato globali, fornendo protezioni al ribasso nel medio e breve termine. Nel lungo termine, comunque, il prezzo delle commodity, beni o servizi, \u00e8 soggetto a ulteriori variazioni, particolarmente legate ed influenzate dal ciclo economico o della geopolitica. Esempi di \"swing producer\" includono l'Arabia Saudita nel campo petrolifero, la Russia nel campo dei fertilizzanti al potassio, e, storicamente, la De Beers Company nel campo dei diamanti."}
{"id": "3391200", "revid": "1543377", "url": "https://it.wikipedia.org/wiki?curid=3391200", "title": "Grape", "text": "Grape \u00e8 il primo album in studio ufficiale della band statunitense 100 Monkeys.\nContiene tracce di Spencer Bell, amico musicista della band morto nel 2006. Una collaborazione con Shawn Fernando dei Stevedores.\nL'album \u00e8 composto da 12 inediti della band, un inedito di Spencer Bell, \"The Monkey Song\", e la versione album del brano \"Sleeping Giants\"."}
{"id": "3391210", "revid": "118343180", "url": "https://it.wikipedia.org/wiki?curid=3391210", "title": "Atlantide (The Trip)", "text": "Atlantide \u00e8 un concept album dal suono rock progressivo dei The Trip pubblicato nel 1972. \u00c8 il primo album della band con la formazione a tre.\nIspirazione e contenuto.\nDopo Caronte, considerato il loro album pi\u00f9 rappresentativo, i Trip si sono allontanati dal progressive blues rock, caratterizzato dalla chitarra di Billy Gray, che non \u00e8 presente nell'album. Infatti la formazione a tre, un po' richiama quella degli Emerson, Lake &amp; Palmer. Il sound, pi\u00f9 severo e lineare, \u00e8 totalmente imperniato sulle tastiere di Joe Vescovi, che \u00e8 anche l'autore degli arrangiamenti. Inevitabilmente il sound che caratterizza l'album, oltre agli ELP, ricorda i King Crimson ed in parte i Gentle Giant, tuttavia il risultato finale ha l'inconfondibile sapore dei Trip con la loro peculiare identit\u00e0 musicale.\nI testi sono in inglese, mentre titoli e sottotitoli in italiano.\nIl concept album prende spunto dal mito del continente scomparso.\nFormazione.\nCopertina dello Studio Up &amp; Down - Disegni di A. Mancini e G. Impiglia. Art director: Francesco Logoluso, Foto: Ezio Vitale"}
{"id": "3391216", "revid": "298229", "url": "https://it.wikipedia.org/wiki?curid=3391216", "title": "Campionati europei di atletica leggera indoor 2011 - 1500 metri piani maschili", "text": "La gara si \u00e8 svolta il 5 e il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nPrimo turno.\nI primi 2 di ogni batteria e i 3 migliori tempi si qualificano per la finale."}
{"id": "3391224", "revid": "298229", "url": "https://it.wikipedia.org/wiki?curid=3391224", "title": "Campionati europei di atletica leggera indoor 2011 - Salto triplo maschile", "text": "La gara si \u00e8 svolta il 4 e il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nQualificazioni.\nSi qualificano alla finale gli atleti che superano la misura di 16,95 (Q) oppure gli 8 migliori."}
{"id": "3391227", "revid": "339392", "url": "https://it.wikipedia.org/wiki?curid=3391227", "title": "Gradi militari italiani", "text": ""}
{"id": "3391228", "revid": "339392", "url": "https://it.wikipedia.org/wiki?curid=3391228", "title": "Gradi dei carabinieri", "text": ""}
{"id": "3391230", "revid": "339392", "url": "https://it.wikipedia.org/wiki?curid=3391230", "title": "Gradi dei Carabinieri", "text": ""}
{"id": "3391234", "revid": "582484", "url": "https://it.wikipedia.org/wiki?curid=3391234", "title": "Gradi dell'Aeronautica Militare", "text": ""}
{"id": "3391236", "revid": "767487", "url": "https://it.wikipedia.org/wiki?curid=3391236", "title": "Don't Say a Word (singolo)", "text": "Don't Say a Word \u00e8 il primo singolo estratto dall'album \"Reckoning Night\" e sesto del gruppo musicale finlandese Sonata Arctica, pubblicato dalla Nuclear Blast il 30 agosto 2004."}
{"id": "3391238", "revid": "1573940", "url": "https://it.wikipedia.org/wiki?curid=3391238", "title": "Pseudocorythalia", "text": "Pseudocorythalia \u00e8 un genere di ragni appartenente alla famiglia Salticidae.\nEtimologia.\nIl nome deriva dal prefisso greco , \"ps\u00e8udo-\", dal significato di \"falso, ambiguo\" e dal genere Corythalia, con cui pu\u00f2 essere confuso per varie somiglianze.\nDistribuzione.\nL'unica specie oggi nota di questo genere \u00e8 endemica del Guatemala.\nTassonomia.\nA dicembre 2010, si compone di una specie:"}
{"id": "3391239", "revid": "72811", "url": "https://it.wikipedia.org/wiki?curid=3391239", "title": "Personale amministrativo tecnico e ausiliario", "text": ""}
{"id": "3391241", "revid": "339392", "url": "https://it.wikipedia.org/wiki?curid=3391241", "title": "Istituto Nazionale per la Valutazione del Sistema dell'Istruzione", "text": ""}
{"id": "3391242", "revid": "298229", "url": "https://it.wikipedia.org/wiki?curid=3391242", "title": "Campionati europei di atletica leggera indoor 2011 - 60 metri piani femminili", "text": "La gara si \u00e8 svolta il 5 e il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nPrimo turno.\nLe prime 3 di ogni batteria e i 4 migliori tempi si qualificano per le semifinali.\nSemifinali.\nLe prime 4 di ogni batteria si qualificano alla finale."}
{"id": "3391243", "revid": "54253", "url": "https://it.wikipedia.org/wiki?curid=3391243", "title": "Radio Tele Trentino", "text": ""}
{"id": "3391245", "revid": "110157", "url": "https://it.wikipedia.org/wiki?curid=3391245", "title": "Abdulinskij rajon", "text": "L'Abdulinskij rajon () \u00e8 un rajon dell'Oblast' di Orenburg, nella Russia europea; il capoluogo \u00e8 Abdulino. Istituito nel 1934, ricopre una superficie di 1.700 chilometri quadrati e nel 2010 ospitava una popolazione di circa 32.000 abitanti."}
{"id": "3391246", "revid": "287204", "url": "https://it.wikipedia.org/wiki?curid=3391246", "title": "Nichelocene", "text": "Il nichelocene \u00e8 il composto metallorganico del nichel con formula [Ni(\u03b75-C5H5)2], generalmente abbreviata come NiCp2. In condizioni normali \u00e8 un solido cristallino verde scuro, paramagnetico, fortemente riducente. Deve essere conservato e maneggiato in assenza di aria perch\u00e9 \u00e8 rapidamente ossidato dall'ossigeno. \u00c8 un composto di grande interesse accademico, ma non ha applicazioni pratiche.\nStruttura molecolare e configurazione elettronica.\nIl nichelocene \u00e8 un metallocene, cio\u00e8 un composto a sandwich, con uno ione metallico inserito tra due anelli ciclopentadienilici paralleli. Questa struttura conferisce stabilit\u00e0, solubilit\u00e0 in solventi organici e volatilit\u00e0 (il nichelocene sublima facilmente sotto vuoto). Allo stato solido la molecola ha simmetria \"D\"5\"h\", con i due anelli in conformazione eclissata; la barriera di rotazione \u00e8 piccola e in soluzione la conformazione \u00e8 casuale. \nLo ione Ni centrale ha carica formale +2 e gli anelli sono considerati come anioni ciclopentadienilici. Il Ni(II) ha otto elettroni, e la struttura elettronica \u00e8 descritta nel modo seguente. Tre coppie di elettroni occupano i tre orbitali d coinvolti nel legame Ni\u2212Cp: dxy, dx2\u2013y2, dz2. I due rimanenti elettroni occupano uno l'orbitale dyz e l'altro il dxz. Questi due elettroni spaiati rendono paramagnetica la molecola. In totale, ci sono 20 elettroni nello strato elettronico pi\u00f9 esterno di NiCp2; la regola dei 18 elettroni non \u00e8 rispettata e questo giustifica la relativa instabilit\u00e0 del nichelocene, che tende a reagire formando prodotti a 18 elettroni. Il cobaltocene CoCp2 pur avendo 19 elettroni \u00e8 comunque un riducente pi\u00f9 forte di NiCp2.\nSintesi.\nIl nichelocene fu preparato per la prima volta da Ernst Otto Fischer nel 1953, poco dopo la scoperta del ferrocene, primo metallocene conosciuto. Fu preparato con una reazione \"one-pot\" deprotonando il ciclopentadiene con bromuro di etilmagnesio, e quindi aggiungendo acetilacetonato di nichel(II) anidro, Ni(acac)2. Un sintesi pi\u00f9 recente prevede l'uso di fonti di NiCl2 anidro e ciclopentadienuro di sodio:\nReattivit\u00e0.\nCome molti composti organometallici, NiCp2 si decompone rapidamente se esposto all'aria. Il composto va maneggiato in glove box o tramite vetreria Schlenk.\nNella maggior parte delle sue reazioni il nichelocene tende a formare prodotti a 18 elettroni sostituendo o modificando uno o entrambi gli anelli ciclopentadienile. Ad esempio:\nSi osserva anche la formazione di dimeri. Ad esempio:\nIl nichelocene pu\u00f2 essere ossidato facilmente ottenendo la specie a 19 elettroni [Ni(\u03b75-C5H5)2]+, di colore giallo arancio. \nFacendo reagire NiCp2 con acidi di Lewis come BF3 si ottiene il composto a sandwich a tre strati [Ni2(\u03b75-C5H5)3]+.\nIl NiCp2 gassoso si decompone a contatto con superfici molto calde, rilasciando i leganti come sottoprodotti gassosi. Questa reazione \u00e8 stata presa in considerazione allo scopo di preparare strati sottili di nichel.\nSicurezza.\nIl nichelocene \u00e8 un composto tossico, infiammabile e cancerogeno."}
{"id": "3391248", "revid": "39082462", "url": "https://it.wikipedia.org/wiki?curid=3391248", "title": "Sayyid 'Ali Muhammad", "text": ""}
{"id": "3391249", "revid": "1543377", "url": "https://it.wikipedia.org/wiki?curid=3391249", "title": "RossoNoemi", "text": "RossoNoemi \u00e8 il terzo album di Noemi, pubblicato il 22 marzo 2011. L'album, realizzato in California, \u00e8 stato anticipato dal singolo \"Vuoto a perdere\".\nDescrizione.\n\"RossoNoemi\", disponibile in pre-ordinazione dall'11 marzo, \u00e8 stato pubblicato il 22 marzo 2011 per l'etichetta discografica Sony Music; \u00e8 un album costituito da nove tracce inedite pi\u00f9 una bonus track su iTunes. L'album debutta alla sesta posizione della classifica FIMI. Nella classifica di fine anno 2011 occupa la 67\u00aa posizione. L'album risulta il 38\u00ba pi\u00f9 venduto nel primo semestre del 2012.\nL'album \u00e8 stato registrato nei primi mesi del 2011 a Berkeley, in California, presso il Fantasy Records. La produzione dell'album \u00e8 di Corrado Rustici, l'unico brano a non essere stato prodotto da lui \u00e8 \"Vuoto a perdere\": singolo apripista, scritto da Vasco Rossi e Gaetano Curreri, uscito il 28 gennaio 2011, prodotto da Celso Valli.\nNoemi ha partecipato alla produzione artistica e creativa dell'intero album, suoi sono vari testi e musiche dell'album, altri autori che hanno collaborato sono: Pacifico, Kaball\u00e0, Federico Zampaglione e Diego Mancino. L'album vendendo oltre 60.000 copie viene certificato disco di platino.\nIl brano \"Fortunatamente\" \u00e8 dedicato da Noemi alla sorella Arianna.\nLa copertina.\nLa copertina di \"RossoNoemi\" \u00e8 stata ideata dalla stessa cantante. Una raffigurazione in primo piano di Noemi con una capigliatura molto particolare: tra la chioma rossa della cantante infatti si trovano nascosti i titoli delle nove canzoni che compongono l'album e una serie di oggetti che rappresentano il mondo di Noemi e il suo percorso artistico, praticamente i capelli sembrano dei prolungamenti dei pensieri della cantante.\nPer la \"2012 Edition\" cambiano il colore di fondo da bianco a nero e l'immagine della cantante, che ora indossa una collana; inoltre si aggiungono altre immagini tra i capelli della cantante, a rappresentare l'evoluzione del suo percorso artistico.\n\"RossoNoemi - 2012 Edition\".\nRossoNoemi - 2012 Edition \u00e8 la riedizione sanremese dell'album \"RossoNoemi\". Viene pubblicata il 15 febbraio 2012 e contiene in pi\u00f9 il brano scritto da Fabrizio Moro \"Sono solo parole\" e l'inedito \"In un giorno qualunque\". L'album nel periodo sanremese viene messo in vendita anche in allegato con la rivista settimanale TV Sorrisi e Canzoni.\nSuccesso commerciale.\nL'album viene certificato disco di platino con oltre 60.000 copie vendute. \"RossoNoemi\" raggiunge la sesta posizione della classifica FIMI e rimane in top 20 per un mese e mezzo. Dopo mezzo anno di permanenza continua in classifica, inizier\u00e0 a fare presenze sporadiche, per arrivare poi a quasi un anno di distanza quando \u00e8 stata pubblicata la riedizione sanremese. \"RossoNoemi - 2012 Edition\" raggiunge come massima posizione la dodicesima. Staziona tra la top 20 e la top 30 fino a fine marzo 2012. Rientra in top 20, alla 17\u00aa posizione, la prima settimana di aprile, rimane in posizioni alte della top 20 e della top 30, arriva verso la met\u00e0 di giugno occupando la top 40. Seguono settimane tra alti e bassi, vedendo l'uscita dalla top 50. Nelle settimane successive l'album recupera anche quasi 30 posizioni, tornando nei primi giorni di luglio nella top 50, arrivando ai primi di agosto occupando sempre la top 50, precisamente alla 41\u00aa posizione. Scende pian piano in classifica raggiungendo come posizione pi\u00f9 bassa la 79\u00aa. Risale poi di alcune posizioni la classifica, fino ad occupare la 69\u00aa posizione. Dopo otto mesi, alla 32\u00aa settimana di permanenza in classifica lascia il posto a \"RossoLive\". L'album rientra in classifica nel febbraio 2013.\nRisulta essere il 67\u00ba album pi\u00f9 venduto nel 2011 e 38\u00ba pi\u00f9 acquistato nel primo semestre del 2012. Nell'intero anno del 2012 risulta essere il 45\u00ba album pi\u00f9 venduto.\nStaff.\nL'album vede Corrado Rustici sia come produttore che come arrangiatore. \"RossoNoemi\" \u00e8 stato registrato da Chris Manning a Berkeley, in California presso il Fantasy Records, lo stesso Manning ha mixato l'album, sempre in California, a San Rafael, presso il Salamander Sound Studio. L'album \u00e8 stato masterizzato da Brian Gardner a Los Angeles presso il Bernie Grundman Mastering. L'unico brano ad avere personale totalmente diverso anche per produzione e arrangiamenti \u00e8 il singolo apripista \"Vuoto a perdere\".\n\"RossoNoemi\" tour.\nIl \"RossoNoemi tour\" \u00e8 diviso in due parti: la prima che si svolge da giugno 2011 fino a gennaio 2012 e la seconda che ha avuto inizio a marzo 2012.\n\"RossoNoemi tour\" (prima parte).\nDurante l'estate 2011 Noemi \u00e8 stata impegnata con il \"RossoNoemi tour\", la cui prima tappa si \u00e8 svolta il 4 giugno 2011 al Palasport di Longarone (BL). Prima dell'inizio del tour Noemi \u00e8 stata impegnata con l'inaugurazione del 26\u00ba Torino GLBT Film Festival - Da Sodoma a Hollywood e con la partecipazione al concerto per la beatificazione di Papa Giovanni Paolo II.\nDurante il tour la cantante \u00e8 impegnata anche come supporter di Vasco Rossi durante alcune tappe del \"Vasco Live Kom '011\"; sale sul palco nella stessa serata di Vasco Rossi anche al Heineken Jammin' Festival 2011; prende parte inoltre anche a \"L'essenziale tour\" dei Tiromancino, al MTV Days 2011 ed alla 717\u00aa edizione della Perdonanza Celestiniana a L'Aquila. A settembre partecipa, inoltre, ad un concerto, a Bologna, Unicef per il Corno d'Africa; il concerto \u00e8 stato trasmesso su HSE24, Rai.tv e Rai 5.\nSuccessivamente \u00e8 stata madrina in alcune partite di calcio della Nazionale italiana cantanti e della ItalianAttori e ha preso parte ad alcune tappe del \"Diamanti e caramelle tour\" degli Stadio. Nel novembre 2011 collabora inoltre con SanremoLab ai corsi di perfezionamento dell'Area Sanremo, dove ricopre un ruolo di ospite/insegnante insieme a Gaetano Curreri e Fabio Concato. Contraria alla pena di morte, il 30 novembre 2011 aderisce per la prima volta a Cities for Life al Colosseo di Roma. Successivamente prende parte al Canto di Natale e a L'anno che verr\u00e0 2011. La tourn\u00e9e termina il 1\u00ba gennaio 2012 a Napoli con uno spettacolo per Capodanno a Piazza del Plebiscito. Il tour ha fatto registrare in quasi tutte le tappe il tutto esaurito.\nBand.\nDurante questo tour Noemi ha suonato sia il pianoforte che la chitarra. La band era composta da:\n\"RossoNoemi tour\" (seconda parte).\nDopo la partecipazione di Noemi al Festival di Sanremo 2012, nel mese di marzo parte la seconda parte del \"RossoNoemi tour\" che termina a settembre. Il tour inizia il 22 marzo 2012 a Crema presso il Teatro San Domenico e termina il 27 settembre 2012 a Marcianise (CE) presso il centro commerciale Campania. In alcune tappe ci sono stati alcuni ospiti quali Fiorella Mannoia e Gaetano Curreri. Oltre che con la seconda parte del \"RossoNoemi tour\", Noemi \u00e8 impegnata anche con alcune tappe per \"Sud tour\" di Fiorella Mannoia,con il Concerto del Primo Maggio (edizione 2012) trasmesso su Rai 3, con Musicultura e con l'edizione 2012 di Donne in cANTo. Il tour ha fatto registrare in quasi tutte le tappe il tutto esaurito.\nBand.\nDurante questo tour Noemi ha suonato sia il pianoforte che la chitarra. La band era composta da:"}
{"id": "3391254", "revid": "767487", "url": "https://it.wikipedia.org/wiki?curid=3391254", "title": "Shamandalie", "text": "Shamandalie \u00e8 il secondo singolo estratto dall'album \"Reckoning Night\" e settimo del gruppo musicale finlandese Sonata Arctica, pubblicato dalla Nuclear Blast il 6 dicembre 2004."}
{"id": "3391255", "revid": "110157", "url": "https://it.wikipedia.org/wiki?curid=3391255", "title": "Sun Cycle &amp; Fittings Company Limited", "text": "La Sun Cycle &amp; Fittings Company Limited era una casa motociclistica britannica che produceva, oltre alle motociclette, anche ciclomotori e biciclette. La sede era ad Aston, Birmingham.\nStoria.\nLa societ\u00e0 venne fondata con la denominazione di \"James Parker &amp; Son\" e agli inizi produceva lampade e altri prodotti in ottone. Nel 1885 inizi\u00f2 a produrre telai e componenti per il mercato delle biciclette.\nNel 1907 la denominazione della ditta cambi\u00f2 in \"Sun Cycle &amp; Fittings Company Limited\" e, sempre nello stesso periodo, inizi\u00f2 la produzione di biciclette complete. La produzione di motociclette inizi\u00f2 nel 1911.Nel 1958 la societ\u00e0 venne acquisita dalla \"Tube Investment\". Nel 1961 il suo stabilimento venne chiuso e la produzione spostata nella fabbrica della Raleigh a Nottingham."}
{"id": "3391256", "revid": "1573940", "url": "https://it.wikipedia.org/wiki?curid=3391256", "title": "Pystira", "text": "Pystira \u00e8 un genere di ragni appartenente alla famiglia Salticidae.\nDistribuzione.\nLe cinque specie oggi note di questo genere sono diffuse prevalentemente in Indonesia. Una sola specie, la P. versicolor, \u00e8 stata rinvenuta in Pakistan.\nTassonomia.\nA dicembre 2010, si compone di cinque specie:"}
{"id": "3391259", "revid": "39082571", "url": "https://it.wikipedia.org/wiki?curid=3391259", "title": "Tabassarani", "text": ""}
{"id": "3391263", "revid": "767487", "url": "https://it.wikipedia.org/wiki?curid=3391263", "title": "Mons Ivar Mjelde", "text": "Carriera.\nGiocatore.\nClub.\nMjelde inizi\u00f2 la sua carriera professionistica con la maglia del Brann. Debutt\u00f2 nella massima divisione norvegese il 25 maggio 1989, subentrando a Trond Nordeide nella sconfitta per due a zero in casa del V\u00e5lerenga. Il primo gol in campionato arriv\u00f2 il 28 aprile 1990, nel successo per uno a zero sullo Str\u00f8msgodset.\nPass\u00f2 poi al Bryne, per cui gioc\u00f2 una stagione. Si trasfer\u00ec cos\u00ec al Lillestr\u00f8m, per cui esord\u00ec il 25 aprile 1992: and\u00f2 infatti anche a segno nel successo per due a uno sul Viking. Nel 1994 pass\u00f2 all'Austria Vienna e nel 1996 torn\u00f2 in patria, al Brann. Chiuse la carriera al Sogndal, squadra in cui pass\u00f2 in prestito nel 2001: gioc\u00f2 il primo incontro con questa maglia il 20 maggio, nella sconfitta per sei a uno contro il Rosenborg. Il 24 giugno segn\u00f2 il primo gol, nel cinque a uno sullo Str\u00f8msgodset.\nNazionale.\nMjelde gioc\u00f2 3 partite per la , mettendo a segno 2 reti. Il debutto fu datato 11 agosto 1993, nella vittoria per sette a zero sulle : Mjelde segn\u00f2 una doppietta.\nAllenatore.\nDopo il ritiro, Mjelde fu nominato allenatore delle riserve del Brann. L'anno seguente, pass\u00f2 a guidare la prima squadra e i suoi iniziali quattro anni furono segnati dalla vittoria sia di un campionato, che di una coppa nazionale. Subentr\u00f2 a Teitur \u00de\u00f3r\u00f0arson, che fu licenziato dopo una stagione negativa. Il primo anno port\u00f2 la squadra ad un sesto posto finale, mentre il secondo fino al terzo. Si aggiudic\u00f2 anche la Coppa di Norvegia 2004, unico trofeo del club negli ultimi ventidue anni. Si aggiudic\u00f2 la Tippeligaen 2007, arrivando sei punti davanti allo Stab\u00e6k.\nIl 7 ottobre 2008, annunci\u00f2 che quella sarebbe stata l'ultima sua stagione al club. Il 1\u00ba giugno 2009, fu nominato allenatore del Bryne.\nIl 10 luglio 2011 fu ufficializzato il suo nuovo incarico allo Start. Il 7 settembre 2015 lasci\u00f2 la panchina.\nIl 9 agosto 2016 \u00e8 stato scelto come nuovo allenatore del Fredrikstad. Dopo aver condotto la squadra alla salvezza, totalizzando 16 punti in 11 partite, in data 4 novembre le parti hanno reso noto che non avrebbero proseguito la collaborazione.\nIl 16 novembre \u00e8 stato nominato nuovo allenatore dell'\u00c5sane, in vista del campionato 2017.\nIl 18 settembre 2020 \u00e8 stato nominato nuovo allenatore dell'\u00d8ygarden. La squadra \u00e8 retrocessa al termine della stagione e Mjelde ha lasciato il club."}
{"id": "3391264", "revid": "4175", "url": "https://it.wikipedia.org/wiki?curid=3391264", "title": "Campionato Paulista", "text": ""}
{"id": "3391265", "revid": "39082675", "url": "https://it.wikipedia.org/wiki?curid=3391265", "title": "Arte irlandese", "text": ""}
{"id": "3391266", "revid": "731511", "url": "https://it.wikipedia.org/wiki?curid=3391266", "title": "Albert Maclaren", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali John Leonard, Howard Steward e William Brown, partecipando per il Qu\u00e9bec.\nNell'edizione le altre due nazionali canadesi ottennero il podio. La competizione ebbe lo status di sport dimostrativo"}
{"id": "3391272", "revid": "298229", "url": "https://it.wikipedia.org/wiki?curid=3391272", "title": "Campionati europei di atletica leggera indoor 2011 - 60 metri piani maschili", "text": "La gara si \u00e8 svolta il 5 e il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nPrimo turno.\nI primi 4 di ogni batteria e i 4 migliori tempi si qualificano per le semifinali.\nSemifinali.\nI primi 2 di ogni batteria e i 2 migliori tempi si qualificano alla finale."}
{"id": "3391274", "revid": "731511", "url": "https://it.wikipedia.org/wiki?curid=3391274", "title": "John Leonard", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali Albert Maclaren, Howard Steward e William Brown, partecipando per il Qu\u00e9bec.\nNell'edizione le altre due nazionali canadesi ottennero il podio. La competizione ebbe lo status di sport dimostrativo."}
{"id": "3391275", "revid": "767487", "url": "https://it.wikipedia.org/wiki?curid=3391275", "title": "Lotus 41", "text": "La Lotus 41 era una vettura da competizione per le categorie Formula 2 e Formula 3 utilizzata tra il 1966 e il 1968.\nLa vettura venne progettata da zero da John Joyce con l'assistenza di Dave Baldwin. Il telaio dell'auto era realizzato in tubi e pannelli di acciaio saldati. I pannelli erano utilizzati intorno alla pedaliera, al cruscotto, dietro al pilota e per il pavimento per aumentare la rigidezza. Inoltre il cambio era protetto sui due lati da una culla sempre in acciaio. In questo periodo i limiti di peso imposti dal regolamento rendevano possibile utilizzare l'acciaio invece del pi\u00f9 leggero alluminio per i telai delle vetture senza penalizzare le prestazioni.\nAltra caratteristica interessante della Lotus 41 era costituita dall'impiego della paratia posteriore per recuperare eventuali fuoriuscite di olio lubrificante. Questo olio veniva poi riportato nel serbatoio principale per mezzo di un sistema di condotti costituiti dai tubi del telaio stesso.\nIl telaio della \"41\" utilizzata nelle gare della Formula 2 doveva essere usato per realizzare una nuova vettura da competizione dotata di motore V8 \"Type 868\" da 500 hp (373 kW) ma questo progetto non fu mai realizzato."}
{"id": "3391276", "revid": "287204", "url": "https://it.wikipedia.org/wiki?curid=3391276", "title": "Jose de la Cuesta", "text": ""}
{"id": "3391278", "revid": "287204", "url": "https://it.wikipedia.org/wiki?curid=3391278", "title": "Aldo Ramirez", "text": ""}
{"id": "3391279", "revid": "287204", "url": "https://it.wikipedia.org/wiki?curid=3391279", "title": "Yulian Anchico", "text": ""}
{"id": "3391280", "revid": "339392", "url": "https://it.wikipedia.org/wiki?curid=3391280", "title": "Abbazia di Kells", "text": ""}
{"id": "3391281", "revid": "110157", "url": "https://it.wikipedia.org/wiki?curid=3391281", "title": "Moschea di Re Fahd", "text": "La moschea di Re Fahd (in lingua bosniaca \"D\u017eamija kralja Fahda\"), conosciuta anche come moschea di Re Fahd bin \u02bfAbd al-\u02bfAz\u012bz \u0100l Sa\u02bf\u016bd si trova a Sarajevo, in Bosnia ed Erzegovina.\nAttualmente \u00e8 la pi\u00f9 grande moschea di Sarajevo, per il numero di fedeli che pu\u00f2 accogliere. \u00c8 stata costruita in un luogo dov'era particolarmente necessaria, essendo il punto della citt\u00e0 maggiormente popolato, ma che non aveva nessuna moschea.\nLa moschea Re Fahd di Sarajevo \u00e8 stata interamente finanziata dall'Arabia Saudita, come la pi\u00f9 grande moschea per i musulmani della Penisola balcanica. Inoltre la moschea ha la reputazione di attirare molti musulmani da tutta la Bosnia Erzegovina, costruita recentemente dopo 5 anni dalla firma degli accordi di pace."}
{"id": "3391282", "revid": "287204", "url": "https://it.wikipedia.org/wiki?curid=3391282", "title": "Vladimir Marin", "text": ""}
{"id": "3391284", "revid": "287204", "url": "https://it.wikipedia.org/wiki?curid=3391284", "title": "Jair Benitez", "text": ""}
{"id": "3391285", "revid": "287204", "url": "https://it.wikipedia.org/wiki?curid=3391285", "title": "Cesar Valoyes", "text": ""}
{"id": "3391287", "revid": "767487", "url": "https://it.wikipedia.org/wiki?curid=3391287", "title": "Georgij Jarcev", "text": ""}
{"id": "3391288", "revid": "731511", "url": "https://it.wikipedia.org/wiki?curid=3391288", "title": "Howard Steward", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la seconda posizione nella squadra canadese con i connazionali John Leonard, Albert Maclaren e William Brown, partecipando per il Qu\u00e9bec.\nNell'edizione le altre due nazionali canadesi ottennero il podio. La competizione ebbe lo status di sport dimostrativo"}
{"id": "3391289", "revid": "204012", "url": "https://it.wikipedia.org/wiki?curid=3391289", "title": "Howard T. Steward", "text": ""}
{"id": "3391290", "revid": "204012", "url": "https://it.wikipedia.org/wiki?curid=3391290", "title": "Frank P. McDonald", "text": ""}
{"id": "3391293", "revid": "204012", "url": "https://it.wikipedia.org/wiki?curid=3391293", "title": "Harvey J. Sims", "text": ""}
{"id": "3391294", "revid": "287204", "url": "https://it.wikipedia.org/wiki?curid=3391294", "title": "William H. Burns", "text": ""}
{"id": "3391295", "revid": "298229", "url": "https://it.wikipedia.org/wiki?curid=3391295", "title": "Campionati europei di atletica leggera indoor 2011 - Staffetta 4\u00d7400 metri femminile", "text": "La gara si \u00e8 svolta il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:"}
{"id": "3391301", "revid": "1573940", "url": "https://it.wikipedia.org/wiki?curid=3391301", "title": "Stoidis", "text": "Stoidis \u00e8 un genere di ragni appartenente alla famiglia Salticidae.\nDistribuzione.\nLe tre specie oggi note di questo genere sono diffuse in America centrale e meridionale; sono tutti endemismi: in particolare, uno sull'isola Mona, una nelle isole Saint Vincent e Grenadine e una in Venezuela.\nTassonomia.\nA dicembre 2010, si compone di tre specie:"}
{"id": "3391302", "revid": "1573940", "url": "https://it.wikipedia.org/wiki?curid=3391302", "title": "Centro culturale islamico Re Fahd", "text": "Il Centro Culturale Islamico Re Fahd \u00e8 una moschea ed un centro per la cultura islamica che si trova a Buenos Aires in Argentina.\n\u00c8 la pi\u00f9 grande Moschea in America Latina. Nel 1995 il Presidente Carlos Menem cedette 34.000 m\u00b2 di terreno comunale, nella sezione Palermo di Buenos Aires, alla Moschea, dopo una visita di Stato in Arabia Saudita.\nInaugurata nel 2000, la Moschea ed il Centro Culturale sono stati progettati dall'architetto saudita Zuhair Faiz, ed includono sale di preghiera per 1.200 uomini e 400 donne. Il centro culturale ospita una scuola primaria e secondaria, una scuola religiosa ed una foresteria per 50 studenti."}
{"id": "3391303", "revid": "1563111", "url": "https://it.wikipedia.org/wiki?curid=3391303", "title": "Gino Soccio", "text": "Ha raggiunto l'apice della celebrit\u00e0 tra la fine degli anni '70 e l'inizio degli anni '80 nei generi disco e funk.\nBiografia.\nNato da genitori di origini italiane a Westmount, quartiere benestante di Montr\u00e9al, Soccio approccia lo studio del pianoforte classico all'et\u00e0 di 8 anni. Influenzato dall'ascolto di Kraftwerk, Stockhausen e Wendy Carlos, a 18 anni decide di noleggiare delle tastiere elettroniche e dei sintetizzatori per registrare nello studio di casa sua, affiancando l'attivit\u00e0 musicale agli studi di filosofia nel frattempo iniziati all'Universit\u00e0 di Montr\u00e9al. A 19 anni diventa produttore e compositore del gruppo Kebekelektrik (pronunciato \"Qu\u00e9bec Electric\"), su invito del produttore italo-canadese locale Pat Deserio. Anche grazie al successo riscosso dal brano disco \"War Dance\" (1977), l'artista decide di lasciare l'universit\u00e0 e, col denaro ottenuto dopo i primi successi, si dedica alla produzione di musica disco ed Euro disco.\nRiscuote particolare notoriet\u00e0 tra la fine degli anni '70 e l'inizio degli anni '80, nel periodo di massimo fulgore della funky music, raggiungendo per due volte la prima posizione della Hot Dance Club Play di \"Billboard\" con i singoli \"Dancer\" e \"Try It Out\". Il primo dei due, in particolare, raggiunge inoltre la 46\u00aa posizione della UK Singles Chart. In Italia, raccoglie eguale popolarit\u00e0 a cavallo tra la fine degli anni settanta e l\u2019inizio degli anni ottanta, fungendo da precursore della Italo disco. Soccio \u00e8 altres\u00ec ideatore del gruppo musicale Witch Queen (1979), co-prodotto da Soccio stesso e dal connazionale Peter Alves.\nNel 2001, a 15 anni di distanza dal suo ultimo singolo (\"Magic\" del 1986), l'artista produce il brano \"Spirits\", la cui pubblicazione viene per\u00f2 di fatto impedita dagli Eagles in ragione del fatto che il brano \u00e8 basato sul riff di \"Hotel California\"."}
{"id": "3391305", "revid": "149485", "url": "https://it.wikipedia.org/wiki?curid=3391305", "title": "Campionati europei di atletica leggera indoor 2011 - Staffetta 4\u00d7400 metri maschile", "text": "La gara si \u00e8 svolta il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:"}
{"id": "3391306", "revid": "767487", "url": "https://it.wikipedia.org/wiki?curid=3391306", "title": "Gunnar Meland", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra norvegese con i connazionali Eigil Ramsfjell, Sjur Loen, Morten S\u00f8gaard e Bo Bakke.\nNell'edizione la nazionale svizzera si classific\u00f2 seconda la canadese terza. La competizione ebbe lo status di sport dimostrativo"}
{"id": "3391307", "revid": "39083078", "url": "https://it.wikipedia.org/wiki?curid=3391307", "title": "Monastero di Glendalough", "text": ""}
{"id": "3391309", "revid": "486946", "url": "https://it.wikipedia.org/wiki?curid=3391309", "title": "Abbazia di Glendalough", "text": ""}
{"id": "3391310", "revid": "39083122", "url": "https://it.wikipedia.org/wiki?curid=3391310", "title": "Vescovo di Meath", "text": ""}
{"id": "3391311", "revid": "767487", "url": "https://it.wikipedia.org/wiki?curid=3391311", "title": "Otto Bari\u0107", "text": "Da calciatore ha vinto due campionati (1948 e 1954) e una Coppa di Jugoslavia nel 1951 con la Dinamo Zagabria. Da allenatore ha guidato formazioni di rilievo quali LASK Linz, Dinamo Zagabria, Rapid Vienna, Stoccarda, Salisburgo, Fenerbah\u00e7e e le nazionali di Austria, Croazia e Albania. Ha vinto sette campionati austriaci (1971 e 1972 con il Wacker Innsbruck, 1983, 1987 e 1988 con il Rapid Vienna, 1994 e 1995 con il Salisburgo), quattro Coppe d'Austria con il Rapid Vienna (1983, 1984, 1985 e 1987), cinque Supercoppe d'Austria (1986, 1987, 1988 con il Rapid Vienna, 1994 e 1995 con il Salisburgo), la seconda divisione jugoslava nel 1976 alla guida dell'NK Zagabria, la Coppa di Jugoslavia 1980, il campionato croato e la Coppa di Croazia 1997 alla guida della Dinamo Zagabria.\nHa disputato oltre 1000 partite da tecnico.\nBiografia.\nTrascorre la sua carriera da calciatore a Zagabria, giocando sei anni alla e altri sei alla , vincendo due campionati jugoslavi (1948 e 1954) e una Coppa di Jugoslavia (1951) con la Dinamo. Nel 1964 inizia ad allenare partendo dalla panchina della Lokomotiva, in seconda divisione. Nel 1967 si trasferisce in Germania e allena tra la seconda e la terza divisione tedesca, rimediando una retrocessione in quarta serie con il Wiesbaden prima di passare in Austria: nel gennaio 1971 accetta l'incarico del Wacker Innsbruck, societ\u00e0 che guida a una prima storica affermazione nazionale a fine stagione, vincendo il campionato austriaco per un punto davanti all'Austria Salisburgo e tre sul Rapid Vienna. Vince il campionato anche nel 1972, staccando l' di una lunghezza. Dimessosi dall'incarico, firma con il con cui ottiene risultati pi\u00f9 modesti nel biennio successivo. Nel 1974 torna in patria con l'obbiettivo di portare l' in prima divisione: giunge secondo al termine della prima stagione, al secondo anno vince il campionato di seconda divisione jugoslava e ottiene la promozione in Prva Liga. Resta nella seconda categoria della Jugoslavia per ripetere l'impresa con la , senza tuttavia riuscire nella nuova promozione.\nNonostante ci\u00f2, nell'estate del 1979 \u00e8 premiato con la panchina della storica Dinamo Zagabria, sua ex squadra da giocatore: il club \u00e8 tra i favoriti per la vittoria del campionato jugoslavo, tuttavia i croati hanno una partenza difficile e restano nella seconda parte della classifica. In Coppa UEFA escono con il , facendosi strada nella coppa nazionale: Bari\u0107 esclude il e nella doppia finale supera la aggiudicandosi l'edizione 1980 del torneo. L'anno seguente \u00e8 in Austria, alle redini dello : sfiora il titolo 1981 \u2013 perso per un punto ai danni dell'Austria Vienna \u2013 e due anni dopo vince il suo terzo campionato austriaco, il primo sulla panchina del . Instaura un sodalizio positivo a Vienna, dov'\u00e8 imbattibile in Coppa assicurandosi quattro edizioni (1983, 1984, 1985 e 1987) e fa bene anche in campo europeo, in particolare arriva fino in fondo durante la Coppa delle Coppe 1978-1979: Bari\u0107 elimina , , (vincendo 5-0 in casa dopo aver perso l'andata 3-0) e , arrivando alla finale e cedendo 3-1 contro l'. In cinque stagioni viennesi, il tecnico jugoslavo ottiene altri due campionati austriaci (1987 e 1988) competendo a pari merito con i rivali dell'Austria Vienna, a cui lascia due campionati (1984 e 1985). Nel 1984 e nel 1987, Bari\u0107 rispettivamente perde e vince il torneo con l'Austria Vienna arrivando a pari punti in campionato (il torneo \u00e8 deciso per la migliore differenza reti).\nIn questo periodo allena anche lo Stoccarda, societ\u00e0 di Bundesliga dalla quale \u00e8 esonerato nel marzo 1983 nonostante diversi successi netti (5-0 al , 5-0 al , 7-2 allo in coppa e 7-0 all') e fosse ancora in corsa per la vittoria nella DFB-Pokal. Nel 1988 e nel 1990 salva Sturm Graz e dalla retrocessione, quindi nel 1991 assume l'incarico di manager del Salisburgo. Dopo aver finito la prima parte di stagione in vetta al campionato austriaco, nei play-off per il titolo si vede appaiato da Swarovski Tirol e Austria Vienna, che vince l'edizione per miglior differenza reti. Bari\u0107 \u00e8 secondo anche l'anno seguente, in un'annata simile alla precedente, con il primo posto nella stagione regolare e la sconfitta nei play-off con l'Austria Vienna nuovamente per differenza reti. Torna a imporsi in Austria con la riforma del campionato e l'eliminazione dei play-off, vincendo nel 1994 e nel 1995 (a pari punti con lo Sturm Graz, per differenza reti). Con il Salisburgo vince anche due Supercoppe austriache (1994 e 1995) e si fa notare in Europa, arrivando alla finale di Coppa UEFA 1993-1994 persa contro l' con un doppio 1-0.\nFinito il suo ciclo di vittorie in Austria, Bari\u0107 allena una seconda volta la Dinamo Zagabria nel 1996-1997, dominando campionato e coppa e vincendo il suo terzo e ultimo double in carriera. Nella stagione seguente arriva secondo in Turchia con il Fenerbah\u00e7e prima di chiudere la carriera coi club a Linz. Successivamente si dedica alle nazionali sedendosi sulle panchine di Croazia, Austria e Albania: con i croati partecipa a Euro 2004, ma la selezione balcanica non ha fortuna nel girone di Francia e Inghilterra.\n\u00c8 scomparso nel dicembre 2020 all'et\u00e0 di 87 anni, per complicazioni del COVID-19.\nStatistiche.\nClub.\nIn grassetto le competizioni vinte."}
{"id": "3391313", "revid": "1543377", "url": "https://it.wikipedia.org/wiki?curid=3391313", "title": "Pallanuoto ai II Giochi asiatici", "text": "Il II torneo asiatico di pallanuoto venne disputato dal 5 all'8 maggio 1954 nell'ambito dei II Giochi asiatici, svoltisi nella capitale filippina, Manila.\nPresero parte al campionato 6 formazioni nazionali, divise in due gruppi da tre: le prime due furono promosse alla finale.\nLa squadra di Singapore conquist\u00f2 il suo primo titolo asiatico."}
{"id": "3391321", "revid": "599013", "url": "https://it.wikipedia.org/wiki?curid=3391321", "title": "Chiesa di San Lorenzo (Propata)", "text": "La chiesa di San Lorenzo \u00e8 un luogo di culto cattolico situato nel comune di Propata, nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nStoria.\nNon esistono notizie certe sulla presenza di un primo edificio di culto nella zona di Propata. Si suppone che molto probabilmente il tutto ebbe inizio con il diffondersi del Cristianesimo nella valle con l'opera di evangelizzazione e civilizzazione portata avanti dai vari monasteri e complessi abbaziali insidiati nei centri vicini (Torriglia, alta val Borbera e Bobbio). Un primo luogo di culto, secondo quanto affermano le leggende e tradizioni popolari, potrebbe essere ricercabile nell'attuale oratorio di San Rocco, ubicato su un monte, e gi\u00e0 appartenente alla giurisdizione della pieve di Rovegno.\nSuccessivamente, nell'odierna localit\u00e0 denominata Sagr\u00e0, venne edificata una nuova chiesa al servizio dei propatesi che, in data sconosciuta, fu abbandonata e demolita per un cedimento del terreno. Segu\u00ec la costruzione di un nuovo oratorio, dedicato all'Immacolata, che col passare del tempo e con l'aumentare della popolazione divenne la nuova sede della comunit\u00e0 parrocchiale di San Lorenzo di Propata. Sottoposta ancora nel XVI secolo sotto la pieve di Rovegno, il complesso potrebbe risalire al XIII o XIV secolo in quanto due documenti successivi, conservati nell'archivio parrocchiale e datati al 1595 e al 1660, citano espressamente le propriet\u00e0 terriere della chiesa, e relativi diritti, acquisite in epoca antica. Nel particolare il documento del 1660, un ricorso del rettore Gio Francesco contro la tassazione dei terreni della chiesa, asserisce che tale propriet\u00e0 terriera fu donata, senza gravame, dai marchesi Porri, questi ultimi signori della villa di Propata e futuri feudatari dei Visconti nel 1371. Pertanto, riconoscendo veritiero il documento e le affermazioni del rettore, la chiesa gi\u00e0 in quel periodo doveva essere edificata e al servizio della comunit\u00e0. Anche se i registri parrocchiali datano dal 1594 non si conosce, a tutt'oggi, con certezza la data di elezione al titolo parrocchiale.\nVisitata dal vescovo di Tortona monsignor Maffeo Gambara il 16 settembre del 1596, la parrocchia di Propata comprendeva nella sua giurisdizione le ville di Propata, Bavastrelli, Caprile e altri piccoli borghi sparsi denominati semplicemente Casoni. Dopo il trentennio di rettorato di don Stefano Avancino o Avancini di Torriglia la parrocchia, dal 1626 al 1739, fu retta nel tempo da quattro parroci della stessa e nobile famiglia Guano di Torriglia; fu in questo periodo che la chiesa assunse le forme architettoniche interne ed esterne attuali.\nDopo l'abbattimento dell'originario campanile, pi\u00f9 piccolo rispetto all'attuale, ne fu edificato uno nuovo tra il 1693 e il 1694 e altri interventi ampliativi interessarono l'interno della chiesa, nel 1696, con la costruzione dell'odierno coro e della zona absidale. Il campanile verr\u00e0 dotato dal 1884 di un nuovo concerto a cinque campane.\nDescrizione.\nLa chiesa presenta quattro altari laterali dedicati a san Rocco, alla Madonna del Rosario, a sant'Antonio Abate e a san Giovanni Battista. Sono conservate le statue lignee dei santi \"Lorenzo\" (1675), \"Giovanni Battista\" (1675), \"Madonna del Rosario\" (1814), \"Nostra Signora di Lourdes\" (1905)."}
{"id": "3391332", "revid": "125342650", "url": "https://it.wikipedia.org/wiki?curid=3391332", "title": "Riccardo Ajmone Marsan", "text": "Biografia.\nRiccardo Ajmone Marsan fu introdotto nella societ\u00e0 \"bianconera\" insieme ai fratelli Alessandro (1884) e Annibale (1888) da Umberto Malvano, uno dei fondatori della . Insieme ai fratelli, indusse il padre a versare il denaro per l'affitto del Velodromo Umberto I. Nel 1921, spos\u00f2 Adelina Lavini (1901-1990) dalla quale ebbe Maria (1922-1922), Giuliana (1923-2017) e Giorgio (1926-2008).\nEra noto come Ajmone III, per distinguerlo dai due fratelli, compagni di squadra.\nCarriera.\nImpiegato con la seconda squadra della compagine torinese, nelle vesti di portiere vinse nel 1905 la Seconda Categoria, superando nel girone finale nazionale le riserve del e .\nFece il suo esordio in prima squadra contro l' il 10 aprile 1910 in una vittoria per 1-0 grazie ad una sua rete, la sua ultima partita fu contro l' il'11 febbraio 1912 in una sconfitta per 4-0. In maglia \"bianconera\" gioc\u00f2 in totale 9 partite e segn\u00f2 2 reti, l'ultima realizzata contro l' il 24 aprile 1910, in una sconfitta per 2-1."}
{"id": "3391334", "revid": "599013", "url": "https://it.wikipedia.org/wiki?curid=3391334", "title": "Blanchot", "text": ""}
{"id": "3391335", "revid": "486946", "url": "https://it.wikipedia.org/wiki?curid=3391335", "title": "Locomotiva Bucure\u015fti", "text": ""}
{"id": "3391336", "revid": "164044", "url": "https://it.wikipedia.org/wiki?curid=3391336", "title": "Bjarte Haugsdal", "text": "Carriera.\nClub.\nHaugsdal inizi\u00f2 la carriera professionistica con la maglia dell'Os. A novembre 2008, pass\u00f2 al Brann: il trasferimento sarebbe stato valido a partire dal 1\u00ba gennaio successivo. Questa fu la squadra per cui debutt\u00f2 nell'Eliteserien, precisamente il 1\u00ba novembre 2009: subentr\u00f2 infatti a Petter Vaagan Moen nel pareggio per 1-1 contro il Rosenborg.\nIl 27 agosto 2010, fu ceduto in prestito al L\u00f8v-Ham, squadra militante nella 1. divisjon. Esord\u00ec per il club il 29 agosto, giocando titolare nel successo per 3-1 sul Nybergsund-Trysil. Il 5 settembre segn\u00f2 la prima rete con questa maglia, nella vittoria per 1-3 in casa del Moss. A fine stagione, torn\u00f2 al Brann. Il 31 dicembre 2011, il suo contratto giunse alla scadenza.\nIl 16 febbraio 2012 fu annunciato il suo ingaggio da parte dello Stab\u00e6k. Debutt\u00f2 in squadra il 1\u00ba aprile, sostituendo Adnan Haidar nella sconfitta per 5-1 sul campo del Fredrikstad. L'8 luglio arriv\u00f2 la sua prima rete, nella sconfitta casalinga per 1-2 contro lo Str\u00f8msgodset. A fine stagione, lo Stab\u00e6k retrocesse nella 1. divisjon. Nel campionato 2013, Haugsdal contribu\u00ec al 2\u00ba posto della squadra e alla conseguente promozione. Successivamente, si ritrov\u00f2 svincolato.\nIl 31 marzo 2014, firm\u00f2 un contratto con il Nest-Sotra.\nL'11 gennaio 2021 ha firmato un contratto biennale con l'\u00c5sane.\nStatistiche.\nPresenze e reti nei club.\n\"Statistiche aggiornate al 15 gennaio 2021.\""}
{"id": "3391337", "revid": "767487", "url": "https://it.wikipedia.org/wiki?curid=3391337", "title": "Le avventure di Mary Read", "text": "Le avventure di Mary Read \u00e8 un film del 1961 diretto da Umberto Lenzi.\nTrama.\nNell'Inghilterra del XVII secolo una ragazza di nome Mary Read viene incarcerata per il furto di gioielli a una diligenza dopo essersi travestita da uomo. Nella prigione viene messa nella stessa cella di Peter, il figlio di lord Goodwin travatosi l\u00ec per una scommessa persa, che le fa credere di essere un ladro, e del quale finisce per innamorarsi.\nMary riesce a fuggire dalla prigione, e dopo aver scoperto la vera identit\u00e0 di Peter, si arruola come mozzo sulla nave del corsaro capitan Poof. Dopo un arrembaggio dei pirati, che uccidono il capitan Poof, Mary ne prende il suo posto e il suo nome, e dopo aver guidato la ciurma alla vittoria contro tante navi pirati, diventano pirati a loro volta.\nPer porre fine alle gesta criminose, l'Inghilterra manda in quei mari un incrociatore, capitanato da Peter Goodwin. Questi, raggiunta la nave del capitano Poof, fa irruzione nella sua cabina, trovandovi Mary, la quale gli dice la verit\u00e0 sul suo presente da pirata. Alcuni marinai irrompono nella cabina e catturano Peter, destinato ad essere impiccato. Poco prima dell'esecuzione Mary ne ordina l'interruzione, fa consegnare una spada al giovane, e lo sfida a duello; Peter ha la meglio\nArriva la flotta britannica che cattura tutta la ciurma, meno Mary, fatta credere prigioniera da Peter.\nUn anno dopo Mary intrattiene gli ospiti nel palazzo del marito Peter Goodwin."}
{"id": "3391338", "revid": "228587", "url": "https://it.wikipedia.org/wiki?curid=3391338", "title": "Caderzone", "text": ""}
{"id": "3391340", "revid": "287204", "url": "https://it.wikipedia.org/wiki?curid=3391340", "title": "Abb\u00e0", "text": ""}
{"id": "3391345", "revid": "599013", "url": "https://it.wikipedia.org/wiki?curid=3391345", "title": "Oktay Derelio\u011flu", "text": "Carriera.\nNazionale.\nHa partecipato ai Mondiali Under-20 del 1993 ed agli Europei del 2000."}
{"id": "3391346", "revid": "28592", "url": "https://it.wikipedia.org/wiki?curid=3391346", "title": "Tenuta di San Rossore", "text": ""}
{"id": "3391347", "revid": "767487", "url": "https://it.wikipedia.org/wiki?curid=3391347", "title": "Trampolieri", "text": "I trampolieri sono uccelli acquatici comunemente osservati in habitat costieri, rive dei fiumi e piane di marea, dove trovano il cibo (come insetti o crostacei) nel fango o nella sabbia. Vengono talvolta chiamati uccelli costieri, specialmente in Nord America, dove il termine \"trampoliere\" \u00e8 usato per indicare uccelli dalle gambe lunghe come cicogne e aironi. I trampolieri sono membri dell'ordine Charadriiformes, che comprende gabbiani, alche ed altri.\nEsistono circa 210 specie di trampolieri, la maggior parte delle quali vive in zone umide o costiere. Molte specie delle regioni artiche e temperate sono fortemente migratorie, mentre le specie tropicali sono perlopi\u00f9 stanziali o si muovono solo in risposta ai cicli di marea. Alcune delle specie artiche, come il gambecchio comune, sono tra i migratori che percorrono le distanze pi\u00f9 lunghe in volo.\nMolte delle specie pi\u00f9 piccole che si trovano negli habitat costieri, in particolare ma non esclusivamente i calidridi, sono spesso denominate \"pivieri\", ma questo termine non ha un significato rigoroso, poich\u00e9 il piviere codalunga \u00e8 una specie di terrestre, che vive nelle praterie.\nIl membro pi\u00f9 piccolo di questo gruppo \u00e8 il piviere americano, di cui gli esemplari adulti possono pesare fino a 15,5 grammi e misurare poco pi\u00f9 di 13 centimetri (5,1 pollici). Si ritiene che la specie pi\u00f9 grande sia il chiurlo orientale, con circa 63 centimetri (25 pollici) di lunghezza, per un peso di 860 grammi (1,90 libbre), sebbene l'occhione maggiore australiano sia il pi\u00f9 pesante, con un peso di circa 1\u00a0kg (2,2 libbre).\nNella tassonomia Sibley-Ahlquist, i trampolieri e molti altri gruppi sono inclusi nell'ordine Ciconiiformes, notevolmente ampliato da questa tassonomia. Tuttavia, la classificazione dei Charadriiformes \u00e8 uno dei punti pi\u00f9 deboli della tassonomia Sibley-Ahlquist, poich\u00e9 l'ibridazione DNA-DNA si \u00e8 rivelata incapace di risolvere adeguatamente le interrelazioni del gruppo. In precedenza, i trampolieri erano uniti in un unico sottordine, i Charadrii, ma questo sottordine si \u00e8 rivelato essere un \"taxon cestino\", unendo non meno di quattro lignaggi charadriiformi in un assemblaggio parafiletico. Tuttavia, indicava che l'emipodio errante apparteneva effettivamente a uno di questi lignaggi. A seguito di recenti studi (Ericsonet \"al.\", 2003; Paton \"et al.\", 2003; Thomas \"et al.\", 2004a, b; van Tuinen \"et al.\", 2004; Paton &amp; Baker, 2006), i trampolieri possono essere suddivisi in modo pi\u00f9 accurato come segue:\nIn linea con il raggruppamento tradizionale, i Thinocori potrebbero essere inclusi negli Scolopaci, e i Chionidi nei Charadrii. Tuttavia, la crescente conoscenza della storia evolutiva degli uccelli moderni suggerisce che l'assunzione di Paton \"et al.\" (2003) e Thomas \"et al.\" (2004) di 4 distinti lignaggi di \"trampolieri\" (=sottordini) gi\u00e0 presenti attorno al confine Cretaceo-Paleogene \u00e8 corretto.\nCaratteristiche.\nIl termine uccelli costieri \u00e8 spesso usato per indicare pi\u00f9 specie di uccelli che vivono in ambienti umidi e costieri. Poich\u00e9 la maggior parte di queste specie trascorre gran parte della vita vicino a specchi d'acqua, molti hanno zampe lunghe adatte al guadare gli specchi d'acqua (da cui il nome \"trampolieri\"). Alcune specie preferiscono coste rocciose mentre altre prediligono litorali fangosi. Molti uccelli costieri mostrano modelli migratori e spesso migrano prima della stagione riproduttiva. Questi comportamenti spiegano la lunghezza delle ali osservate in alcune specie e possono anche spiegare gli efficienti metabolismi che danno energia agli uccelli durante le lunghe migrazioni.\nLa maggior parte delle specie si nutre di piccoli invertebrati estratti dal fango o dal suolo esposto. Le diverse dimensioni del becco permette a diverse specie di nutrirsi nello stesso habitat, in particolare sulla costa, senza competere direttamente per lo stesso cibo. Molti trampolieri hanno terminazioni nervose sensibili alla fine del becco che consentono loro di rilevare le preda nascoste nel fango o nel terreno soffice. Alcune specie pi\u00f9 grandi, in particolare quelle adattate agli habitat pi\u00f9 asciutti, si nutrono di prede pi\u00f9 grandi tra cui insetti e piccoli rettili.\nDimorfismo sessuale.\nGli uccelli costieri, come molti altri animali, presentano differenze fenotipiche tra maschi e femmine, note come dimorfismo sessuale. Negli uccelli costieri si osservano vari dimorfismi sessuali, tra cui, a titolo esemplificativo, dimensioni (ad esempio dimensioni del corpo, dimensioni del becco), colore e agilit\u00e0. Nelle specie poligame, in cui un individuo maschio si accoppia con \"partner\" femminili diversi nel corso della sua vita, i dimorfismi tendono a essere pi\u00f9 evidenti. Nelle specie monogame, in cui la coppia rimane unita per tutta la vita, i maschi in genere non hanno caratteristiche dimorfiche distintive come piume colorate, ma tendono ancora ad avere dimensioni maggiori rispetto alle femmine. Il sottordine dei Charadrii mostra la pi\u00f9 ampia gamma di dimorfismi sessuali osservati nell'ordine Charadriiformes. Tuttavia, sono stati osservati casi di monomorfismo sessuale, in cui non vi sono caratteristiche fisiche distintive oltre ai genitali esterni, in questo ordine."}
{"id": "3391353", "revid": "205197", "url": "https://it.wikipedia.org/wiki?curid=3391353", "title": "Metalul Hunedoara", "text": ""}
{"id": "3391361", "revid": "1869172", "url": "https://it.wikipedia.org/wiki?curid=3391361", "title": "Eigil Ramsfjell", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra norvegese con i connazionali Gunnar Meland, Sjur Loen, Morten S\u00f8gaard e Bo Bakke. Vinse una medaglia di bronzo nel Curling all'edizione degli XVIII Giochi olimpici invernali.\nNell'edizione la nazionale svizzera si classific\u00f2 seconda la canadese terza. La competizione ebbe lo status di sport dimostrativo "}
{"id": "3391363", "revid": "177967", "url": "https://it.wikipedia.org/wiki?curid=3391363", "title": "Ray Martino", "text": "Biografia.\nGli esordi.\nRay Martino era il nome d'arte del cantante e attore Mario Martiradonna, noto anche come \"Ray Martin\".\nMario si avvicina alla musica nel 1946 frequentando con suo fratello maggiore il Circolo Universitario di Bari, situato lungo le mura poste a difesa della vecchia citt\u00e0. In particolare apprezzava l'ascolto dei dischi in vinile a 78 giri chiamati \u201cV-Disc\u201d con incisioni delle pi\u00f9 grandi orchestre: da Count Basie a Duke Ellington, Benny Goodman, i fratelli Tommy e Jimmy Dorsey, Harry James, Glenn Miller, Woody Herman, Jimmy Lunceford; incisioni di cantanti in voga all'epoca negli Stati Uniti: Bing Crosby, Helen Merril, Lena Horne, Mahalia Jackson, Ella Fitzgerald, Anita O'Day, Billie Holiday, Nat King Cole, Mel Torm\u00e9, Dick Haymes, Tony Bennett, Perry Como, Dean Martin, l'astro nascente Frank Sinatra e di altri artisti. Fu proprio l'ascolto di \u201cThe Voice\u201d a ispirare Ray, trasferitosi nel 1947 a Milano dove prese a frequentare la Galleria del Corso - luogo di ritrovo abituale dei musicisti dell'area milanese, per farsi conoscere come cantante e lavorare con gruppi jazzistici, maturando e sviluppando un proprio stile personale.\nNell'estate 1948 Martino si trova in Romagna, impegnato con l'orchestra Prestipino, quando riceve un ingaggio per la stagione del teatro leggero con la rivista \u201cAllegro\u201d '48/49; debutto Teatro Mediolanum; il \u00e8 cast composto da famosi personaggi del teatro, oltre a Walter Chiari e Marisa Maresca, Guglielmo Barnab\u00f2, Alda Mangini, Galeazzo Benti, Irene Aloisi, con la regia di Mario Mattoli e testi di Marcello Marchesi.\nNel maggio 1949 avviene la prima partecipazione cinematografica nel film \u201cAbbiamo vinto!\u201d, prodotto dalla Trionfalcine con la regia di Robert A. Stemmle.\nL'incontro con Louis Armstrong.\nNell'autunno 1949 il giovane Ray Martino viene invitato da Louis Armstrong a duettare con lui durante alcune tappe della sua prima tourn\u00e9e europea post bellica. Ray \u00e8 il primo cantante europeo a esibirsi accompagnato dal grande \u201cSatchmo\u201d e la sua \u201cAll Star Band\u201d: Earl \u201cFather\u201d Hines, Cozy Cole, Arvell Shaw, Barney Bigard, Jack Teagarden e la cantante Velma Middleton.\nNonostante la musica jazz rimanga la sua passione, Martino si esibisce anche con complessi dal repertorio pi\u00f9 commerciale. Nel 1951 Renato Carosone lo invita, per la partenza dell'olandese Peter Van Wood, a far parte del suo quartetto con Geg\u00e8 Di Giacomo e il chitarrista Alex Bacsik; Martino trascorre la stagione invernale presso il \u201cCaprice Night Club\u201d, collaborando alla scrittura degli arrangiamenti del quartetto.\nNel novembre del 1952 Ray lascia il Quartetto Carosone e approda in un gruppo jazzistico: Bruno Martino chiede la collaborazione di Ray Martino per il suo quintetto, composto da Franco Pisano, Sergio Valenti, Bruno Brighetti e Luciano Messina.\nIl successo.\nNel giugno 1954 Ray Martino approda in Versilia dove a Tonfano (Marina di Pietrasanta) Sergio Bernardini inaugura un locale allestito fra le cabine di uno stabilimento balneare battezzato \u201cAl Carillon\u201d. L'estate vede Ray e il suo quartetto impegnato in diverse date, mentre prosegue il dialogo televisivo e discografico, questa volta con la Compagnia Generale del Disco con la quale nascono opere quali Blue Gardenia, Tchumbalabey, Stranger in Paradise, Tu You Do, The man without a star.\nNel maggio 1955 partecipa al Festival de la Chanson Italienne con Parigi \u201cPalais de Chaillot\u201d, vincendo il secondo premio.\nSuccessivamente Martino recita nel film musicale \u201cCarovana di canzoni\u201d, con la regia di Sergio Corbucci e le musiche di Armando Trovajoli. Il film vene girato negli studi di Cinecitt\u00e0.\nIl periodo spagnolo.\nNel giugno 1956 Ray Martino lascia l'Italia con un nuovo gruppo per tentare la fortuna prima a Barcellona e successivamente a Madrid. Rester\u00e0 in Spagna sei anni, esibendosi nei vari night club della penisola iberica.\nNell'estate del 1957 \u00e8 la volta del Portogallo dove, oltre che esibirsi, produce incisioni discografiche con l'etichetta \u201cPhonomat\u201d ed esibizioni televisive. Una volta sciolto il gruppo italiano, partecipa come attore al film \"Il figlio di Capitan Blood,\" con Sean Flynn e Alessandra Panaro.\nPrende parte, sempre come attore, anche al film \"Furto su misura,\" del regista George Marshall, e alla pellicola spagnola \"Esa picara pelirroja\".\nIl rientro in Italia.\nVero la fine del 1963 Ray Martino rientra a Milano, dando vita ad una collaborazione con Enrico Intra, Pupo De Luca e Pallino Salonia, sotto la guida di Gianni Bongiovanni. In quel periodo Mike Bongiorno richiede la partecipazione di Ray Martino nello show-quiz \"La fiera dei sogni\", programma nel quale sono presenti un gruppo di cantanti-attori (tra cui Togliani, Lojacono, Renda, Franchi e Pallesi), un gruppo di cantanti-attrici e un corpo di ballo.\nNel corso degli anni sessanta Ray viene scritturato in vari spot pubblicitari trasmessi dalle reti Rai e nei cinema italiani; queste partecipazioni valsero a Ray Martino l'assegnazione del \u201cBagatto d'Oro\u201d, considerato l'Oscar della pubblicit\u00e0, per due anni consecutivi, nel 1968 e 1969.\nNell'estate 1965 Bruno Beneck, esponente del settore sportivo della Rai, prepara un programma, \u201cLe Olimpiadi Giovanili\u201d, nel quale venivano spiegate le varie discipline di un'olimpiade, affidando la conduzione a Rolly Marchi e Ray Martino.\nNell'inverno 1967-1968 Ray assume la direzione artistica del Palace Hotel di S.Moritz. Torna a far parte del gruppo di Sergio Bernardini alla \u201cBussola Versilia\u201d di Focette (sempre in Versilia). Nel 1972 viene invece assunto dalla Societ\u00e0 Costa Smeralda dell'Aga Kan Karim, sempre come direttore artistico.\nGli anni ottanta e novanta.\nDopo questa esperienza in Costa Smeralda, Ray interrompe la sua attivit\u00e0 di cantante per intraprendere altre attivit\u00e0: assume incarichi all'interno del Gruppo CBS Sugar (CGD Messaggerie Musicali) e dirige il settore grafico-creativo dell'azienda. Il mondo del disco e la CGD subiscono per\u00f2 una profonda crisi a causa dell'introduzione di nuovi formati di registrazione e riproduzione, nonch\u00e9 l'avvento di nuovi generi innovativi. Cos\u00ec Ray Martino, dopo la parentesi manageriale, decide di tornare al Jazz, intraprendendo concerti ed esibizioni con jazzisti italiani. Si cimenta in un nuovo repertorio, appartenente ai compositori della musica popolare statunitense nata tra la fine dell'Ottocento ed il 1950/1960. Negli anni ottanta la Rai offre a Ray Martino un programma radiofonico di ventidue puntate, il \u201cClub 21\u201d, in onda i marted\u00ec sera di cui, oltre che cantante e attore, \u00e8 anche il coautore dei testi; registra presso gli studi di corso Sempione a Milano oltre settantadue brani del repertorio classico dei grandi autori americani: J. Kern, V. Youmans, R. Rodgers, G. Gershwin, V. Young, C. Porter, V. Duke, R. Noble, D. Ellington, M. Dennis, H. Carmichael, McHugh ed altri famosi musicisti."}
{"id": "3391364", "revid": "767487", "url": "https://it.wikipedia.org/wiki?curid=3391364", "title": "Sjur Loen", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra norvegese con i connazionali Eigil Ramsfjell, Gunnar Meland, Morten S\u00f8gaard e Bo Bakke.\nNell'edizione la nazionale svizzera si classific\u00f2 seconda la canadese terza. La competizione ebbe lo status di sport dimostrativo"}
{"id": "3391366", "revid": "404338", "url": "https://it.wikipedia.org/wiki?curid=3391366", "title": "Segno di Lhermitte", "text": ""}
{"id": "3391367", "revid": "767487", "url": "https://it.wikipedia.org/wiki?curid=3391367", "title": "Morten S\u00f8gaard", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra norvegese con i connazionali Eigil Ramsfjell, Sjur Loen, Gunnar Meland e Bo Bakke.\nNell'edizione la nazionale svizzera si classific\u00f2 seconda la canadese terza. La competizione ebbe lo status di sport dimostrativo"}
{"id": "3391375", "revid": "767487", "url": "https://it.wikipedia.org/wiki?curid=3391375", "title": "Bo Bakke", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra norvegese con i connazionali Eigil Ramsfjell, Sjur Loen, Morten S\u00f8gaard e Gunnar Meland.\nNell'edizione la nazionale svizzera si classific\u00f2 seconda la canadese terza. La competizione ebbe lo status di sport dimostrativo"}
{"id": "3391377", "revid": "1684799", "url": "https://it.wikipedia.org/wiki?curid=3391377", "title": "Mario Fluckinger", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svizzera con i connazionali Hans-J\u00fcrg Lips, Rico Simen, Stefan Luder e Peter Lips.\nNell'edizione la nazionale norvegese si classific\u00f2 prima la canadese terza. La competizione ebbe lo status di sport dimostrativo"}
{"id": "3391382", "revid": "767487", "url": "https://it.wikipedia.org/wiki?curid=3391382", "title": "Fragments of Unbecoming", "text": "I Fragments of Unbecoming sono una melodic death metal proveniente da Laudenbach, Germania e formatasi nel 2000.\nIl chitarrista del gruppo Sascha Ehrich \u00e8 altres\u00ec rinomato in ambito \"metal\" per le numerose copertine di dischi realizzate (ad esempio per gruppi quali i Necrophagist)."}
{"id": "3391383", "revid": "767487", "url": "https://it.wikipedia.org/wiki?curid=3391383", "title": "Hans-J\u00fcrg Lips", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svizzera con i connazionali Mario Fluckinger, Rico Simen, Stefan Luder e Peter Lips.\nNell'edizione la nazionale norvegese si classific\u00f2 prima la canadese terza. La competizione ebbe lo status di sport dimostrativo"}
{"id": "3391384", "revid": "599013", "url": "https://it.wikipedia.org/wiki?curid=3391384", "title": "Fevzi Tuncay", "text": ""}
{"id": "3391385", "revid": "767487", "url": "https://it.wikipedia.org/wiki?curid=3391385", "title": "Thelodus", "text": "Thelodus \u00e8 un genere di pesce primitivo estinto, vissuto nel Siluriano; i suoi fossili sono stati ritrovati in tutto il mondo.\nApparteneva alla classe dei telodonti, un gruppo di pesci privi di mascelle e della caratteristica placcatura tipica degli Heterostraci. La posizione orale di questo animale (ovvero la bocca) suggerisce che si cibava sui fondali oceanici. Nonostante questo stile di vita era anche un buon nuotatore, come indicato dalla sua forma allungata e dalla stabilizzazione della pinna dorsale, della pinna anale e delle appiattite pinne pettorali."}
{"id": "3391386", "revid": "47767", "url": "https://it.wikipedia.org/wiki?curid=3391386", "title": "Annihilan", "text": ""}
{"id": "3391390", "revid": "767487", "url": "https://it.wikipedia.org/wiki?curid=3391390", "title": "Rico Simen", "text": "Biografia.\nPartecip\u00f2 ai XV Giochi olimpici invernali, disputati a Calgary (Canada) nel 1988, riuscendo ad ottenere la seconda posizione nella squadra svizzera con i connazionali Hans-J\u00fcrg Lips, Mario Fluckinger, Stefan Luder e Peter Lips.\nNell'edizione la nazionale norvegese si classific\u00f2 prima la canadese terza. La competizione ebbe lo status di sport dimostrativo"}
{"id": "3391392", "revid": "767487", "url": "https://it.wikipedia.org/wiki?curid=3391392", "title": "Stefan Luder", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svizzera con i connazionali Mario Fluckinger, Rico Simen, Hans-J\u00fcrg Lips e Peter Lips.\nNell'edizione la nazionale norvegese si classific\u00f2 prima la canadese terza. La competizione ebbe lo status di sport dimostrativo"}
{"id": "3391395", "revid": "767487", "url": "https://it.wikipedia.org/wiki?curid=3391395", "title": "Peter Lips", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svizzera con i connazionali Mario Fluckinger, Rico Simen, Stefan Luder e Hans-J\u00fcrg Lips.\nNell'edizione la nazionale norvegese si classific\u00f2 prima la canadese terza. La competizione ebbe lo status di sport dimostrativo"}
{"id": "3391399", "revid": "599013", "url": "https://it.wikipedia.org/wiki?curid=3391399", "title": "Wayne Black", "text": "Carriera.\nWayne fa parte di una famiglia di tennisti infatti sua sorella Cara ha ottenuto ottimi risultati nel doppio misto e femminile vincendo 10 titoli del Grande Slam mentre suo fratello Byron \u00e8 arrivato 4 volte in finale nei tornei dello Slam vincendo il Roland Garros 1994.&lt;br&gt;\nHa ottenuto le prime vittorie in coppia con Sandon Stolle per poi formare un team vincente insieme al compatriota Kevin Ullyett. Insieme a Ullyett ha vinto gli US Open 2001 e gli Australian Open 2005.&lt;br&gt;\nCon sua sorella Cara Black ha invece formato una coppia di doppio misto vincendo gli Open di Francia 2002 e il Torneo di Wimbledon 2004.&lt;br&gt;\nHa raggiunto la sua pi\u00f9 alta posizione in classifica nel doppio il 31 gennaio 2005 dopo il trionfo agli Australian Open di quell'anno.\nSi \u00e8 ritirato ufficialmente alla fine del 2005."}
{"id": "3391410", "revid": "1543377", "url": "https://it.wikipedia.org/wiki?curid=3391410", "title": "Gyroptychius", "text": "Il girottichio (gen. Gyroptychius) \u00e8 un pesce osseo estinto, appartenente ai sarcotterigi. Visse nel Devoniano medio/superiore (circa 385 - 375 milioni di anni fa) e i suoi resti fossili sono stati ritrovati in Europa e in Groenlandia. \nDescrizione.\nQuesto pesce era di medie dimensioni, e solitamente non superava la lunghezza di 30 centimetri. Era dotato di un corpo allungato e snello; la testa era stretta, con occhi piccoli e un'apertura boccale ampia. Erano presenti due pinne dorsali, spostate all'indietro nella parte posteriore del corpo; la prima pinna dorsale era pi\u00f9 piccola della seconda. Opposte alle due pinne dorsali, nella parte inferiore del corpo erano presenti le pinne anale e pelviche. Le pinne pettorali erano piccole e leggermente arrotondate, mentre la pinna caudale era di forma curiosa, pi\u00f9 o meno romboidale, e appuntita nella parte posteriore. Il corpo era ricoperto da scaglie pesanti e rettangolari, disposte in file diagonali.\nClassificazione.\nDescritto per la prima volta nel 1848 da M'Coy, il genere \"Gyroptychius\" \u00e8 noto soprattutto per numerosi fossili ritrovati in terreni del Devoniano medio-superiore della Scozia, appartenenti alle specie Gyroptychius agassizi e G. milleri. Altre specie sono note in Estonia e in Lituania (\"G. elgae, G. grossi, G. latvicus, G. pauli\"), ma \u00e8 possibile che alcune di queste fossero conspecifiche con le specie scozzesi. In Groenlandia sono note le specie \"G. groenlandicus\" e \"G. dolichotatus\".\n\"Gyroptychius\" a volte \u00e8 stato considerato un rappresentante dei porolepiformi, un gruppo di sarcotterigi solo distantemente imparentati con gli antenati dei tetrapodi; la maggior parte delle ricerche, tuttavia, indica che \"Gyroptychius\" era un tipico rappresentante degli osteolepiformi (Osteolepiformes), vicini all'origine dei tetrapodi. Ritenuto a lungo un vero Osteolepidae, ricerche pi\u00f9 recenti hanno indicato che questo animale faceva parte di un taxon a s\u00e9 stante (Gyroptychiidae), non strettamente imparentato a \"Osteolepis\" (Borgen e Nakrem, 2016).\nPaleoecologia.\n\"Gyroptychius\" era un pesce predatore che, grazie alle pinne spostate nella parte posteriore del corpo, era in grado di compere improvvisi movimenti guizzanti grazie ai quali poteva catturare le sue prede. Gli occhi piccoli suggeriscono che \"Gyroptychius\" non si affidasse alla vista come senso principale nella caccia."}
{"id": "3391419", "revid": "599013", "url": "https://it.wikipedia.org/wiki?curid=3391419", "title": "Petr Vl\u010dek", "text": ""}
{"id": "3391421", "revid": "767487", "url": "https://it.wikipedia.org/wiki?curid=3391421", "title": "J\u00f8rn Andersen", "text": "Biografia.\nAndersen \u00e8 un figlio d'arte: sua madre \u00e8 Bj\u00f8rg Andersen, giocatrice di pallamano norvegese.\n\u00c8 diventato cittadino tedesco nel 1993. Anche suo figlio Niklas \u00e8 un calciatore.\nCarriera.\nGiocatore.\nClub.\nAndersen inizi\u00f2 la carriera nelle giovanili dello \u00d8stsiden e pass\u00f2 nel 1982 al Fredrikstad. Nel 1985, si trasfer\u00ec al V\u00e5lerenga: rimase una sola stagione, ma fu capocannonniere del campionato con 23 reti e port\u00f2 la squadra ad un terzo posto finale. Inoltre, divent\u00f2 il calciatore ad aver segnato pi\u00f9 reti nell'arco di una stagione con la maglia del V\u00e5lerenga: con 23 reti, infatti, super\u00f2 il precedente record detenuto da Leif Eriksen, che nel campionato 1961-1962 mise a segno 22 marcature. Vi\u00f0ar \u00d6rn Kjartansson miglior\u00f2 questo risultato nel 2014, realizzando 24 reti.\nFu poi acquistato dal Norimberga, per cui segn\u00f2 28 reti in 78 incontri. Lasci\u00f2 poi il club per approdare all'Eintracht. Nel 1990, divent\u00f2 il primo calciatore straniero a diventare capocannonniere della Bundesliga: realizz\u00f2 infatti 18 reti. Vest\u00ec poi la maglia del Fortuna D\u00fcsseldorf, prima di tornare all'Eintracht.\nDopo alcune brevi apparizioni con Amburgo e Dinamo Dresda, lasci\u00f2 la Germania per la Svizzera: gioc\u00f2 per lo Zurigo, per il Lugano e per il Locarno, prima di concludere la propria carriera.\nNazionale.\nAndersen gioc\u00f2 27 partite per la , mettendo a segno 5 reti. Debutt\u00f2 il 17 aprile 1985, sostituendo Andr\u00e9 Krogs\u00e6ter nella sconfitta per uno a zero contro la . Il 10 settembre dello stesso anno, arriv\u00f2 il primo gol: fu autore di una delle marcature che permetterono il successo degli scandinavi sull' per tre a zero.\nAllenatore.\nAndersen cominci\u00f2 la carriera da allenatore in Svizzera con il Lucerna come allenatore delle giovanili. Nel 2003 torn\u00f2 in Germania, per guidare l'Oberhausen. Divent\u00f2 poi assistente di Horst K\u00f6ppel al Borussia M\u00f6nchengladbach.\nA settembre 2006, dichiar\u00f2 al quotidiano \"Verdens Gang\" di essere in trattativa per diventare assistente di Joachim L\u00f6w, commissario tecnico della Nazionale tedesca. L\u00f6w conferm\u00f2 l'interesse, ma Andersen rifiut\u00f2 la proposta per via della sua nazionalit\u00e0 norvegese.\nA maggio 2007, si accord\u00f2 con lo \u0160koda Xanthi per diventarne allenatore. A giugno dello stesso anno, per\u00f2, il contratto fu risolto per ragioni private.\nSul finire del 2007, fu scelto come allenatore dall'Offenbach, nella 2. Fu\u00dfball-Bundesliga. Non riusc\u00ec per\u00f2 ad evitare la retrocessione del club.\nIl 20 maggio 2008, firm\u00f2 un contratto biennale con il Magonza. Nel campionato 2008-09 port\u00f2 la squadra nella massima divisione tedesca ma, nonostante questo successo, fu licenziato il 3 agosto 2009 dopo contrasti con la squadra per i metodi di preparazione.\nA met\u00e0 dicembre 2010, fu nominato nuovo allenatore del Larissa. Dopo meno di un mese in carica, con la squadra che perse tre incontri di campionato e che fu eliminata dalla coppa nazionale (senza segnare alcuna rete), fu licenziato. A novembre 2011, fu nominato allenatore del Karlsruhe. Il 26 marzo 2012 \u00e8 stato esonerato dall'incarico.\nIl 2 gennaio 2015 divent\u00f2 allenatore dell'Austria Salzburg. riuscendo a vincere il campionato di Regionalliga (terzo livello del campionato austriaco) ed essere promosso in Erste Liga 2015-2016. Ma il club precipit\u00f2 in una grave crisi finanziaria e diede le dimissioni.\nNel maggio 2016 fu ingaggiato dalla nazionale nordcoreana, di cui divenne il secondo CT straniero a 25 anni di distanza dalla nomina dell'ungherese P\u00e1l Csernai. Rimase in carica per due anni, ottenendo la qualificazione alla fase finale della Coppa d'Asia 2019.\nNell'agosto 2018 \u00e8 stato nominato tecnico dell'."}
{"id": "3391431", "revid": "36426", "url": "https://it.wikipedia.org/wiki?curid=3391431", "title": "Gasparo de Haro y Guzman", "text": ""}
{"id": "3391432", "revid": "339392", "url": "https://it.wikipedia.org/wiki?curid=3391432", "title": "Papa Shenuda III", "text": ""}
{"id": "3391435", "revid": "731511", "url": "https://it.wikipedia.org/wiki?curid=3391435", "title": "Wayne Hart", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra canadese con i connazionali Ed Lukowich, John Ferguson, Neil Houston e Brent Syme.\nNell'edizione la nazionale norvegese si classific\u00f2 prima la svizzera seconda. La competizione ebbe lo status di sport dimostrativo"}
{"id": "3391436", "revid": "47767", "url": "https://it.wikipedia.org/wiki?curid=3391436", "title": "Guerra del Nexus", "text": ""}
{"id": "3391437", "revid": "907190", "url": "https://it.wikipedia.org/wiki?curid=3391437", "title": "Palazzina Liberty (Milano)", "text": "La Palazzina Liberty di Milano \u00e8 un edificio in stile Liberty situato all'interno del Parco Vittorio Formentano (ex Parco di Largo Marinai d'Italia).\nStoria.\nProgettata nel 1908 dall'architetto Alberto Migliorini, faceva originariamente parte del Verziere, l'antico mercato ortofrutticolo esistito dal 1911 al 1965. \u00c8 l'unica struttura ancora oggi rimasta dell'antico complesso. \u00c8 caratterizzata dalle ampie vetrate, da una facciata in classico stile art nouveau e dai motivi decorativi interni delle piastrelle in ceramica.\nIn origine era sede di un caff\u00e8-ristorante all'interno del Verziere, e rappresentava un punto di riunione per le varie contrattazioni tra i mercanti.\nDopo il trasferimento del mercato in un'altra zona di Milano, la Palazzina Liberty ha versato in stato di abbandono per diversi anni. Nel corso degli anni settanta (1974-1980) l'edificio viene concesso in uso al \"Collettivo teatrale la Comune\" di Dario Fo, che lo adotta come sede teatrale per i propri spettacoli.\nNel 1980 la Palazzina diviene sede della Civica Banda di Milano. Nel 1992 vengono completati i lavori di ristrutturazione e la Palazzina Liberty viene destinata ad iniziative di carattere ricreativo e culturale. Dal 1994 l'Orchestra da Camera Milano Classica vi svolge la propria stagione concertistica; \u00e8 stata la sede del Festival \"Senza Parole\", rassegna di film muti accompagnati da colonne sonore dal vivo. Dal 2005 al 2015 \u00e8 stata anche sede della Casa della Poesia.\nNell'ottobre 2017 la Palazzina \u00e8 stata intitolata a Dario Fo e Franca Rame."}
{"id": "3391438", "revid": "399", "url": "https://it.wikipedia.org/wiki?curid=3391438", "title": "Palazzina Liberty", "text": ""}
{"id": "3391440", "revid": "599013", "url": "https://it.wikipedia.org/wiki?curid=3391440", "title": "Nicky Walker", "text": ""}
{"id": "3391443", "revid": "39884", "url": "https://it.wikipedia.org/wiki?curid=3391443", "title": "Ed Lukowich", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra canadese con i connazionali Wayne Hart, John Ferguson, Neil Houston e Brent Syme.\nNell'edizione la nazionale norvegese si classific\u00f2 prima la svizzera seconda. La competizione ebbe lo status di sport dimostrativo"}
{"id": "3391446", "revid": "228587", "url": "https://it.wikipedia.org/wiki?curid=3391446", "title": "Torello de Strada", "text": "Fu podest\u00e0 di Parma dal 1221 e in seguito fu podest\u00e0 di Firenze, Pisa ed Avignone. \nApparteneva ad una famiglia nobile di Pavia che possedeva terre a Zerbol\u00f2 e Parasacco. Visse alla corte di Federico II di Svevia e compose poesie in nello stile dei trovatori.\nPer conto di Federico II divenne podest\u00e0 di Parma nel 1221. Durante il suo governo prese avvio la costruzione di un nuovo palazzo municipale, chiamato in suo nome Palazzo del Torello. Davanti al palazzo fu posto un torello di pietra, che divenne il simbolo della citt\u00e0. La statua del torello divent\u00f2 oggetto di una festa annuale durante la quale veniva adornata con stoffe e addobbi. Nel XIV e XV secolo la festa culminava con un pranzo nelle sale del Consiglio che solennizzava le \"libertas\" comunali, a cui partecipavano i consiglieri e i rappresentanti delle corporazioni d'arte. Un torello nero in campo rosso fu per un certo tempo lo stemma della citt\u00e0 di Parma. Nel 1233 divent\u00f2 podest\u00e0 di Firenze, poi fu podest\u00e0 di Pisa (1234) e di Avignone (1237). Non si hanno notizie su di lui dopo il 1237.\nTorello de Strada \u00e8 uno dei protagonisti della novella \"Messer Torello e il Saladino\", raccontata nella decima e ultima giornata del Decameron di Giovanni Boccaccio.\nLa citt\u00e0 di Parma gli ha intitolato \"Largo Torello de Strada\", un piazzale a fianco di viale Mentana antistante il nuovo centro direzionale uffici comunali (DUC)."}
{"id": "3391454", "revid": "125722140", "url": "https://it.wikipedia.org/wiki?curid=3391454", "title": "Attenzione alla puttana santa", "text": "Attenzione alla puttana santa (\"Warnung vor einer heiligen Nutte\") \u00e8 un film del 1971 di Rainer Werner Fassbinder.\nGirato in appena 22 giorni a Sorrento nel settembre 1970 in 16 millimetri, \u00e8 il nono lungometraggio di Fassbinder dopo il suo esordio del 1969.\nTrama.\nSiamo nel 1970 in un albergo della costiera sorrentina. Il giovane e tormentato regista Jeff ha deciso di girare \"Patria e muerte\", un film sulla brutalit\u00e0 del potere, ma la situazione \u00e8 drammatica: mancano i soldi, attori e collaboratori hanno difficili rapporti interpersonali. La sala dell'albergo si trasforma in una prigione, in una specie di antinferno con tormentatori e tormentati. La claustrofobia, favorita dalla lentezza spietata delle sequenze, opprime tutti, anche lo spettatore.\nNella seconda parte la vicenda si svolge prevalentemente all'aperto con scene rapidissime, con poche battute di dialogo. Jeff, il nevrotico regista, calpesta tutti, con spregio e sadica crudelt\u00e0, anche Sasha, l'organizzatore generale, interpretato da Fassbinder stesso. L'unico che si salva \u00e8 Eddie Constantine, vecchio attore mummificato.\nMusica.\nIl film contiene, tra l'altro, le musiche di Leonard Cohen (da \"Songs of Leonard Cohen\") e Spooky Tooth (da \"Spooky Two\").\nCast.\nNel film recitano una moltitudine di attori emblematici dell'entourage dell'Antiteater di Monaco, quali Hanna Schygulla, Kurt Raab, Ingrid Caven e lo stesso Fassbinder, e inoltre compare anche la regista tedesca Margarethe von Trotta."}
{"id": "3391456", "revid": "22475", "url": "https://it.wikipedia.org/wiki?curid=3391456", "title": "Orkoraptor burkei", "text": "L'orkoraptor (Orkoraptor burkei) \u00e8 un dinosauro carnivoro appartenente ai carnosauri. Visse nel Cretaceo superiore (Maastrichtiano, circa 70 milioni di anni fa) e i suoi resti sono stati ritrovati in Sudamerica (Argentina). \u00c8 considerato l'ultimo carnosauro noto.\nDescrizione.\nDi questo dinosauro si conosce uno scheletro incompleto, comprendente parti del cranio, denti, vertebre della coda e una tibia parziale. Bench\u00e9 incompleto, il fossile ha permesso di ricostruire almeno parzialmente l'animale. \"Orkoraptor\" doveva essere un carnivoro di medie dimensioni, lungo forse sei metri, dalla corporatura relativamente leggera. Il cranio doveva essere simile a quello di un altro teropode sudamericano, \"Aerosteon\", vissuto qualche milione di anni prima. Dai raffronti con animali simili (i Megaraptora), si suppone che \"Orkoraptor\" possedesse zampe anteriori dotate di artigli enormi e ricurvi, e lunghe zampe posteriori potenti.\nClassificazione.\nQuesto dinosauro \u00e8 stato descritto per la prima volta nel 2008, e i suoi resti sono stati ritrovati nella formazione di Pari Aike nella Patagonia meridionale, all'estremo sud del Sudamerica. Inizialmente i paleontologi ritennero che \"Orkoraptor\" fosse un celurosauro relativamente evoluto, a causa della dentatura simile a quella dei dromeosauridi e dei compsognatidi. Nel 2010, un ulteriore studio ha mostrato che \"Orkoraptor\" era un rappresentante dei Megaraptora, un nuovo clade di grandi dinosauri carnivori affini agli allosauridi, dotati di grandi artigli sulle zampe anteriori. In particolare, i pi\u00f9 stretti parenti di Orkoraptor sembrerebbero essere stati \"Megaraptor\" e \"Aerosteon\". Se questa attribuzione venisse confermata, \"Orkoraptor\" testimonierebbe la sopravvivenza del gruppo dei carnosauri fino alla fine del Cretaceo.\nSignificato del nome.\nIl nome generico \"Orkoraptor\" significa \"ladro del Fiume Dentato\", e deriva dalla parola Aoniken Orr-Korr, il nome locale per il fiume La Leona, che si trova nei pressi della zona dove sono stati ritrovati i resti fossili di questo animale."}
{"id": "3391457", "revid": "22356", "url": "https://it.wikipedia.org/wiki?curid=3391457", "title": "Orkoraptor", "text": ""}
{"id": "3391460", "revid": "22356", "url": "https://it.wikipedia.org/wiki?curid=3391460", "title": "Dicynodon", "text": "Il dicinodonte (gen. Dicynodon) \u00e8 un terapside estinto, appartenente ai dicinodonti. Visse nel Permiano superiore (circa 254 - 251 milioni di anni fa) e i suoi resti fossili sono stati ritrovati in Africa.\nDescrizione.\nIl dicinodonte era un animale di medie dimensioni e solitamente poteva raggiungere una lunghezza di circa 1,2 metri. Possedeva un corpo tozzo e a forma di botte, piuttosto allungato e terminante in una coda corta. Le zampe sorreggevano il corpo ed erano disposte leggermente all'esterno, ed erano piuttosto corte e tozze. Il cranio di \"Dicynodon\" era dotato di un muso corto e terminante in un becco simile a quello di una tartaruga, che nell'animale in vita era verosimilmente ricoperto di cheratina. Proprio dietro il becco, la mascella era dotata di due lunghi e robusti denti simili a canini. \nRispetto ad altri dicinodonti simili, \"Dicynodon\" si distingueva per avere una combinazione di caratteristiche uniche: il processo caniniforme era diretto anteriormente, le premascelle erano di forma squadrata in vista palatale, le ossa squamose erano strette in vista laterale (con i rami zigomatico e quadrato che formavano un angolo acuto), l'ampiezza della regione interorbitale era pi\u00f9 ampia di quella intertemporale, e la barra intertemporale era piuttosto corta e pressoch\u00e9 priva di esposizione dei parietali. \nClassificazione.\nNonostante sia il genere eponimo del gruppo dei dicinodonti, il genere \"Dicynodon\" \u00e8 stato per lunghissimo tempo un vero e proprio \"cestino dei rifiuti\" per accogliere numerosissimi fossili e specie di dicinodonti permo-triassici. La specie tipo \u00e8 Dicynodon lacerticeps, descritta per la prima volta da Richard Owen nel 1845 sulla base di resti fossili ritrovati in terreni del Permiano superiore del Karroo (Sudafrica). Attualmente, l'unica altra specie riconosciuta valida \u00e8 \"D. angielczyki\", descritta nel 2019 sulla base di fossili ritrovati in Tanzania e pressoch\u00e9 coevi di quelli sudafricani; quest'ultima specie si differenziava dalla specie tipo per la presenza di un'espansione dell'osso squamoso e dell'osso giugale al di sotto della barra postorbitale e per la presenza di un'espansione posterolaterale dell'osso squamoso dietro la finestra temporale (Kammerer, 2019).\nA \"Dicynodon\" sono state attribuite in passato un gran numero di specie, oltre 160. Solo uno studio di Kammerer e colleghi del 2011 ha messo ordine in questa confusa tassonomia. Lo studio ha confermato la validit\u00e0 di 11 specie, tra cui \"D. lacerticeps\" (la specie tipo) e \"D. huenei\" (una specie tanzaniana in seguito attribuita a un altro genere, \"Daptocephalus\"). Le altre specie, secondo lo studio, erano da attribuire ad altri generi di dicinodonti, come \"Daptocephalus, Sintocephalus, Turfanodon, Daqingshanodon, Jimusaria, Dinanomodon, Vivaxosaurus, Peramodon, Keyseria, Euptychognathus, Syops, Basilodon\".\n\"Dicynodon\" \u00e8 considerato un membro derivato dei dicinodonti, all'interno del clade Pristerodontia; sembrerebbe affine a \"Pristerodon\", \"Gordonia\" e a \"Dinanomodon\", ma \u00e8 possibile che fosse anche vicino all'origine dei Lystrosauridae.\nPaleoecologia.\n\"Dicynodon\" era privo di denti tranne che per le sue due zanne superiori prominenti (da qui il nome \"Dicynodon\", \"due denti da cane\"). Probabilmente tagliava la vegetazione con il potente becco, come una tartaruga, mentre le zanne potrebbero essere state usate per scavare e dissotterrare radici e tuberi.\nNella cultura di massa.\nUna ricostruzione di dicinodonte \u00e8 presente al Parco delle Estinzioni nel Parco Natura Viva."}
{"id": "3391461", "revid": "767487", "url": "https://it.wikipedia.org/wiki?curid=3391461", "title": "Kukufeldia tilgatensis", "text": "La kukufeldia (Kukufeldia tilgatensis) \u00e8 un dinosauro erbivoro appartenente agli ornitopodi. Visse nel Cretaceo inferiore (Valanginiano, circa 136 milioni di anni fa) e i suoi resti fossili sono stati ritrovati in Inghilterra. \nClassificazione.\nQuesto dinosauro \u00e8 noto esclusivamente per una mandibola quasi completa, scoperta nell'Ottocento e descritta per la prima volta da Gideon Algernon Mantell nel 1848. L'esemplare venne ritrovato in una cava nei pressi di Cuckfield (West Sussex), nella stessa formazione geologica dove vennero ritrovati i primi resti (principalmente denti) del famoso \"Iguanodon\". Tuttavia, la specie basata sui denti sparsi (\"Iguanodon anglicus\") \u00e8 attualmente considerata un \"nomen dubium\", a causa della scarsit\u00e0 del materiale e dalla mancanza di caratteri distintivi; quindi, la mandibola di Cuckfield (che presenta invece caratteri distintivi) non pu\u00f2 essere ascritta con certezza alla stessa specie.\nLa mandibola \u00e8 stata quindi ridescritta nel 2010 come \"Kukufeldia tilgatensis\", e presenta almeno una caratteristica che permette di distinguere questo animale dagli altri iguanodonti rinvenuti in Inghilterra: una fila di piccoli fori che si estende dalla superficie ventrale fino ai lati della mandibola. Si suppone che \"Kukufeldia\" fosse un iguanodonte relativamente evoluto, probabilmente pi\u00f9 derivato rispetto ad altri iguanodonti di inizio Cretaceo come \"Hippodraco\", \"Iguanacolossus\", \"Theiophytalia\" e \"Dakotadon\". \nSignificato del nome.\nIl nome generico \"Kukufeldia\" deriva da Kukufeld, l'antico nome per designare il villaggio di Cuckfield nei pressi del quale \u00e8 stato ritrovato il fossile. L'epiteto specifico, \"tilgatensis\", si riferisce alla propinqua foresta di Tilgate, un luogo di notevole importanza nella storia della paleontologia perch\u00e9 fu teatro di uno dei primi ritrovamenti di iguanodonte da parte di Mantell."}
{"id": "3391462", "revid": "22356", "url": "https://it.wikipedia.org/wiki?curid=3391462", "title": "Kukufeldia", "text": ""}
{"id": "3391464", "revid": "22475", "url": "https://it.wikipedia.org/wiki?curid=3391464", "title": "Fukuititan nipponensis", "text": "Fukuititan nipponensis \u00e8 un dinosauro erbivoro appartenente ai sauropodi. Visse nel Cretacico inferiore (Barremiano, tra 130 e 125,45 milioni di anni fa) e i suoi resti fossili sono stati ritrovati in Giappone.\nTassonomia.\nQuesto dinosauro \u00e8 noto grazie a uno scheletro incompleto, comprendente alcuni denti, vertebre, parte degli arti anteriori e del bacino, descritto per la prima volta nel 2010. I fossili hanno permesso ai paleontologi di classificare questo animale tra i macronari, un grande gruppo di sauropodi comprendente forme molto note come Brachiosaurus, Camarasaurus e i titanosauri. Alcune caratteristiche scheletriche di Fukuititan, come le proiezioni delle vertebre cervicali e la parte distale degli ischi leggermente espansa, hanno fatto supporre che questo animale fosse pi\u00f9 basale rispetto ai titanosauri, ma pi\u00f9 derivato rispetto a Camarasaurus, ed \u00e8 stato classificato nei titanosauriformi. I fossili di Fukuititan rappresentano il primo scheletro relativamente completo di sauropode scoperto in Giappone, e la sua scoperta indica che la diversit\u00e0 e la distribuzione dei titanosauriformi erano molto pi\u00f9 alte rispetto a quanto precedentemente ritenuto. I fossili di Fukuitutan sono stati ritrovati nella \"cava a dinosauri Kitadani\" (formazione Kitadani) nel gruppo Tetori presso la citt\u00e0 di Katsuyama. In questa formazione geologica sono stati ritrovati numerosi altri resti di dinosauri, tra cui l'iguanodonte Fukuisaurus e il teropode carnivoro Fukuiraptor."}
{"id": "3391465", "revid": "22356", "url": "https://it.wikipedia.org/wiki?curid=3391465", "title": "Fukuititan", "text": ""}
{"id": "3391466", "revid": "767487", "url": "https://it.wikipedia.org/wiki?curid=3391466", "title": "Rolf Birger Pedersen", "text": "Biografia.\nPedersen crebbe nelle vicinanze del Brann Stadion.\nNel 2000, gli fu diagnosticato un cancro. Ad un certo punto della malattia, le cose sembrarono migliorare, ma ebbe poi una ricaduta che lo port\u00f2 alla morte, all'et\u00e0 di sessantuno anni.\nCarriera.\nGiocatore.\nClub.\nPedersen gioc\u00f2 l'intera carriera con la maglia del Brann, diventando uno dei calciatori pi\u00f9 forti della sua storia. Condusse la sua squadra alla vittoria nella Hovedserien 1961-1962, risultando anche capocannonniere del campionato.\nNazionale.\nPedersen gioc\u00f2 15 partite per la , mettendo a segno 5 reti. Debutt\u00f2 il 28 maggio 1958, subentrando ad Arne Kotte nel pareggio a reti inviolate contro i . Il 2 luglio 1959, arriv\u00f2 il primo gol: fu autore della rete norvegese nella sconfitta per due a uno contro la .\nDopo il ritiro.\nPedersen, dopo il suo ritiro, ricopr\u00ec incarichi in diverse squadre di divisione inferiore. Ebbe diverse posizioni anche nel Brann. Ne fu anche presidente nel 1989."}
{"id": "3391468", "revid": "767487", "url": "https://it.wikipedia.org/wiki?curid=3391468", "title": "Glishades ericksoni", "text": "Il glishade (Glishades ericksoni) \u00e8 un dinosauro erbivoro appartenente agli ornitopodi. Visse nel Cretaceo superiore (Campaniano, circa 75 milioni di anni fa) e i suoi resti fossili sono stati ritrovati in Nordamerica (Montana). \u00c8 considerato uno stretto parente degli adrosauri (o dinosauri a becco d'anatra).\nClassificazione.\nQuesto dinosauro \u00e8 conosciuto esclusivamente per due premascelle parziali appaiate, ritrovate nella formazione Two Medicine in Montana. Nonostante i resti siano estremamente scarsi, i paleontologi sono stati in grado di riconoscere caratteristiche uniche dell'esemplare, che hanno permesso di distinguerlo dai contemporanei dinosauri a becco d'anatra. In particolare, \"Glishades\" non sembrerebbe essere un appartenente a questo gruppo a causa della mancanza del margine orale della premascella ripiegato in senso dorsomediale, una caratteristica che invece si riscontra negli adrosauri veri e propri. Un'analisi cladistica (Prieto-Marquez, 2010) mostra che \"Glishades\" potrebbe essere stato uno stretto parente del pi\u00f9 noto \"Bactrosaurus\", un ornitopode del Cretaceo superiore della Cina. Come quest'ultimo, anche \"Glishades\" doveva essere un erbivoro semibipede di grosse dimensioni. "}
{"id": "3391469", "revid": "203463", "url": "https://it.wikipedia.org/wiki?curid=3391469", "title": "Torello da Strada", "text": ""}
{"id": "3391470", "revid": "22356", "url": "https://it.wikipedia.org/wiki?curid=3391470", "title": "Glishades", "text": ""}
{"id": "3391472", "revid": "1573940", "url": "https://it.wikipedia.org/wiki?curid=3391472", "title": "Zenodorus", "text": "Zenodorus \u00e8 un genere di ragni appartenente alla famiglia Salticidae.\nCaratteristiche.\nUna sola specie, la Z. orbiculatus caccia e si nutre esclusivamente di formiche.\nDistribuzione.\nLe 23 specie oggi note di questo genere sono diffuse in Australia, Nuova Guinea, arcipelago delle Molucche e varie isole dell'Oceano Pacifico.\nTassonomia.\nZenodorus \u00e8 considerato un sinonimo anteriore di \"Mollika\" , a seguito di uno studio dell'aracnologo Zabka del 1988. La grafia \"Mollica\", presente in alcuni studi, \u00e8 un errore non giustificato.\nA dicembre 2010, si compone di 23 specie:"}
{"id": "3391473", "revid": "767487", "url": "https://it.wikipedia.org/wiki?curid=3391473", "title": "Kileskus aristotocus", "text": "Il kilesko (Kileskus aristotocus) \u00e8 un dinosauro carnivoro appartenente ai tirannosauroidi. Visse nel Giurassico medio (Bathoniano, circa 167 milioni di anni fa). I suoi resti sono stati ritrovati in Russia. \u00c8 considerato uno dei pi\u00f9 antichi celurosauri.\nDescrizione.\nQuesto dinosauro \u00e8 conosciuto per pochi resti fossili, ritrovati nella regione di Krasnoyarsk Krai in Siberia. I resti comprendono una mascella, una premascella, un frammento della mandibola e alcune ossa di una mano e di un piede. Le ossa del cranio sono molto simili a quelle di \"Proceratosaurus\" e di \"Guanlong\", altri due teropodi vissuti pi\u00f9 o meno nello stesso periodo, ritrovati rispettivamente in Inghilterra e in Cina. Dal raffronto con le forme pi\u00f9 note, \u00e8 stato ipotizzato che \"Kileskus\" fosse uno snello bipede dalle lunghe zampe posteriori, con arti anteriori relativamente allungati e dotati di tre artigli ricurvi e dal cranio piuttosto lungo e forse dotato di una cresta ossea. L'intero animale, in vita, doveva essere lungo circa 3 metri.\nClassificazione.\n\"Kileskus\" \u00e8 stato descritto per la prima volta nel 2010, grazie a uno studio in cui \u00e8 stata riconosciuta per la prima volta la famiglia dei proceratosauridi (Proceratosauridae), che include un gruppo di dinosauri carnivori dotati di cresta vissuti principalmente nel Giurassico. Questi dinosauri sembrerebbero essere stati tra i celurosauri pi\u00f9 antichi, e i pi\u00f9 antichi e primitivi rappresentanti dei tirannosauroidi, una linea evolutiva che nel corso del Cretaceo dar\u00e0 poi origine ai grandi tirannosauri. \"Kileskus\", in particolare, sembra essere stato notevolmente affine a \"Proceratosaurus\" dell'Inghilterra a causa di alcune caratteristiche del muso, e potrebbe essere stato il pi\u00f9 basale tra i proceratosauridi, oltre che uno dei pi\u00f9 antichi tirannosauroidi."}
{"id": "3391474", "revid": "22356", "url": "https://it.wikipedia.org/wiki?curid=3391474", "title": "Kileskus", "text": ""}
{"id": "3391475", "revid": "731511", "url": "https://it.wikipedia.org/wiki?curid=3391475", "title": "John Ferguson", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra canadese con i connazionali Ed Lukowich, Wayne Hart, Neil Houston e Brent Syme.\nNell'edizione la nazionale norvegese si classific\u00f2 prima la svizzera seconda. La competizione ebbe lo status di sport dimostrativo"}
{"id": "3391481", "revid": "599013", "url": "https://it.wikipedia.org/wiki?curid=3391481", "title": "Georgi Donkov", "text": ""}
{"id": "3391483", "revid": "1149807", "url": "https://it.wikipedia.org/wiki?curid=3391483", "title": "Calmaramon", "text": ""}
{"id": "3391489", "revid": "731511", "url": "https://it.wikipedia.org/wiki?curid=3391489", "title": "Neil Houston", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra canadese con i connazionali Ed Lukowich, John Ferguson, Wayne Hart e Brent Syme.\nNell'edizione la nazionale norvegese si classific\u00f2 prima la svizzera seconda. La competizione ebbe lo status di sport dimostrativo"}
{"id": "3391492", "revid": "767487", "url": "https://it.wikipedia.org/wiki?curid=3391492", "title": "Brent Syme", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra canadese con i connazionali Ed Lukowich, John Ferguson, Neil Houston e Wayne Hart.\nNell'edizione la nazionale norvegese si classific\u00f2 prima la svizzera seconda. La competizione ebbe lo status di sport dimostrativo"}
{"id": "3391497", "revid": "37723", "url": "https://it.wikipedia.org/wiki?curid=3391497", "title": "RTT La Radio", "text": ""}
{"id": "3391499", "revid": "1442080", "url": "https://it.wikipedia.org/wiki?curid=3391499", "title": "Coupe Poree 1977 - Singolare", "text": "Il singolare del torneo di tennis Coupe Poree 1977, facente parte della categoria Grand Prix, ha avuto come vincitore Guillermo Vilas che ha battuto in finale Christophe Roger Vasselin 6-2, 6-1, 7-6."}
{"id": "3391503", "revid": "287204", "url": "https://it.wikipedia.org/wiki?curid=3391503", "title": "Gian Giacomo Adria", "text": "Biografia.\nComp\u00ec i primi studi umanisti a Mazara del Vallo, per poi trasferirsi a Palermo dove studi\u00f2 retorica. Si spost\u00f2 poi a Napoli, e il 29 giugno 1510 consegu\u00ec la \"laurea dottorale\" in filosofia e medicina a Salerno.\nCominci\u00f2 ad esercitare la professione di medico in Sicilia, fino ad essere nominato Protomedico di Sicilia e creato cavaliere del Sacro Romano Impero da Carlo V.\nScrisse diverse opere a carattere storico-scientifico e a carattere letterario e poetico.\nMor\u00ec all'et\u00e0 di 75 anni circa a Palermo, e fu sepolto nella chiesa di San Francesco d'Assisi, in cui \u00e8 possibile leggere il seguente epitaffio:\nOpere.\nManoscritti.\nI presenti manoscritti sono conservati presso la Biblioteca Comunale di Palermo:"}
{"id": "3391505", "revid": "287204", "url": "https://it.wikipedia.org/wiki?curid=3391505", "title": "Aleksandar Dragovic", "text": ""}
{"id": "3391508", "revid": "767487", "url": "https://it.wikipedia.org/wiki?curid=3391508", "title": "Alex Acu\u00f1a", "text": "Biografia.\nAlex comincia la sua carriera all'et\u00e0 di diciotto anni unendosi all'orchestra di P\u00e9rez Prado. Dopo aver collaborato con Elvis Presley e Diana Ross dal 1975 al 1978 milita nei Weather Report.\nEquipaggiamento.\nBatterie e hardware DW\n\"Collector's Series Maple Drums in Natural Lacquer over Koa Vertical Grain Exotic with Chrome Hardware\"\n\"Hardware\"\nPiatti Zildjian\nBacchette Vic Firth\nPercussioni Gon Bops\n\" \u00b0 \" = disponibile anche in edizione speciale."}
{"id": "3391514", "revid": "1442080", "url": "https://it.wikipedia.org/wiki?curid=3391514", "title": "Aix-en-Provence Open 1977 - Singolare", "text": "Il singolare del torneo di tennis Aix-en-Provence Open 1977, facente parte della categoria Grand Prix, ha avuto come vincitore Ilie N\u0103stase che ha battuto in finale Guillermo Vilas che si \u00e8 ritirato sul punteggio di 6-1, 7-5."}
{"id": "3391518", "revid": "339392", "url": "https://it.wikipedia.org/wiki?curid=3391518", "title": "Italia Wave Love Festival", "text": ""}
{"id": "3391521", "revid": "1442080", "url": "https://it.wikipedia.org/wiki?curid=3391521", "title": "Hawaiian Open 1977 - Singolare", "text": "Il singolare del torneo di tennis Hawaiian Open 1977, facente parte della categoria Grand Prix, ha avuto come vincitore Jimmy Connors che ha battuto in finale Brian Gottfried 6-2, 6-0."}
{"id": "3391523", "revid": "110157", "url": "https://it.wikipedia.org/wiki?curid=3391523", "title": "Universit\u00e0 del Vermont", "text": "La University of Vermont and State Agricultural College, pi\u00f9 comunemente nota come University of Vermont, \u00e8 un'universit\u00e0 pubblica e, dopo il 1862, un'universit\u00e0 finanziata dallo stato del Vermont secondo il \"Morrill Land-Grant Colleges Act\". L'universit\u00e0 \u00e8 nota come \"UVM\", un'abbreviazione del suo nome latino: \"Universitas Viridis Montis\" (Universit\u00e0 delle Montagne Verdi). La UVM fu tra le prime otto \"Public Ivies\". \nFondata nel 1791, la UVM \u00e8 tra i pi\u00f9 antichi college degli Stati Uniti e il quinto college istituito nel New England.\nIl campus universitario (1,83km\u00b2) \u00e8 situato a Burlington. Il campus include la storico \"University Green\", il \"Dudley H. Davis Center\" (il primo centro per studenti della nazione a ricevere il \"U.S. Green Building Council LEED Gold certification\"), il Museo d'Arte Fleming e il complesso sportivo Gutterson/Patrick, casa delle squadre d'atletica di Prima Divisione della UVM. Il pi\u00f9 grande complesso ospedaliero del Vermont, \"Fletcher Allen Healt Care\", ha la sua principale struttura adiacente al campus della UVM ed \u00e8 associato al college di medicina dell'universit\u00e0."}
{"id": "3391524", "revid": "599013", "url": "https://it.wikipedia.org/wiki?curid=3391524", "title": "Timm Klose", "text": "Infanzia.\nTimm Klose \u00e8 nato nel 1988, figlio di madre svizzera e padre tedesco di Francoforte. A cinque anni Klose si \u00e8 trasferito con i suoi genitori a Basilea.\nCarriera.\nClub.\nWolfsburg.\nIl 1\u00ba luglio 2013 passa per 6 milioni di euro al Wolfsburg, squadra con cui nelle tre stagioni seguenti gioca con buona regolarit\u00e0, aggiudicandosi anche una Coppa di Germania e una Supercoppa di Germania.\nNorwich.\nIl 18 gennaio 2016 si trasferisce al Norwich per 8.5 milioni di sterline.\nNazionale.\nGioca la sua prima partita con la nazionale svizzera il 10 agosto 2011 in occasione dell'amichevole contro il Liechtenstein."}
{"id": "3391525", "revid": "1442080", "url": "https://it.wikipedia.org/wiki?curid=3391525", "title": "South Pacific Tennis Classic 1977 - Singolare", "text": "Il singolare maschile del torneo di tennis South Pacific Tennis Classic 1977, facente parte della categoria Grand Prix, ha avuto come vincitore Vitas Gerulaitis che ha battuto in finale Tony Roche 6-7 6-1 6-1 7-5."}
{"id": "3391526", "revid": "125355491", "url": "https://it.wikipedia.org/wiki?curid=3391526", "title": "BitTorrent (software)", "text": "BitTorrent \u00e8 un programma client di distribuzione e condivisione di file (file-sharing) di tipo peer-to-peer, sviluppato da Bram Cohen e dalla \u00abBitTorrent Incorporated\u00bb. Il protocollo di rete usato \u00e8 il BitTorrent (BT) e ne supporta tutte le caratteristiche.\nQuest'applicazione \u00e8 stata il primo client scritto per usare il suo protocollo. Viene anche soprannominato \"Mainline\" dagli sviluppatori per denotare la sua caratteristica di capostipite. Dalla versione 6.0, il codice del programma, fino ad allora open source, \u00e8 stato sostituito con una parte di quello del programma \u03bcTorrent, freeware ma dal codice proprietario, rendendo BitTorrent stesso di codice chiuso e terminando lo sviluppo per i sistemi Linux. Attualmente \u00e8 disponibile per Microsoft Windows e macOS, mentre per gli utenti di Linux viene lasciata disponibile la precedente versione 5.x.\nStoria.\nIl programmatore Bram Cohen, autore dell'omonimo protocollo, pubblic\u00f2 la prima applicazione client BT il 2 luglio 2001. Attualmente il programma \u00e8 gestito dalla societ\u00e0 di Cohen, la BitTorrent, Inc.\nBitTorrent \u00e8 nato come software libero, scritto in Python. Le versioni fino alla 3.4.2 sono state rilasciate ai sensi della licenza MIT. Il codice sorgente per le versioni 4.x e 5.x sono state distribuite sotto la BitTorrent Open Source License, una versione modificata della licenza open source Jabber. Le versioni a partire dalla 4.0 alla 5.3 sono state poi rilasciate sotto la licenza GPL.\nLa versione 4.20 dell'applicazione \u00e8 stata soprannominata \"Allegro\" dalla BitTorrent Inc, in riferimento alle estensioni del protocollo sviluppato dalla societ\u00e0 per accelerare le prestazioni dello scaricamento e la gestibilit\u00e0 ISP.\nDal momento che la versione 6.0 del client BitTorrent \u00e8 una versione il cui codice \u00e8 stato preso dal client \u00b5Torrent, il programma smise di essere sotto licenza open source; \u00e8 rimasto comunque un software gratuito e liberamente scaricabile.\nFalse versioni.\nNel 2007, comparve nel sito \"www.bittorrent-it.com\" una versione \"truffa\" del programma in lingua italiana, che all'inizio dell'installazione chiedeva un codice di attivazione da ottenere chiamando un numero di telefono a pagamento iniziante per \"899\".\nCaratteristiche.\nIl client BitTorrent permette all'utente di cercare e scaricare file torrent con una casella di ricerca interna posta nella finestra principale, la quale consente direttamente la ricerca con un motore di ricerca web, ed i risultati ottenuti dalle parole chiave inserite vengono visualizzati in una pagina del browser web predefinito.\nAttualmente (febbraio 2020), l'applicazione comprende una vasta gamma di funzioni, tra cui quella di consentire molteplici download paralleli. BitTorrent rende disponibili diversi monitoraggi statistici forniti con tabelle e grafici, che permettono all'utente di vedere quali eventi stanno accadendo in background. Una serie di caselle della finestra principale forniscono informazioni sui seed ed i peer al quale l'utente \u00e8 connesso, compresa la quantit\u00e0 di dati globale scaricata ed inviata e la quantit\u00e0 di dati scaricata ed inviata da ciascun torrent. \u00c8 presente un sistema automatico di recupero che verifica che tutti i dati dei file in condivisione non presentino errori dopo un eventuale arresto irregolare. Il client ha anche l'importante funzione di inviare ad altri peer (nodi) la mappa e l'ID dei peer con cui \u00e8 in contatto, oltre che con il file servers sorgente (\"trackers\"), ottimizzando la condivisione della rete BitTorrent. Le impostazioni di programma ad interfaccia grafica offrono varie possibilit\u00e0 per ottimizzare la condivisione a seconda della potenza della rete in uso.\nIl client permette infine agli utenti di creare e condividere i file torrent."}
{"id": "3391528", "revid": "408977", "url": "https://it.wikipedia.org/wiki?curid=3391528", "title": "BitTorrent (client)", "text": ""}
{"id": "3391531", "revid": "1305772", "url": "https://it.wikipedia.org/wiki?curid=3391531", "title": "Patti Vande", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra canadese con i connazionali Linda Moore, Lindsay Sparkes, Debbie Jones e Penny Ryan. \nNell'edizione la nazionale svedese si classific\u00f2 seconda, la norvegese terza. La competizione ebbe lo status di sport dimostrativo "}
{"id": "3391537", "revid": "4252", "url": "https://it.wikipedia.org/wiki?curid=3391537", "title": "Beda il venerabile", "text": ""}
{"id": "3391550", "revid": "729019", "url": "https://it.wikipedia.org/wiki?curid=3391550", "title": "Diffusione (RMN)", "text": "In risonanza magnetica, la diffusione \u00e8 un parametro utilizzato per produrre immagini di risonanza basate sui movimenti microscopici delle molecole di acqua.\nLe immagini pesate in diffusione (DWI, dall'inglese \"diffusion weighted imaging\") evidenziano le variazioni della mobilit\u00e0 dei protoni dell'acqua in un tessuto biologico. In queste immagini, strutture con diffusione \"normale\" sono convenzionalmente rappresentate pi\u00f9 scure, perch\u00e9 sostanzialmente il segnale di risonanza \u00e8 pi\u00f9 attenuato (\"abbattuto\"), mentre laddove la velocit\u00e0 di diffusione \u00e8 minore (\"ristretta\"), come nell'ischemia per esempio, vengono rappresentate pi\u00f9 chiare.\nApplicazioni.\nRispetto alla RMN tradizionale la tecnica DWI si \u00e8 dimostrata pi\u00f9 sensibile nel valutare in acuto l'entit\u00e0 dei danni da edema dovuto ad un episodio cerebrovascolare, anche prima della TC.\nLa DWI \u00e8 anche sensibile ad altre alterazioni edemigene e anche di tipo tumorale anche in altri tessuti, come il fegato, per esempio. Il substrato biologico che giustifichi la positivit\u00e0 in DWI in queste diverse realt\u00e0 patologiche non \u00e8 ancora stato chiarito. Sembra in relazione all'ipercellularit\u00e0 di alcuni tumori. Per quanto riguarda l'ictus cerebrale \u00e8 correlato all'insulto assonale: l'assone perde infatti la propria morfologia, formandosi lungo il suo decorso delle varicosit\u00e0 (assone a corona di rosario) che ben correlano con la restrizione della diffusione delle molecole d'acqua. Tale dato \u00e8 confermato anche da modelli animali e matematici."}
{"id": "3391552", "revid": "599013", "url": "https://it.wikipedia.org/wiki?curid=3391552", "title": "Jessica Landstr\u00f6m", "text": "In carriera ha giocato prevalentemente nel campionato svedese, conquistando tre titoli nazionali, tre Coppe di Svezia e due Supercoppe, in quello professionistico statunitense e in quello tedesco, conquistando con il una Coppa di Germania.\nHa inoltre indossato la maglia della nazionale svedese dal 2007 al 2012 partecipando a un'olimpiade, a un Europeo e un Mondiale, quello di Germania 2011, dove ha conquistato il terzo posto.\nCarriera.\nClub.\nJessica Landstr\u00f6m inizia a giocare a calcio nella squadra del Lira Lule\u00e5 BK all'eta di 12 anni. Continua la sua carriera nelle giovanili del Vallentuna BK ed in seguito nel T\u00e4by FF. Nel 2001 debutta nella massima serie calcistica svedese giocando nella squadra femminile del Djurg\u00e5rdens IF con la quale vincer\u00e0 due campionati ed una coppa di Svezia. Nel 2007, dopo un paio di stagioni all'Hammarby, si trasferisce al Link\u00f6pings FC, squadra con cui vince un altro campionato ed una supercoppa di Svezia siglando il gol decisivo in finale. Durante il periodo giocato con il Link\u00f6pings segna ben 20 reti in 33 presenze e questa esperienza positiva le apre le porte per giocare un anno negli nel campionato professionistico statunitense.\nNel 2010 torna in Europa, questa volta per giocare nella tedesca Frauen-Bundesliga nelle file dell'1. FFC Francoforte. Nel 2012, dopo due anni giocati nella Bundesliga tedesca, sigla un accordo che la lega al Djurg\u00e5rden di Stoccolma.\nNel 2013 passa al Kopparbergs/G\u00f6teborg.\nNazionale.\nL'8 novembre 2007, nel derby scandinavo contro la Danimarca, debutta con la nazionale svedese e sigla la sua prima marcatura internazionale.\nNel 2008 \u00e8 stata convocata nella selezione svedese che ha partecipato ai Giochi Olimpici di Pechino.\nStatistiche.\nDamallsvenskan: 100 Presenze, 28 Reti\nWPS: 9 Presenze\n1. Bundesliga: 29 Presenze, 9 Reti\nDamallsvenskan: 4 Presenze, 1 Rete"}
{"id": "3391560", "revid": "1442080", "url": "https://it.wikipedia.org/wiki?curid=3391560", "title": "West Coast Classic 1977 - Singolare", "text": "Il singolare del torneo di tennis West Coast Classic 1977, facente parte della categoria Grand Prix, ha avuto come vincitore Vitas Gerulaitis che ha battuto in finale Geoff Masters 6-3, 6-4, 6-2."}
{"id": "3391563", "revid": "765341", "url": "https://it.wikipedia.org/wiki?curid=3391563", "title": "Miss Mondo 2002", "text": "Miss Mondo 2002, la cinquantaduesima edizione di Miss Mondo, si \u00e8 tenuta il 7 dicembre 2002, presso l'Alexandra Palace di Londra. Il concorso \u00e8 stato presentato da Sean Kanan e Claire Elizabeth Smith ed \u00e8 stato trasmesso da Channel Five. Sono intervenuti nel corso della serata il cantante Chayanne e il gruppo musicale BBMak. Azra Ak\u0131n, rappresentante della Turchia \u00e8 stata incoronata Miss Mondo 2002, dalla detentrice del titolo uscente, Agbani Darego.\nRisultati.\nPiazzamenti.\nNOTA - Il sito ufficiale elencava la Norvegia come quarta classificata e la Cina come quinta classificata, anche se durante la trasmissione del concorso sono state annunciate soltanto la prima, la seconda e la terza classificata."}
{"id": "3391565", "revid": "344646", "url": "https://it.wikipedia.org/wiki?curid=3391565", "title": "Muhammad ibn al-Uthaymin", "text": "Il nome completo \u00e8 \"Shaykh\" Ab\u016b \u02bfAbd All\u0101h Mu\u1e25ammad ibn \u1e62\u0101li\u1e25 ibn Mu\u1e25ammad ibn al-\u02bfUthaym\u012bn al-Tam\u012bm\u012b al-Najd\u012b. Viene considerato dai musulmani nel mondo uno dei pi\u00f9 importanti sapienti sunniti della seconda met\u00e0 del XX secolo.\nNato in Arabia Saudita, ha memorizzato il Corano giovanissimo e ha studiato sotto la guida dei pi\u00f9 importanti dotti del suo tempo, da \u02bfAbd al-Ra\u1e25m\u0101n ibn N\u0101\u1e63ir al-Sa\u02bfd\u012b, Mu\u1e25ammad al-Shinq\u012bt\u012b e \u02bfAbd al-\u02bfAziz b. B\u0101z. Durante i suoi anni di studio, \u00e8 diventato famoso per la sua approfondita conoscenza del Fiqh, scrivendo oltre cinquanta libri sull'argomento.\nBiografia.\nNato a \u02bfUnayza (provincia di al-Qasim), lo \"Shaykh\" al-\u02bfUthaym\u012bn, dopo i suoi studi, ha insegnato a sua volta, mettendosi in luce negli ambienti salafiti in patria e nel resto del mondo islamico, oltre alla sua produzione scritta, ha tenuto conferenze nel Masjid al-Haram, a Mecca, per oltre 35 anni. Le sue lezioni comprendevano argomenti quali l'\u02bfAq\u012bda (il Credo islamico)), il Fiqh, i \u1e25ad\u012bth, il Tafsir e la teologia islamica, avendo come punti di riferimento Ibn Taymiyya e Ibn Qayyim al-Jawziyya.\nPrima della sua morte ha insegnato presso la Facolt\u00e0 di Shari'a dell'Universit\u00e0 islamica Im\u0101m Mu\u1e25ammad Ibn Sa\u02bf\u016bd, sezione di Qa\u1e63\u012bm. \u00c8 stato anche membro del Comitato dei Sapienti dell'Arabia Saudita, oltre ad essere Imam e kha\u1e6d\u012bb della Grande Moschea di Unayza.\nAl-\u02bfUthaym\u012bn \u00e8 spesso accostato dai suoi seguaci a Muhammad Nasir al-Din al-Albani e ad \u02bfAbd al-\u02bfAz\u012bz b. \u02bfAbd All\u0101h b. B\u0101z. \nHa ricevuto l'8 febbraio 1994 il Premio Internazionale Re Fay\u1e63al per il suo servizio reso all'Islam.\nAl-\u02bfUthaym\u012bn \u00e8 morto mercoled\u00ec 15 Shawwal 1421 AH/10 gennaio 2001 all'et\u00e0 di settantaquattro anni. \u00c8 stato sepolto a Mecca con altri dotti, tra cui \u02bfAbd al-\u02bfAz\u012bz b. \u02bfAbd All\u0101h b. B\u0101z\nOpere.\nTra i lavori pi\u00f9 conosciuti di Ibn al-\u02bfUthaym\u012bn si segnalano:"}
{"id": "3391567", "revid": "287204", "url": "https://it.wikipedia.org/wiki?curid=3391567", "title": "Fundulus majalis", "text": "Fundulus majalis \u00e8 un pesce d'acqua salmastra e marina appartenente alla famiglia dei Fundulidae.\nDistribuzione e habitat.\nQuesti pesci sono diffusi lungo le coste americane dell'Atlantico (East Coast), fino al Golfo del Messico, dove \u00e8 riscontrabile la loro presenza in baie ed estuari.\nDescrizione.\nQuesti pesci presentano un corpo allungato, piuttosto compresso ai fianchi, ma scattante e muscoloso; le pinne dorsale ed anale sono opposte e simmetriche, posizionate vicino al robusto peduncolo caudale. La pinna caudale \u00e8 a delta. La livrea presenta fianchi e dorso bronzei con riflessi metallici, ventre argenteo. Il maschio ha lungo i fianchi numerose linee verticali nere sottili, con confini irregolari, la femmina invece una o p\u00eci\u00f9 linee verticali nere e una caratteristica chiazza nera vicino alla radice della pinna caudale. Le pinne sono giallastre o azzurrognole, tendenti al trasparente. \nLa lunghezza massima si attesta sui 18 cm circa.\nEtologia.\nPur appartenendo al gruppo dei killifish non \u00e8 un pesce a vita stagionale.\nAcquariofilia.\nL'allevamento in acquario \u00e8 difficile ma non impossibile. \"F. majalis\" ha una distribuzione commerciale limitata ma \u00e8 diffuso tra gli appassionati dei killifish."}
{"id": "3391569", "revid": "757396", "url": "https://it.wikipedia.org/wiki?curid=3391569", "title": "Campionato italiano di pallacanestro in carrozzina", "text": "Il campionato italiano di basket in carrozzina \u00e8 organizzato dalla Federazione Italiana Pallacanestro In Carrozzina, nota con l'acronimo F.I.P.I.C. dal 1978. La squadra vincitrice \u00e8 Campione d'Italia e partecipa alla Coppa dei Campioni. Altre competizioni internazionali a cui partecipano le squadre italiane sono la Coppa Vergauwen, la Coppa Brinkmann e la Coppa Challenge.\nLivelli.\nEsistono due livelli, su base nazionale. La serie B \u00e8 divisa in quattro gironi.\nFino al 2013-2014 esisteva anche la Serie A-2, poi abolita."}
{"id": "3391570", "revid": "39086421", "url": "https://it.wikipedia.org/wiki?curid=3391570", "title": "DWI", "text": ""}
{"id": "3391573", "revid": "371529", "url": "https://it.wikipedia.org/wiki?curid=3391573", "title": "Royal Rumble 1990", "text": "Royal Rumble 1990 \u00e8 stata la terza edizione dell'omonimo pay-per-view, prodotto dalla World Wrestling Federation. L'evento ebbe luogo il 21 gennaio 1990 all'Orlando Arena di Orlando (Florida).\nIl main event fu la 1990 Royal Rumble match vinta dal WWF Champion Hulk Hogan. Hogan elimin\u00f2 per ultimo Mr. Perfect vincendo la contesa. Gli altri incontri nell'undercard coinvolsero Jim Duggan vs Big Boss Man, Ronnie Garvin vs Greg Valentine in un \"I Quit\" match, e i The Bushwhackers contro i The Fabulous Rougeaus.\nStoryline.\nI The Bushwhackers fecero il loro debutto in WWF al Madison Square Garden il 30 dicembre del 1988, sconfiggendo i The Bolsheviks (Nikolai Volkoff e Boris Zhukov). Cominciarono un feud con i Bolsheviks, che avrebbe dovuto essere risolto WrestleMania V. I Bolsheviks tuttavia non parteciparono all'evento, cos\u00ec furono sostituiti dai The Fabulous Rougeaus, che batterono i Bushwhackers. I Bushwhackers e i Rougeaus continuarono il loro feud per il resto dell'anno, che si concluse con un tag team match alla Royal Rumble del 1990.\nGreg Valentine e Ronnie Garvin iniziarono un feud da un match il 30 dicembre 1988 al Madison Square Garden (MSG), dove Valentine vinse afferrando le corde per far leva. Il 22 aprile 1989 nell'episodio di Superstars, Garvin sconfisse Valentine in un match. Nella seguente edizione di Superstars, entrambi si affrontarono in un retirement match in cui lo sconfitto avrebbe potuto pi\u00f9 lottare in WWF. Valentine vinse la contesa, mandando Garvin in \"pensione\". Garvin a quel punto divenne un arbitro per la WWF. In questo periodo, squalific\u00f2 il suo rivale Valentine in un match contro Jimmy Snuka, e a causa di ci\u00f2, dopo il match, fu sospeso. Valentine, arrabbiato, chiese che Garvin fosse re-integrato come lottatore professionista, e la sua richiesta fu accettata. A Survivor Series, entrambi combatterono in un Four-on-four Survivor Series elimination match, naturalmente non nella stessa squadra.\nGli altri lottatori della World Wrestling Federation, tra cui il WWF Champion Hulk Hogan e gli altri campioni, erano disposti a partecipare al Royal Rumble match. Molti lottatori che facevano parte di tag team, mid-carder, upper-carder e main-eventer ricevettero il loro numero per partecipare alla soprannominata \"Rissa Reale a 30 uomini\".\nEvento.\nMatch preliminari.\nPrima che l'evento fosse trasmesso in diretta in pay-per-view (PPV), Paul Roma sconfisse The Brooklyn Brawler in un dark match. Il primo match fu un tag team match tra i The Bushwhackers (Butch e Luke) e i The Fabulous Rougeaus (Jacques e Raymond Rougeau). Raymond applic\u00f2 una sleeper hold su Butch ma quest'ultimo lo lanci\u00f2 all'angolo. Raymond diede il cambio a Jacques. Butch e Luke attaccarono con una Clothesline Raymond e provarono ad attaccare Jacques con una battering ram, ma quest'ultimo riusc\u00ec a schivare l'attacco. Jacques e Luke cominciarono ad attaccarsi a vicenda fino a quando Luke morse il nemico. Jacques schiv\u00f2 una clothesline da Luke, che colp\u00ec accidentalmente Raymond, e successivamente Butch colp\u00ec Jacques alle spalle. I Rougeaus cominciarono a colpire illegalmente Luke. Raymond prese il cambio e ottenne un near-fall su Luke. Quest'ultimo cerc\u00f2 di ottenere il tag ma Raymond attacc\u00f2 Butch. I Rougeaus attaccarono nuovamente Luke. Raymond attacc\u00f2 Luke con diverse Irish Whip. Jacques pre il cambio e colp\u00ec Luke con una back elbow, seguita da due Hotshot. Raymond applic\u00f2 una chinlock ma Luke riusc\u00ec a uscirne. Jacques applic\u00f2 una abdominal stretch su Luke e afferr\u00f2 le corde per far leva. Raymond prese il tag e applic\u00f2 nuovamente una chinlock su Luke. Jacques ottenne il cambio e cerc\u00f2 di colpire Luke con una diving splash, ma quest'ultimo colp\u00ec Jacques con le ginocchia, e riusc\u00ec a dare il cambio a Butch. I Rougeaus cercarono di colpire Butch ma lui schiv\u00f2 l'attacco e rispose con degli Irish. I Bushwhackers cercarono di attaccare con una battering ram Raymond, ma il manager dei Rougeaus, Jimmy Hart, trattenne il piede di Luke. Egli tir\u00f2 Hart sul ring, che caus\u00f2 una forte distrazione. I Rougeaus ne approfittarono e attaccarono i Bushwhackers con un double dropkick, e Jacques schien\u00f2 Butch per un near-fall. Raymond colp\u00ec Butch con una Boston Crab, seguita da una ginocchiata da parte di Butch. Luke fece lo sgambetto a Jacques. Raymond cerc\u00f2 di aiutare il fratello, ma i Bushwhackers colpirono i Rougeaus con una battering ram e Butch schien\u00f2 Jacques vincendo la contesa.\nIl secondo match coinvolse Brutus Beefcake e The Genius. Genius si fece serio e quando suon\u00f2 la campanella colp\u00ec Beefcake con un eye rake. Beefcake si alz\u00f2 e colp\u00ec Genius con un inverted atomic drop. Genius usc\u00ec dal quadrato per recuperare. Quando ritorn\u00f2 sul ring attacc\u00f2 Beefcake ma sbagli\u00f2 la copertura per lo schienamento. Beefcake colp\u00ec Genius con un irish whip. Genius usc\u00ec nuovamente dal ring, ma ritorn\u00f2 in esso dopo un dropkick, che gli regal\u00f2 un near-fall. Un crucifix pin su Beefcake regal\u00f2 a Genius un altro conto di 2. Beefcake schien\u00f2 Genius da dietro e applic\u00f2 una Barber's Chair ma Genius riusc\u00ec ad attaccare l'avversario con una gomitata, uscendo dalla presa. Genius applic\u00f2 una headlock ma Beefcake lo spinse verso l'arbitro. Genius cerc\u00f2 di colpire Brutus con un Irish Whip ma Beefcake invert\u00ec la mossa in una Barber's Chair. Genius cadde al tappeto, ma l'arbitro aveva perso i sensi, cos\u00ec Beefcake non vinse la contesa. Prese le forbici e cerc\u00f2 di tagliare i capelli di Genius con esse, fino a quando Mr. Perfect intervenne colpendo Beefcake con un Perfectplex. L'arbitro si alz\u00f2 e squalific\u00f2 sia Beefcake che Genius. Perfect port\u00f2 una sedia sul ring e colp\u00ec ripetutamente le costole di Brutus con essa.\nIl terzo match fu un submission match tra Ronnie Garvin e Greg Valentine. Garvin inizi\u00f2 la contesa colpendo San Valentino con delle chop. Valentine colp\u00ec Ronnie con una headbutt low blow. Entrambi si scambiarono dei pugni prima che Garvin tent\u00f2 di attaccare Valentine con un piledriver ma quest'ultimo colp\u00ec l'avversario con un backdrop. Greg attacc\u00f2 l'avversario con un Heart Breaker, seguito da una figure four leglock, anche se Garvin riusc\u00ec ad uscirne. Garvin schien\u00f2 l'avversario con un roll-up. Valentine colp\u00ec Garvin con un elbow drop e lo chiuse nella figure four leglock. Valentine colp\u00ec l'avversario con una Canadian backbreaker rack, ma quest'ultimo non si arrese. Greg esegu\u00ec un altro elbow drop e cerc\u00f2 di eseguire un'ennesima figure four leglock, ma Garvin si liber\u00f2 e lanci\u00f2 all'angolo seguito da delle chop. Garvin applic\u00f2 una Indian deathlock su Greg, ma quest'ultimo riusc\u00ec a cavarsela. A quel punto lo scontro si diresse fuori dal ring, dove Garvin prov\u00f2 ad attaccare Valentine con una piledriver, ma fu trasformata in un backdrop. Saliti sul ring, Garvin esegu\u00ec un Irish Whip ma sbagli\u00f2 lo schienamento. Valentine applic\u00f2 una manovra di sottomissione di Garvin, la Hammer Jammer. Greg attacc\u00f2 l'avversario con dei calci all'angolo, poi Garvin cadde vicino al manager di Valentine, Jimmy Hart. Greg applic\u00f2 la figure four leglock su Garvin, che riusc\u00ec ad uscirne, anche se, poco dopo fu nuovamente intrappolato nella stessa tecnica. Garvin riusc\u00ec poi a fermare l'offensiva avversaria con una inside cradle. Garvin sbatt\u00e9 Valentine al tappeto. Prov\u00f2 ad eseguire la Heart Breaker ma Valentine lo lanci\u00f2 fuori dal ring. Garvin intrappol\u00f2 Greg alle corde e Hart cerc\u00f2 di districarlo, ma fu attaccato da Garvin. Egli minacci\u00f2 Hart con la Heart Breaker, che invece colp\u00ec Valentine, seguito dal Hammer Jammer, che costrinse Greg alla resa.\nIl quarto match coinvolse Jim Duggan e Big Boss Man. Quest'ultimo attacc\u00f2 pesantemente Duggan all'inizio, ma egli ricambi\u00f2 con una clothesline, che mand\u00f2 l'avversario al tappeto. Boss cattur\u00f2 Duggan e lo port\u00f2 fuori dal quadrato. Duggan attacc\u00f2 Boss Man con dei pugni ma fu gettato nel palo di sostegno del ring. Boss alla fine sbagli\u00f2 uno schienamento, ma schiant\u00f2 nuovamente l'avversario contro il palo, e Duggan sbatt\u00e9 nuovamente sulla spalla ferita in precedenza. Poi rientrarono sul ring dove Big attacc\u00f2 Jim con una Irish Whip, seguita da una Big splash. Poi Man esegu\u00ec un enzuigiri. Successivamente cominci\u00f2 a scagliare la testa di Duggan all'angolo, ma Duggan reag\u00ec con un Irish Whip all'angolo opposto. Jim cominci\u00f2 a prendere il controllo del match fino a quando Slick interfer\u00ec nel match, che permise a Boss Man di rimontare. Boss ha ottenne un near-fall su Duggan dopo un knee drop, poi lo chiuse in una bear hug. Duggan cerc\u00f2 di schivare una headbutts, ma Boss Man cadde ugualmente su di lui vicino alle corde. Boss attacc\u00f2 Duggan in un angolo, ma egli lo colp\u00ec con una clothesline. Duggan lanci\u00f2 Boss Man in un angolo seguiti da 10 pugni contati sia dal wrestler che dal pubblico, ma sbagli\u00f2 uno schienamento in un angolo e fu attaccato da una Clothesline da Boss Man. Quest'ultimo esegu\u00ec una big splash, ma Jim riusc\u00ec a schivarla. Slick afferr\u00f2 Duggan contro le corde e Big Boss cerc\u00f2 di attaccarlo. Tuttavia Duggan si sposto in tempo, e quindi Man colp\u00ec il suo manager. Tuttavia, Slick fu in grado di dare a Boss Man un manganello. Slick cerc\u00f2 poi di distrarre l'arbitro, ma egli vide che Big Boss colpire Duggan con il manganello, e chiam\u00f2 la squalifica, assegnando quindi la vittoria a Duggan.\nMain event.\nIl main event della serata fu il rouyal rumble match a 30 partecipanti. Ted DiBiase entr\u00f2 con il n\u00ba1 e Koko B. Ware con il n\u00ba2. I due cominciarono a darsi dei pugni fino a quando DiBiase ebbe la meglio su Koko, dopo averlo colpito con un backdrop mandandolo oltre la terza corda, portando all'eliminazione di Ware. Poi entr\u00f2 uno dei membri dei The Rockers, Marty Jannetty, che fu immediatamente attaccato da DiBiase. Jannetty esegu\u00ec un dropkick, seguito da un colpo alla testa. DiBiase colp\u00ec Jannetty con una clothesline. Poi, mentre cercava di salire sul paletto, fu catturato da Jannetty. Egli cerc\u00f2 di eseguire un roll-up su DiBiase, che si liber\u00f2 velocemente. Jannetty sbagli\u00f2 un crossbody su DiBiase, con la conseguente caduta fuori dal ring. Jake Roberts entr\u00f2 con il n\u00ba4, che si scagli\u00f2 immediatamente su Biase, che rispose con la medesima forza. \"Macho King\" Randy Savage con il n\u00ba5 e inizialmente attacc\u00f2 Roberts. Savage e DiBiase collaborarono per eliminare Roberts fino a quando il 6\u00b0 concorrente, Roddy Piper, entr\u00f2 per aiutare Roberts. Piper e Jake cominciarono ad attaccare DiBiase e Savage e le due squadre cominciarono a salvarsi a vicenda, fino a quando uno dei membri dei The Powers of Pain, The Warlord entr\u00f2 con il n\u00ba7, e attacc\u00f2 sia Piper che Roberts. Warlord ebbe la meglio su Piper per un po', fino a quando DiBiase e Savage cercarono di eliminare Roberts. Piper si liber\u00f2 da Warlord e salv\u00f2 Roberts dall'eliminazione.\nUna dei membri degli Hart Foundation, Bret Hart, entr\u00f2 con il n\u00ba8, attaccando Warlord. Piper e Hart attaccarono con una Clothesline Warlord mentre DiBiase e Savage tentavano ancora di eliminare Roberts. Hart cominci\u00f2 ad attaccare Savage, e in suo aiuto venne Warlord, che attacc\u00f2 Bret. Piper e Roberts collaborarono per eliminare DiBiase. Warlord cerc\u00f2 di eliminare Hart fino a quando entr\u00f2 il 9\u00b0 concorrente, Bad News Brown, che cerc\u00f2 anch'egli di eliminare Hart, alleandosi momentaneamente a Warlord. Roberts attacc\u00f2 con una DDT DiBiase vicino alle corde, fino a quando Savage colp\u00ec con una Clothesline Roberts, che lo mand\u00f2 oltre la terza corda, eliminandolo. DiBiase attacc\u00f2 Piper, ma quest'ultimo ottenne la meglio sull'avversario, cercando di eliminarlo fino a quando Savage salv\u00f2 nuovamente DiBiase. Dusty Rhodes entr\u00f2 con il n\u00ba10 e colp\u00ec Savage con delle bionic elbow. Savage cerc\u00f2 di scaricare Rhodes oltre la terza corda ma egli resistette all'attacco ed elimin\u00f2 Randy gettandolo oltre la terza corda. Ci fu una svolta quando entr\u00f2 l'11\u00ba partecipante, uno dei WWF Tag Team Champions Colossal Connection, Andr\u00e9 the Giant. Warlord attacc\u00f2 Andr\u00e9, ma fu immediatamente gettato oltre la terza corda, venendo di conseguenza eliminato.\nPiper e Rhodes attaccarono Andr\u00e9, mentre Brown e DiBiase cercarono di eliminare Hart. The Red Rooster entr\u00f2 con il n\u00ba12 e cominci\u00f2 ad attaccare Rhodes. Nel frattempo, Brown cerc\u00f2 di eliminare Piper, ma fu buttato fuori. Questo fece innervosire il lottatore di colore. Anche se era stato eliminato, torn\u00f2 sul ring e scaric\u00f2 Piper oltre la terza corda. Ax, uno dei membri dei Demolition entr\u00f2 con il n\u00ba13, mentre Andr\u00e9 elimin\u00f2 Rooster. Ax attacc\u00f2 Andr\u00e9 mentre Hart e Rodhes collaborarono per eliminare DiBiase. Andr\u00e9 era in difficolt\u00e0, soprattutto dopo Ax e Rodhes lo imprigionarono tra le corde. Il tag team partner di Andr\u00e9, Haku entr\u00f2 con il n\u00ba14 e salv\u00f2 Andr\u00e9 dall'eliminazione. Rhodes attacc\u00f2 Haku mentre, con il n\u00ba 15, entr\u00f2 il partner di Ax, Smash, che corse in aiuto del compagno. Ci\u00f2 port\u00f2 ad uno scontro tra i Demolition e i Colossal Connection. Uno dei membri dei The Twin Towers, Akeem entr\u00f2 con il n\u00ba16, mentre Rodhes elimin\u00f2 Bret. I Demolition attaccarono Haku con un double shoulder block, poi eliminarono Andr\u00e8. Eliminarono Haku, ma Andr\u00e9 lo prese dal pavimento e lo rimand\u00f2 nel ring. DiBiase, che fino ad allora era nel ring da circa 20 minuti, rischi\u00f2 di essere eliminato dai Demolition ma si liber\u00f2 grazie a Jimmy Snuka, che entr\u00f2 con il n\u00ba17.\nSnuka attacc\u00f2 Akeem e lo elimin\u00f2. Dino Bravo entr\u00f2 con il n\u00ba18. Bravo e Haku attaccarono Snuka, ma fu quest'ultimo ad avere momentaneamente la meglio. Il Canadian Earthquake entr\u00f2 con il n\u00ba19, eliminando Rodhes e successivamente Ax. L'altro membro dei Hart Foundation, Jim Neidhart, entr\u00f2 con il n\u00ba20 e affront\u00f2 Canadian, cercando di eliminarlo. Haku e Smash cercarono di aiutare Neidhart ad eliminare Earthquake, cosa non facile visto il suo peso (210\u00a0kg). DiBiase e Snuka intervennero per aiutare l'eliminazione. Infine, questi cinque uomini eliminarono Terremoto. Il WWF Intercontinental Champion Ultimate Warrior entr\u00f2 con il n\u00ba21 e cominci\u00f2 a dominare il match. Subito dopo l'entrata, Guerrero elimin\u00f2 Bravo e mise KO tutti gli altri. Rick Martel entr\u00f2 con il n\u00ba22, mostrando il suo atteggiamento narcisistico. Haku elimin\u00f2 Smash dal match. Neidhart cerc\u00f2 di eliminare Martel, ma senza successo. Tito Santana entr\u00f2 con il n\u00ba23 e attacc\u00f2 immediatamente Martel. Santana cerc\u00f2 di eliminare Martel ma egli lo attacc\u00f2 con una Eye rake. Haku fu colpito da una clothesline da Warrior mentre DiBiase attacc\u00f2 Snuka con una piledriver. The Honky Tonk Man entr\u00f2 con il n\u00ba24. Martel elimin\u00f2 Neidhart con l'aiuto di Warrior e DiBiase. Warrior invert\u00ec un Irish Whip da DiBiase e l'attacc\u00f2 con una Clothesline oltre la terza corda. DiBiase super\u00f2 il record di longevit\u00e0 di Mr. Perfect nel Royal Rumble match con 44:47.\nIl WWF Champion Hulk Hogan entr\u00f2 con il n\u00ba25. Subito dopo l'entrata, Hogan elimin\u00f2 Snuka e poi Haku. Santana cerc\u00f2 di eliminare Martel ma Warrior fece inciampare Tito e lo elimin\u00f2. Honky attacc\u00f2 Hogan, ma fu inutile, visto che fu Hogan ad eliminarlo. L'altro membro dei The Rockers, Shawn Michaels entr\u00f2 con il n\u00ba26. Michaels fu immediatamente eliminato da Warrior, che poco dopo elimin\u00f2 Martel. A quel punto si scontarono il WWF Champion e l'IC Champion. Dopo essersi fissati a vicenda per un po', entrambi cominciarono a colpirsi a vicenda, a rimbalzare sulla corda e schiantarsi l'un l'altro, ma nessuno dei due ebbe un vantaggio concreto. Poi, dopo una criss-cross, Hogan sbagli\u00f2 una clothesline e si colpirono con una clothesline nello stesso istante. The Barbarian entr\u00f2 con il n\u00ba27 e attacc\u00f2 Hogan con un big boot. Rick Rude entr\u00f2 con il n\u00ba28. Barbarian e Rude cercarono di eliminare Hogan, ma Ultimate salv\u00f2 il Campione WWF dall'eliminazione. Poi Hogan, Barbarian e Rick eliminarono Ultimate con una clothesline. Ultimate poi torn\u00f2 sul ring e attacc\u00f2 sia Barbarian che Rude prima di dirigersi verso gli spogliatoi. Hercules entr\u00f2 n\u00ba29 e in coppia con Hogan attacc\u00f2 Barbarian e Rude. L'ultimo partecipante, Mr. Perfect, entr\u00f2, e attacc\u00f2 immediatamente Hogan.\nA questo punto, Hogan, Rude, Barbarian, Hercules e Perfect erano gli ultimi 5 partecipanti. Nel frattempo, Barbarian e Rude cominciarono a discutere. Hercules ne approfitt\u00f2 ed elimin\u00f2 Barbarian. Questo rese Hogan, Rude, Hercules e Perfect gli ultimi 4 partecipanti. Hercules fu eliminato da Rude. A questo punti i lottatori ancora in gara erano 3: Rude, Hogan e Perfect. Rick e Perfect attaccarono Hogan. Poi Rude tent\u00f2 di eseguire una Rude forearm, ma Hogan si abbass\u00f2 e Perfect fu mandato a bordo ring. Mentre Hogan stava eseguendo una compilation di Irish Whip, Perfect abbass\u00f2 accidentalmente le corde, e Rick cadde fuori dal ring, venendo di conseguenza eliminato. Dopo una breve discussione tra Rude e Perfect, il primo se ne and\u00f2 nello spogliatoio. A questo punto i lottatori ancora in gara erano 2: Hogan e Perfect. Hulk riport\u00f2 Perfect dentro al ring (Mr. era ancora nel bordo ring), ma ricevette una clothesline dall'avversario. Perfect colp\u00ec Hogan con una Perfect-Plex ma egli gett\u00f2 Perfect nel bordo ring. Hogan connesse con delle clothesline e gett\u00f2 Perfect fuori dal quadrato, vincendo quindi il 1990 Royal Rumble match.\nConseguenze.\nMolti degli eventi targati Royal Rumble furono utilizzati per costruire interesse per WrestleMania VI, il prossimo grande Supercard della WWF. Uno dei match che guadagn\u00f2 molto interesse fu quello tra il WWF Champion Hulk Hogan e il WWF Intercontinental Champion Ultimate Warrior; i due firmarono un contratto per disputare un match a WrestleMania VI, che si tenne presso il Toronto Skydome. Il vincitore avrebbe portato a casa anche il titolo dell'avversaria. Prima di allora, Hogan si concentr\u00f2 sul suo feud con Mr. Perfect, mentre Warrior difese il suo titolo intercontinentale contro Dino Bravo, dove Hogan comparve spesso per evitare che Earthquake fosse nell'angolo di Bravo per aiutarlo.\nI WWF Tag Team Champions Colossal Connection (Andr\u00e9 the Giant e Haku) continuarono a difendere i loro titoli, soprattutto contro i Demolition (Ax and Smash), il tag team che sconfissero vincendo i titoli; ma anche contro la Hart Foundation e i Rockers. Durante questo periodo, cominciarono a crearsi dei piccoli problemi nel Colossal. L'ultimo re-match si disput\u00f2 a WrestleMania VI.\nA seguito del confronto tra Dusty Rhodes e Sapphire, e Randy Savage e Sensational Sherri durante \"The Brother Love Show\", fu siglato un tag team match.\nLo scontra tra Roddy Piper Bad News Brown nel Royal Rumble match port\u00f2 ad un incontro one-to-one tra i due a WrestleMania VI, che provoc\u00f2 un doppio count-out. La Royal Rumble fu l'ultimo evento in pay-per-view in cui Big Boss Man gareggi\u00f2 come un heel; poco dopo la Royal Rumble, Bossman rifiut\u00f2 di assistere Ted DiBiase nel suo feud con Jake Roberts, licenzi\u00f2 Slick come suo manager e divenne un grande alleato di Hogan.\nQuesto fu l'ultimo evento in pay-per-view commentato da Tony Schiavone, infatti lasci\u00f2 la WWF poco dopo l'evento; lavor\u00f2 nella World Championship Wrestling, che divent\u00f2 la principale rivale della WWF nel corso del 1990, fino alla sua scomparsa nel 2001. Poi debutt\u00f2 nella Total Nonstop Action Wrestling nel 2003, ma abbandon\u00f2 la federazione dopo poco tempo, prima di lasciare del tutto lo sport.\nRoyal Rumble match.\nL'intervallo di tempo tra l'entrata di un wrestler e il successivo era di 2 minuti."}
{"id": "3391577", "revid": "767487", "url": "https://it.wikipedia.org/wiki?curid=3391577", "title": "Ernst Kuzorra", "text": "Carriera.\nErnst Kuzorra nacque da Karl Kuzorra originario della Prussia Orientale e da sua moglie Bertha nella citt\u00e0 di Gelsenkirchen dove suo padre era un minatore. Nello Schalke 04 gioc\u00f2 assieme al cognato Fritz Szepan, vincendo sei campionati tedeschi (1934, 1935, 1937, 1939, 1940, 1942), una Coppa di Germania (1937) e quattro Westdeutsche Fussball Meisterschaft (1929, 1930, 1932, 1933). Pur continuando a giocare nello Schalke ebbe occasione anche di allenare per breve tempo il Borussia Dortumund.\nGioc\u00f2 poco in Nazionale a causa dei dissapori di natura personale che lo opponevano al ct Otto Nerz."}
{"id": "3391579", "revid": "599013", "url": "https://it.wikipedia.org/wiki?curid=3391579", "title": "Andreas Reinke", "text": "Carriera.\nNato in Germania Est, inizia a giocare con la Dynamo Schwerin, che arriva in finale di Coppa della Germania Est 1989-1990.\nIn seguito passa all' che lo fa giocare nella \"formazione B\" per tre stagioni (intervallate da una presenza con la prima squadra in Bundesliga).\nNel 1993 passa al St. Pauli dove gioca una stagione in Zweite Bundesliga.\nNel 1994 approda al Kaiserslautern, dove al primo anno conquista la Coppa di Germania patendo anche la retrocessione dalla Bundesliga. L'anno seguente fa parte della formazione che vince la Zweite Bundesliga e poi nel 1998 \u00e8 tra i titolari nel gruppo che, da neopromosso, vince la Bundesliga.\nRimane al Kaiserslautern fino al 2000, poi tenta un'esperienza in Grecia con l'Iraklis (dove rimane una stagione) ed una in Spagna al Real Murcia (due stagioni, nelle quali segna anche un gol su rigore e vince la Segunda Divisi\u00f3n oltre a conquistare individualmente il Trofeo Zamora come miglior portiere di Seconda Divisione).\nNel 2003 torna in Germania al , dove al primo anno conquista l'accoppiata Coppa di Germania-Bundesliga e poi rimane fino al 2007, quando chiude la carriera."}
{"id": "3391582", "revid": "599013", "url": "https://it.wikipedia.org/wiki?curid=3391582", "title": "Adolf J\u00e4ger", "text": "Si dice - senza fonti verificabili - che in carriera abbia segnato oltre 2000 reti in circa 700 incontri.\nCarriera.\nFu la stella del calcio tedesco nel periodo precedente alla prima guerra mondiale. Segn\u00f2 11 reti in 18 partite con la nazionale tedesca, con la quale prese parte anche alle Olimpiadi di (un gol nell'unico incontro in cui scese in campo).\nMor\u00ec nel 1944 a soli 55 anni a causa di un bombardamento."}
{"id": "3391583", "revid": "1516566", "url": "https://it.wikipedia.org/wiki?curid=3391583", "title": "Harald S\u00e6ther", "text": " \n\u00c8 membro della Norwegian Society of Composers e del New Music Composers Group (NMK), di cui \u00e8 stato presidente dal 2009 al 2011.\nBiografia.\nFormazione.\nS\u00e6ther inizi\u00f2 la sua carriera negli anni sessanta come musicista autodidatta. I suoi strumenti erano essenzialmente la chitarra e il basso elettrico. Nel 1963, con altri tre musicisti fond\u00f2 un gruppo rock and roll a Oppdal, Norvegia, \"The Spiritual Man Group\". Il gruppo si sciolse nel 1966 e nel 1967\u00a0\u2013 con altri quattro musicisti - Saether form\u00f2 la hard rock band \"Hapax Legomenon\" che si sciolse nell'estate del 1970.\nDal 1971 al 1974 studi\u00f2 musica al \"Veitvet Music Conservatory\" di Oslo. Il suo strumento principale era il violino. Continu\u00f2 gli studi al \"Trondheim Conservatory of Music\" di Trondheim, fino a diplomarsi come musicista e insegnante di musica nella primavera del 1977.\nCarriera.\nNel 2001, in seguito a un grave incidente d'auto, fu costretto a interrompere l'attivit\u00e0 di musicista e insegnante di musica, esercitata per 25 anni. Si iscrisse allora alla Grieg Academy di Bergen, dove ottenne il master degree (MA) in composizione nel 2008, avendo come supervisore Morten Eide Pedersen.\nLe composizioni di S\u00e6ther sono state eseguite da Oslo Sinfonietta e Oslo Soloists Ensemble a Oslo, da FMKV (Military Brass Band Orchestra) e Grieg Academy Sinfonietta a Bergen, da Trondheim Sinfonietta a Trondheim, da Kristiansund Symphony a Kristiansund e da molti piccoli gruppi e ensemble a Oslo, Bergen, Stavanger e Kristiansund. Sue opere sono state eseguite nel 2008 all'ULTIMA Oslo Contemporary Music Festival, e in occasione del trentesimo anniversario del New Music Composers' Group; nel 2010, al Numusic Festival di Stavanger; nel 2011, al Borealis Festival di Bergen. \nS\u00e6ther \u00e8 un compositore free-lance a tempo pieno, le cui opere sono depositate al MIC (Music Information Centre in Norway)."}
{"id": "3391587", "revid": "1652635", "url": "https://it.wikipedia.org/wiki?curid=3391587", "title": "Schianno", "text": " \nSchianno \u00e8 una frazione parte del territorio comunale di Gazzada Schianno in provincia di Varese: si trova ad est del centro abitato, verso Lozza. Costitu\u00ec un comune autonomo fino al 1927.\nStoria.\nSchianno \u00e8 citato per la prima volta in un documento del 852 proveniente dal Monastero di Sant\u2019Ambrogio di Milano e poi indicato come \u201cSgiano\u201d negli statuti delle strade e delle acque del contado di Milano nel 1346. Schianno fu poi compreso nel feudo della Fraccia superiore di Varese prima dei Girami (1538), poi dei Visconti (1538), feudo donato nel 1647 ai Visconti Borromeo ed infine ereditato nel 1750 dai Visconti Borromeo Arese . Registrato agli atti del 1751 come un borgo di 300 abitanti, nel 1786 Schianno entr\u00f2 per un quinquennio a far parte nella Provincia di Gallarate poi divenuta Provincia di Varese. Alla proclamazione del Regno d'Italia napoleonico nel 1805 risultava avere 364 abitanti. Nel 1809 il municipio fu soppresso a seguito del decreto 4 novembre 1809 b), che lo aggreg\u00f2 all'allora comune di Bizzozero tornando in seguito autonomo nel 1816 con il Regno Lombardo-Veneto, al ritorno degli austriaci. L'abitato crebbe poi discretamente, tanto che nel 1853 risult\u00f2 abitato da 589 anime, salite a 646 nel 1871, con un andamento positivo che continu\u00f2 in tutta la seconda met\u00e0 del XIX secolo, tanto che nel 1921 si registrarono 987 residenti. Nonostante ci\u00f2, per\u00f2, nel 1927 il fascismo decise la definitiva soppressione del comune, unendolo a Gazzada, nel nuovo comune di Gazzada Schianno "}
{"id": "3391591", "revid": "599013", "url": "https://it.wikipedia.org/wiki?curid=3391591", "title": "Francisco Fern\u00e1ndez Rodr\u00edguez", "text": "Carriera.\nGioc\u00f2 nella Liga con Siviglia e Barcellona, club con il quale conquist\u00f2 il campionato nel 1973, la Coppa delle Fiere nel 1966 e nel 1971 e la Copa del Rey nel 1968 e nel 1971. Fece parte della Nazionale spagnola che prese parte al Mondiale 1966 in Inghilterra."}
{"id": "3391593", "revid": "287204", "url": "https://it.wikipedia.org/wiki?curid=3391593", "title": "Francisco Fernandez Rodriguez", "text": ""}
{"id": "3391594", "revid": "39086832", "url": "https://it.wikipedia.org/wiki?curid=3391594", "title": "Francisco Gallego", "text": ""}
{"id": "3391595", "revid": "1869172", "url": "https://it.wikipedia.org/wiki?curid=3391595", "title": "Cindy Nell", "text": " In seguito la Nell ha rappresentato il Sudafrica a Miss Universo 2003, dove \u00e8 riuscita a classificarsi al terzo posto, dietro soltanto alla venezuelana Mari\u00e1ngel Ruiz ed alla dominicana Amelia Vega, vincitrice del concorso. Nel corso dello stesso anno prender\u00e0 parte anche a Miss Mondo 2003, ma non riuscir\u00e0 a piazzarsi\nDopo le esperienze nei concorsi di bellezza, Cindy Nell ha intrapreso la carriera di modella, comparendo sulle copertine id riviste come \"FHM\", \"Huisgenoot\" e \"Finesse\" e di conduttrice televisiva. La Nell ha infatti condotto la trasmissione \"Pasella\" su Lifestyle e \"Miss Sudafrica 2002\"su SABC. Ha inoltre partecipato come concorrente a \"Survivor Santa Carolina\", edizione sudafricana di \"Survivor\".\nCindy Nell, fra le sue altre attivit\u00e0, ha fondato nel 2002 l'agenzia di moda C.N. Excellence Promotion, mentre nel 2009 ha scritto il manuale \"The Model and Pageant Guide\"."}
{"id": "3391599", "revid": "254059", "url": "https://it.wikipedia.org/wiki?curid=3391599", "title": "Nicol\u00f2 Lodron", "text": "Negli ultimi anni del Cinquecento Nicol\u00f2 fece costruire il Palazzo Lodron di Nogaredo, bell'esempio di palazzo fortificato, che divenne la sua principale residenza. Nicol\u00f2 fu comandante militare nell'esercito imperiale austriaco.\nStoria.\nNicol\u00f2 spos\u00f2 Dorothea von Welsperg e da lei ebbe i figli Paris, il futuro arcivescovo di Salisburgo, Cristoforo, Susanna, Margherita Beatrice e Caterina. Rimasto vedovo si rispos\u00f2 nel 1620, all'et\u00e0 di 71 anni, con la giovane Giovanna Wolkestein che lasci\u00f2 vedova l'anno successivo. Il figlio Paride, vescovo di Salisburgo dal 1619, convinse la matrigna ad entrare in un convento nel salisburghese dove divenne Badessa.\nParide per onorare i suoi genitori fece costruire nella chiesa di Santa Maria Assunta di Villa Lagarina la Cappella di S. Ruperto.\nNel 1615, alla morte di don Antonio Lodron, ultimo dei Lodron detti di Castellano, Nicol\u00f2 eredit\u00f2 il feudo e il Castello di Castellano. Sorsero dei contrasti con i cugini Alfonso e Massimiliano, figli di suo zio Gasparo Lodron con i quali divideva la propriet\u00e0 di Castelnuovo e cos\u00ec si accordarono: a Nicol\u00f2 andava il Feudo di Castellano pi\u00f9 un compenso, mentre i fratelli Alfonso e Massimiliano si tenevano in toto Castelnuovo. Nicol\u00f2 mantenne la propriet\u00e0 del palazzo di Nogaredo che era all'interno del territorio di Castelnuovo. Nel 1647 mor\u00ec Alfonso Lodron di Castelnuovo e Paride arcivescovo di Salisburgo con il fratello Cristoforo Signori di Castellano ebbero la propriet\u00e0 di Castelnuovo, propriet\u00e0 in parte gi\u00e0 del loro padre, e dove Paride era nato nel 1586. I due Feudi lagarini di Castelnuovo e di Castellano sono di una stessa propriet\u00e0 e la sede amministrativa diventa il Palazzo Lodron di Nogaredo.\nNel 1618 Nicol\u00f2 fece approvare il nuovo regolamento per la Regola di Castellano. il regolamento si componeva di 34 articoli e fu sottoscritto dai capifamiglia di Castellano. Nel 1619 il conte fece costruire la strada tra Pedersano e Castellano per migliorare l'accesso al borgo di Castellano; prima vi si accedeva dalla pi\u00f9 scomoda strada nella valle di Cavazil.\nLa cappa dell'elegante caminetto della \"Sala Granda\" del Castello di Castellano aveva in affresco lo stemma di Nicol\u00f2 Lodron e di Dorothea von Welsperg e di Giovanna Wolkestein, le sue due mogli. Nel 1924, poco prima di vendere il castello, i Lodron, per recuperare gli elementi lapidei del caminetto, distrussero la cappa e con essa gli affreschi.\nNicol\u00f2 e ancor pi\u00f9 il suo famoso figlio Paride Lodron fecero molti lavori al Castello di Castellano a loro \u00e8 attribuito parte del ciclo di affreschi della \"Sala Granda\" e altre pitture, il portale seicentesco verso la piazza del Barc e il tetto in rame su palazzo e mastio (unico castello in zona) sostituiti poi nel corso dell'800. Il prof. C. Adami che pi\u00f9 volte visit\u00f2 l'antico maniero scrisse nel 1928: \"Perdoniamo Nicol\u00f2 Lodron (1549+1621) e ancor di pi\u00f9 il suo illustre figliolo Paris (1586 +1653) arcivescovo di Salisburgo di aver deturpato il Castello di Castellano coprendo con nuovi affreschi altri molto vecchi e di pi\u00f9 pregevole fattura perch\u00e9 ci hanno lasciato la bellissima chiesa di Villa Lagarina uno dei pi\u00f9 bei esempi di Barocco in Trentino\"."}
{"id": "3391607", "revid": "729019", "url": "https://it.wikipedia.org/wiki?curid=3391607", "title": "BNP Paribas Open 2011 - Doppio maschile", "text": "Il doppio maschile del BNP Paribas Open 2011 \u00e8 stato un torneo di tennis facente parte dell'ATP World Tour 2011.\nI detentori del titolo erano Marc L\u00f3pez e Rafael Nadal ma sono stati sconfitti in semifinale da Roger Federer e Stanislas Wawrinka. La coppia svizzera ha poi perso in finale contro Aleksandr Dolgopolov e Xavier Malisse con il punteggio di 6-4, 65-7, [10-7]."}
{"id": "3391612", "revid": "75433", "url": "https://it.wikipedia.org/wiki?curid=3391612", "title": "Festa dell'Unit\u00e0 d'Italia", "text": ""}
{"id": "3391615", "revid": "729019", "url": "https://it.wikipedia.org/wiki?curid=3391615", "title": "Strada statale 604 di Alberobello", "text": "La ex strada statale 604 di Alberobello (SS 604), ora \"strada provinciale 239 di Alberobello (SP 239)\", \u00e8 una strada provinciale italiana, appartenente alla provincia di Bari.\nPercorso.\nHa origine dalla strada statale 100 di Gioia del Colle all'altezza dello svincolo di \"Gioia del Colle centro\", e assume subito l'orientamento ovest-est che la caratterizza per tutto il suo percorso. All'altezza del comune di Noci, evita l'attraversamento del centro abitato in variante, presentando un tratto in comune con la ex strada statale 377 delle Grotte. L'arteria prosegue quindi fino ad Alberobello, anch'essa evitata in variante, innestandosi sulla strada statale 172 dei Trulli.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 23 settembre 1969 che viene elevata a rango di statale con i seguenti capisaldi d'itinerario: \"innesto strada statale n. 100 a Gioia del Colle - Noci - innesto strada statale n. 172 ad Alberobello\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Bari."}
{"id": "3391633", "revid": "339392", "url": "https://it.wikipedia.org/wiki?curid=3391633", "title": "Color avio", "text": ""}
{"id": "3391634", "revid": "765341", "url": "https://it.wikipedia.org/wiki?curid=3391634", "title": "Serie A-1 2010-2011 (pallacanestro in carrozzina)", "text": "La Serie A-1 \u00e8 la 34\u00aa edizione del massimo campionato italiano di pallacanestro in carrozzina.\nRegolamento.\nFormula.\nLe 10 squadre iscritte si incontrano con gare di andata e ritorno. Le squadre classificate nei primi quattro posti effettuano i Play-Off articolati in semifinali e finali. Le squadre posizionate all'8\u00ba e 9\u00ba posto disputano i Play-Out Serie A/1. L'ultima retrocede in Serie A2.\nLe squadre partecipanti.\nLe squadre che partecipano alla stagione 2010/2011 sono:\nStagione regolare.\nClassifica.\n\"Aggiornata al 5 marzo 2011\""}
{"id": "3391635", "revid": "1528507", "url": "https://it.wikipedia.org/wiki?curid=3391635", "title": "Rockstar (drink)", "text": " Rockstar (stilizzato ROCKST\u2605R) \u00e8 una bevanda energetica lanciato sul mercato nel 2001..\nQuote di mercato.\nNel 2008, detenendo il 14% del mercato statunitense, Rockstar \u00e8 il marchio di bevande energetiche pi\u00f9 venduto.. Nel 2018 risulta quarta per vendite, dietro a Red Bull, Monster e NOS."}
{"id": "3391636", "revid": "104458", "url": "https://it.wikipedia.org/wiki?curid=3391636", "title": "Sergei Tshepikov", "text": ""}
{"id": "3391648", "revid": "6923", "url": "https://it.wikipedia.org/wiki?curid=3391648", "title": "Honda VT 750 Shadow", "text": ""}
{"id": "3391658", "revid": "1442080", "url": "https://it.wikipedia.org/wiki?curid=3391658", "title": "Pio Speranza Mazzoni", "text": " \nBiografia.\nStudente nel Collegio medico di Napoli, fu coinvolto nei moti del 15 maggio 1848, per i quali venne prima incarcerato a Napoli e quindi confinato a Notaresco, dove venne di nuovo imprigionato dalla Polizia. Pur non essendo stato condannato, and\u00f2 esule ricorrendo ad un passaporto falso, imbarcandosi su una fregata francese che da Napoli lo trasport\u00f2 in Algeria, quindi in Spagna, infine a Genova, dove incontr\u00f2 il patrigno Ciro Romualdi, medico conterraneo del Mazzoni, anch'egli esule.\nDopo aver ottenuto una condotta medica a Poggio San Vittorino, allo scoppio della guerra di Crimea si arruol\u00f2 come medico nell'esercito turco, raggiungendo il grado di Colonnello-medico; fu anche insignito dal Sultano della decorazione di cavaliere. Al termine della guerra segu\u00ec un pasci\u00e0, come medico personale, nei suoi viaggi in Asia ed Africa.\nRientrato in Italia in occasione dei moti del 1860 fiancheggi\u00f2 i fermenti rivoluzionari e gli obiettivi di Garibaldi organizzando a Napoli l'associazione giovanile fra studenti abruzzesi, assumendone la presidenza, e in quella veste dando incarico all'avvocato aquilano Pietro Marrelli fervente patriota, di reperire fondi per soccorrere gli insorti polacchi e sostenere la partecipazione degli abruzzesi alla spedizione dei Mille.\nNella citt\u00e0 partenopea diresse il primo sifilocomio, ma dovette dimettersi dopo i fatti di Aspromonte del 1862 ai quali prese parte in qualit\u00e0 di membro del Comitato d'azione. Sempre nel \u201862 aveva fondato in Napoli una Loggia massonica mentre l'attivit\u00e0 a sostegno dei moti rivoluzionari prosegu\u00ec negli anni successivi come testimonia una lettera dell'aprile del 1863 a lui indirizzata da Giuseppe Mazzini per la quale fu indagato dalla polizia. e il colpo di mano organizzato assieme al deputato e patriota Stefano Romeo per far penetrare in territorio pontificio \"30 uomini, tra cui un numero di guardie municipali di Napoli, nate Romani. Le reclute attraversarono nella notte del 20 aprile (1863), la frontiera romana nella zona di Ceprano ...\" ma non riuscirono nel loro scopo di intercettare e catturare Tristany (Rafael Tristany de Barrera), l'ufficiale spagnolo, datosi alla macchia in territorio pontificio e al quale Francesco II aveva dato l'incarico di rendere pi\u00f9 efficaci le azioni della guerriglia, gi\u00e0 in atto, contro i piemontesi.\nAl ritorno a Teramo s'impieg\u00f2 come cassiere nella Banca Nazionale e fu vice presidente della Camera di commercio. Segu\u00ec anche l'impegno nella politica come componente dell'amministrazione comunale di Penne e del Consiglio provinciale.\nLa lunga permanenza all'estero gli valse il soprannome di \"Turchetto\", con il quale viene ricordato.\nFra gli interessi in ambito scientifico ebbe rilevanza lo studio della gelsibachicoltura con la pubblicazione di un opuscolo sulla sericoltura volto a diffondere, per la prima volta in Abruzzo, \u201cdurante la pebrina, la terribile malattia del baco da seta\u201d, la conoscenza del sistema di riproduzione cellulare di Pasteur: a lui si devono infatti l'introduzione in Abruzzo delle tecniche all'avanguardia per la coltura del baco da seta e per la prevenzione e cura delle malattie che fino ad allora ne avevano minato la produzione. Di questi studi, di cui si occuper\u00e0 fra il 1867 e il 1879, dar\u00e0 conto al primo congresso nazionale di bacologia e sericoltura tenutosi a Torino nel 1884 e in quelli di Varese e dell'Aquila nell' '86 e '89.\nSocio sin dal 1867 della Societ\u00e0 Geografica Italiana tenne diverse conferenze sull'agricoltura."}
{"id": "3391660", "revid": "339392", "url": "https://it.wikipedia.org/wiki?curid=3391660", "title": "International Federation of Netball Associations", "text": ""}
{"id": "3391662", "revid": "1161734", "url": "https://it.wikipedia.org/wiki?curid=3391662", "title": "Citt\u00e0 libera di Lubecca", "text": "La Citt\u00e0 Libera e Anseatica di Lubecca (in tedesco: \"Freie und Hansestadt L\u00fcbeck\") fu uno stato dell'area della Germania dal 1226 al 1937. La capitale era a Lubecca.\nStoria.\nCitt\u00e0 Libera dell'Impero e membro della Lega Anseatica.\nNel 1226 l'imperatore Federico II dichiar\u00f2 che alla citt\u00e0 di Lubecca era riconosciuto il titolo di Citt\u00e0 libera dell'Impero. Nel XIV secolo Lubecca divenne la \"Regina della Lega Anseatica\", distinguendosi per essere la pi\u00f9 grande e la pi\u00f9 potente delle citt\u00e0 che componevano questa organizzazione commerciale medioevale.\nNel 1359 Lubecca acquis\u00ec il territorio della signoria di M\u00f6lln dall'indebitato duca Alberto V di Sassonia-Bergedorf-M\u00f6lln, appartenente ad un ramo dei Sassonia-Lauenburg. La citt\u00e0 e il duca (con il consenso del fratello di quest'ultimo, il duca Eric) stipularono il prezzo di 9737,50 talleri di Lubecca, stabilendo ad ogni modo un diritto privilegiato di riscatto per il duca ed i suoi eredi. Lubecca consider\u00f2 questa acquisizione come cruciale; dal momento che M\u00f6lln era un punto importante per i commerci (specialmente del sale) tra il Brunswick e L\u00fcneburg e poi verso la Scandinavia.\nNel 1370 Lubecca inoltre acquist\u00f2 la signoria di Bergedorf, la Vierlande, met\u00e0 della foresta della Sassonia e Geesthacht dal duca Eric III, che era succeduto nel frattempo al fratello Alberto V. Questa acquisizione includeva anche gran parte delle vie essenziali al commercio tra Amburgo e Lubecca.\nLubecca ed Eric III inoltre stipularono che la citt\u00e0 avrebbe mantenuto il controllo di tutte queste aree sino a quando gli eredi del duca non sarebbero stati in grado di pagare il debito accumulato, che corrispondeva a 26.000 talleri.\nNel 1401 Eric III mor\u00ec senza eredi e venne succeduto dal suo cugino di secondo grado Eric IV di Sassonia-Ratzeburg-Lauenburg. In quello stesso anno Eric IV, supportato dai suoi figli Eric e Giovanni, cattur\u00f2 con la forza le aree concesse in pegno, senza alcun pagamento alla citt\u00e0 di Lubecca, la quale accondiscese con uno strappo alla regola.\nNel 1420 Eric V attacc\u00f2 il principe-elettore Federico I di Brandeburgo e Lubecca ottenne, assieme alla citt\u00e0 di Amburgo, di aiutare quest'ultimo contro l'invasore. Le armate di Lubecca aprirono un secondo fronte di guerra per riprendere la citt\u00e0 di Bergedorf, il castello di Riepenburg e le terre del fiume Essling. Questo forz\u00f2 Eric V a convenire alla pace di Perleberg il 23 agosto 1420, con la quale tutte le terre che egli e i suoi figli avevano conquistato con la forza vennero restituite alla citt\u00e0 di Lubecca.\nAltri conflitti per i privilegi di commercio misero in contrasto Lubecca e la Lega Anseatica contro la Danimarca, scontri che videro in un primo momento il predominio della citt\u00e0 anseatica, che poi dovette cedere di fronte al crescente potere danese. Lubecca ader\u00ec anche alla Lega di Smalcalda, ma ormai il suo potere era in declino e decise di rimanere neutrale nel corso della Guerra dei Trent'anni, anche se le devastazioni dei paesi circostanti e il peggioramento della loro attivit\u00e0 commerciale fecero s\u00ec che la Lega Anseatica e con essa Lubecca tracollassero, perdendo importanza. Con lo scioglimento della Lega Anseatica nel 1669, Lubecca rimase un porto del mar Baltico di discreta importanza.\nLa piena sovranit\u00e0 nel 1806.\nLubecca rimase una Libera Citt\u00e0 Imperiale sino alla mediatizzazione della Germania nel 1803 e divenne uno stato sovrano dopo la fine del Sacro Romano Impero nel 1806. Durante la guerra della quarta coalizione antifrancese contro Napoleone Bonaparte, le truppe del generale Bernadotte occuparono Lubecca, che si era dichiarata neutrale, dopo una battaglia sostenuta con il maresciallo prussiano Bl\u00fccher il 6 novembre 1806.\nLa prima annessione.\nCon il \"blocco continentale\" dell'era napoleonica, il commercio era in calo anche nell'Europa settentrionale e dal 1811 al 1813 formalmente Lubecca venne annessa come parte del Primo Impero francese.\nRistabilimento della sovranit\u00e0 di stato nel 1813.\nLubecca riusc\u00ec a riassumere il pieno controllo della propria area nel 1813. Il Congresso di Vienna del 1815 conferm\u00f2 l'indipendenza della citt\u00e0 di Lubecca e la rese uno dei 39 stati della Confederazione Germanica. Lubecca divenne parte della Confederazione Tedesca del Nord nel 1867. Negli anni successivi Lubecca vendette Bergedorf alla Citt\u00e0 libera di Amburgo. Nel 1871 Lubecca divenne un componente autonomo dell'Impero tedesco. Questo status si indebol\u00ec durante la Repubblica di Weimar. Nel 1933 nel corso del \"Gleichschaltung\", il senato ed il parlamento (\"B\u00fcrgerschaft\") vennero aboliti dal partito nazista anche se lo stato non venne mai abolito.\nLa seconda ed ultima annessione.\nNel 1937 venne approvato il Grande atto di Amburgo, con il quale la citt\u00e0 di Amburgo venne espansa a comprendere villaggi e citt\u00e0 che erano appartenuti alle province di Prussia e Schleswig-Holstein. Per compensare la Prussia delle sue perdite (e perch\u00e9 Hitler aveva un personale spregio per Lubecca, in quanto nel 1932 essa si era rifiutata di appoggiarlo), l'antico stato di Lubecca venne incorporato nel territorio dello Schleswig-Holstein.\nLubecca venne occupata dall'esercito alleato britannico negli ultimi giorni della Seconda guerra mondiale. L'armata sovietica, successivamente, occup\u00f2 il territorio a est della citt\u00e0, secondo un accordo con le forze alleate. La Prussia venne dissolta e la ex citt\u00e0-stato di Lubecca continu\u00f2 a far parte dello Schleswig-Holstein, mentre alle citt\u00e0-stato di Amburgo e Brema vennero restituiti i poteri precedenti."}
{"id": "3391664", "revid": "144796", "url": "https://it.wikipedia.org/wiki?curid=3391664", "title": "Provincia di Schleswig-Holstein", "text": ""}
{"id": "3391665", "revid": "47767", "url": "https://it.wikipedia.org/wiki?curid=3391665", "title": "Guerra delle Sabbie Mutevoli", "text": ""}
{"id": "3391670", "revid": "144796", "url": "https://it.wikipedia.org/wiki?curid=3391670", "title": "Confederazione Germanica del Nord", "text": ""}
{"id": "3391673", "revid": "339392", "url": "https://it.wikipedia.org/wiki?curid=3391673", "title": "Libera Citt\u00e0 Imperiale", "text": ""}
{"id": "3391680", "revid": "767487", "url": "https://it.wikipedia.org/wiki?curid=3391680", "title": "Pablo Camacho", "text": "Carriera.\nClub.\nDurante la sua carriera ha giocato principalmente con il Caracas, squadra in cui ha debuttato nel 2007.\nNazionale.\nConta varie presenze con la Nazionale venezuelana."}
{"id": "3391681", "revid": "124123", "url": "https://it.wikipedia.org/wiki?curid=3391681", "title": "Sanja Papi\u0107", "text": " \nBiografia.\nFu eletta Miss Serbia e Montenegro 2002; in seguito la modella ha rappresentato Serbia e Montenegro in occasione di Miss Universo 2003, che si \u00e8 tenuto il 3 giugno 2003 a Panama. Alla fine del concorso Sanja Papi\u0107 si \u00e8 classificata al quarto posto del concorso. Ha inoltre partecipato a Miss Europa 2003 a Parigi, ottenendo la terza posizione.\nA novembre 2003, la modella si \u00e8 trasferita a New York, in seguito ad un contratto con Roberto Cavalli. \u00c8 inoltre stata testimonial per l'azienda di orologeria Omega (insieme a Michael Schumacher, Anna Kurnikova e Cindy Crawford), e del t\u00e8 freddo prodotto dall'azienda Apatinska Pivara."}
{"id": "3391683", "revid": "882198", "url": "https://it.wikipedia.org/wiki?curid=3391683", "title": "Exatron Stringy Floppy", "text": "L'Exatron Stringy Floppy (ESF) \u00e8 un lettore di nastri magnetici continui prodotto da Exatron sul finire degli anni settanta per diversi computer. Il sistema aveva alcune particolarit\u00e0 rispetto ai comuni lettori di nastro utilizzati in altri sistemi: utilizzava cassette di ridotte dimensioni, il nastro al loro interno girava ciclicamente (non richiedeva di essere riavvolto o mandato avanti) e la velocit\u00e0 di lettura dei dati era molto pi\u00f9 elevata di quella degli altri sistemi.\nIl sistema fu mostrato per la prima volta nel 1978 al West Coast Computer Faire, dove debutt\u00f2 la versione per i computer basati sul bus S-100. Nel 1979 fu presentata la versione dedicata al TRS-80 Model I di Tandy/Radio Shack. Il sistema, composto da un'unit\u00e0 esterna, il software di gestione e le cassettine, fu offerto a 299,50$, risultando molto pi\u00f9 conveniente rispetto alle unit\u00e0 a dischi perch\u00e9 non richiedeva nessuna interfaccia aggiuntiva.\nI nastri contenuti nelle cassettine erano larghi solo 4,8\u00a0mm ed avevano una lunghezza variabile da 1,5 a 22,5 metri. La lunghezza influiva sulla capacit\u00e0: un nastro da 1,6 metri poteva contenere circa 4 kB di dati, mentre quello pi\u00f9 lungo da 22,5 metri fino a 64 kB. L'unit\u00e0 era molto veloce: il controller, sviluppato da Li-Chen Wang e basato sulla codifica Manchester, trasferiva i dati a 7.200 bit al secondo, un tempo 14 volte pi\u00f9 veloce rispetto a quello del riproduttore di cassette fornito di serie con il TRS-80. Grazie a questa velocit\u00e0, un programma da 16 kB era caricato in soli 24 secondi.\nL'installazione sul TRS-80 non richiedeva interfacce esterne: bastava collegare lo Stringy Floppy al computer e caricare il software di gestione in una porzione di memoria non utilizzata di circa 2 kB presente dopo la ROM che conteneva il codice dell'interprete BASIC del computer, il \"Level I BASIC\" derivato dal Palo Alto Tiny BASIC scritto dallo stesso Li-Chen Wang. I modelli successivi del TRS-80, con BASIC differenti e pi\u00f9 ingombranti, non avevano tale spazio vuoto per cui le routine di gestione dell'unit\u00e0, cresciute a 4 kB, venivano caricate nella parte alta della memoria del sistema. Le routine erano accessibili dal BASIC antecedendo il prefisso \"@\" al comando da eseguire sullo Stringy Floppy: cos\u00ec codice_1 caricava un programma in memoria e codice_2 lo registrava sulla cassettina.\nAgli inizi degli anni ottanta lo Stringy Floppy fu offerto anche per il Commodore VIC-20 e il Commodore 64 mentre sul numero di aprile del 1983 di \"Creative Computing\" veniva presentato per il TI Compact Computer 40 un sistema simile all'Exatron Stringy Floppy a 139$."}
{"id": "3391687", "revid": "1543377", "url": "https://it.wikipedia.org/wiki?curid=3391687", "title": "Atto della Grande Amburgo", "text": "L'Atto della Grande Amburgo (in tedesco: \"Gro\u00df-Hamburg-Gesetz\") fu un provvedimento del governo tedesco approvato il 26 gennaio 1937 col quale si organizzava uno scambio di territori tra la citt\u00e0 Amburgo ed il Libero Stato di Prussia. Esso entr\u00f2 in vigore il 1\u00ba aprile 1937. Il suo titolo completo in tedesco era \"Gesetz \u00fcber Gro\u00df-Hamburg und andere Gebietsbereinigungen\" (\"Leggi riguardanti la grande Amburgo e gli altri riaggiunstamenti territoriali\").\nLa \"Grande Amburgo\".\nAmburgo perse molte delle proprie exclaves, tra cui Geesthacht e Cuxhaven. In cambio, essa pretese di essere allargata annettendo molte citt\u00e0 prussiane come Altona, Wandsbek, e Harburg-Wilhelmsburg oltre a un discreto numero di villaggi.\nUn simbolico ma importante cambiamento venne attuato riguardo alla denominazione ufficiale della citt\u00e0 di Amburgo che pass\u00f2 da \"Libera Citt\u00e0 Anseatica di Amburgo\" a \"Citt\u00e0 Anseatica di Amburgo\", che la slegava ormai dal vecchio ordinamento impostole dal Sacro Romano Impero, caduto da oltre un secolo.\nLa situazione in Prussia.\nOltre ai regolamenti per Amburgo, la nuova legge un\u00ec la Citt\u00e0 libera di Lubecca alla Prussia, mentre altri piccoli villaggi vennero inclusi nello stato di Meclemburgo. Adolf Hitler, che aveva un particolare risentimento verso Lubecca che non lo aveva appoggiato alla sua ascesa, aggiunse la citt\u00e0 ai domini prussiani per compensare la Prussia delle perdite fatte a favore di Amburgo. Amburgo dovette per\u00f2 cedere i propri possedimenti di Geesthacht (che pass\u00f2 allo Schleswig-Holstein) e Ritzeb\u00fcttel (che includeva anche Cuxhaven, passando alla Provincia di Hannover)."}
{"id": "3391688", "revid": "144796", "url": "https://it.wikipedia.org/wiki?curid=3391688", "title": "Grande atto di Amburgo", "text": ""}
{"id": "3391696", "revid": "39088462", "url": "https://it.wikipedia.org/wiki?curid=3391696", "title": "Ambrogio Fogar, mio padre", "text": ""}
{"id": "3391697", "revid": "1543377", "url": "https://it.wikipedia.org/wiki?curid=3391697", "title": "Miyako Miyazaki", "text": " In seguito la modella ha rappresentato il Giappone in occasione di Miss Universo 2003, che si \u00e8 tenuto il 3 giugno 2003 a Panama. Alla fine del concorso MIyako Miyazaki si \u00e8 classificata al quinto posto del concorso. Nel corso dello stesso anno, Global Beauties riconoscer\u00e0 alla modella il titolo di donna pi\u00f9 sexy del 2003.\nMiyako Miyazaki ha ottenuto un bachelor in arte presso l'universit\u00e0 di Kumamoto. Dopo le esperienze nei concorsi di bellezza ha intrapreso la carriera di modella professionista, ed ha lavorato per aziende come C\u00e9line (un contratto con l'azienda faceva parte del premio di Miss Universo Giappone), Renault, Nina Ricci e Mikimoto."}
{"id": "3391700", "revid": "226458", "url": "https://it.wikipedia.org/wiki?curid=3391700", "title": "Disaster prevention", "text": "Per disaster prevention si intende l'insieme di misure fisico-ambientali atte a prevenire un disastro informatico che potrebbe compromettere l'erogazione di servizi business o ingenti perdite di dati da parte di relativi sistemi informatici, con il conseguente rischio del fallimento dell'impresa. \nTipicamente le aziende e le organizzazioni convogliano le proprie risorse IT in costosissimi piani di ripristino (disaster recovery) sottovalutando la strategica importanza di una corretta prevenzione. Un'efficace prevenzione e l'adozione di procedure operative adeguate infatti consentirebbe un risparmio sia in termini economici che di risorse umane.\nDescrizione.\nSecondo un autorevole studio pubblicato sulla rivista Computer World, il 36% di disastri avviene a causa di errori hardware e/o software, il 26% per cali di tensione o interruzioni di corrente e il 23% per cause naturali.\nUn efficace disaster prevention infatti prevede:"}
{"id": "3391711", "revid": "6923", "url": "https://it.wikipedia.org/wiki?curid=3391711", "title": "Sunflowers Interactive Entertainment Software", "text": "Sunflowers Interactive Entertainment Software GmbH (meglio conosciuta come Sunflowers) \u00e8 una casa produttrice di videogiochi per computer, con sede centrale a Heusenstamm, Germania, fondata nel 1993. \u00c8 famosa per la trilogia di \"Anno\" (\"Anno 1602\", \"Anno 1503\" e \"Anno 1701\"). Nel 2007 l'azienda \u00e8 stata acquistata da Ubisoft."}
{"id": "3391715", "revid": "84184", "url": "https://it.wikipedia.org/wiki?curid=3391715", "title": "Monzambano (cacciatorpediniere)", "text": "Il Monzambano \u00e8 stato un cacciatorpediniere (e successivamente una torpediniera) della Regia Marina.\nStoria.\nGli anni venti e trenta.\nCostruita tra il gennaio 1921 ed il giugno 1924, l'unit\u00e0 apparteneva alla classe Curtatone. Una volta operativo, nel luglio 1924, il cacciatorpediniere fu assegnato alla IV Squadriglia Cacciatorpediniere.\nNel periodo compreso tra il 1928 ed il 1932 la nave comp\u00ec vari viaggi che lo portarono a Costanza, in Libia e nel Dodecaneso. Nel 1929 il cacciatorpediniere, insieme ai gemelli \"Curtatone\", \"Castelfidardo\" e \"Calatafimi\", costituiva la VIII Squadriglia Cacciatorpediniere, che, insieme alla VII Squadriglia (composta dalle unit\u00e0 della classe Palestro) ed all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto.\nA bordo della nave, in questo periodo, prest\u00f2 servizio anche il sottotenente di vascello Mario Milano, futura Medaglia d'oro al valor militare. Dopo il 1930 il \"Monzambano\" fu sottoposto a lavori di modifica che videro l'innalzamento del fumaiolo prodiero. Nel 1931 la nave fu assegnata, con gli esploratori \"Bari\" e \"Taranto\", i cacciatorpediniere \"Confienza\" e \"San Martino\" e la torpediniera \"Dezza\", alla IV Divisione della 2\u00aa Squadra Navale.\nSuccessivamente il \"Monzambano\" venne assegnato alla VI Squadriglia Cacciatorpediniere, operando in Grecia e Cirenaica. Nel 1937 la nave venne sottoposta ad altri lavori presso l'Arsenale di La Spezia. Il 1\u00ba ottobre 1938 il \"Monzambano\" fu declassato a torpediniera.\nTra il 1939 ed il 1940 la nave, al pari delle altre unit\u00e0 della classe, fu sottoposta ad altri lavori di modifica, che comportarono la sostituzione dei due cannoni da 76/30 mm Armstrong 1914 con 2 (o 4) mitragliere singole da 20/77 mm Scotti-Isotta Fraschini 1939 (collocate al posto dei cannoni) e 2 da 8/80 mm (sistemate sul castello). Successivamente vennero imbarcati anche due scaricabombe antisom per bombe di profondit\u00e0.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Monzambano\" apparteneva alla XVI Squadriglia Torpediniere (che formava insieme alle gemelle \"Curtatone\", \"Castelfidardo\" e \"Calatafimi\" ed alle anziane torpediniere \"Giacinto Carini\" e \"Giuseppe La Masa\"), con base a La Spezia.\nIl 20 agosto 1940, con la costituzione del Comando Superiore Traffico Albania (Maritrafalba), divenuto attivo dal 5 settembre successivo, la \"Monzambano\" venne dislocata a Brindisi ed assegnata, con altre unit\u00e0 (due anziani cacciatorpediniere, altre nove torpediniere, tre incrociatori ausiliari e la XIII Squadriglia MAS), a tale Comando, che la adib\u00ec a compiti di scorta convogli nel Basso Adriatico, tra Italia ed Albania.\nIl 6 settembre 1940 la \"Monzambano\" inizi\u00f2 la propria prima missione per Maritrafalba, scortando la motonave postale \"Filippo Grimani\" da Durazzo a Brindisi. L'indomani la torpediniera scort\u00f2 la \"Grimani\" sulla rotta inversa, e poi, l'8, il 9 ed il 10 settembre, ancora da Durazzo a Brindisi, da Brindisi a Durazzo e da Durazzo a Brindisi. L'11 settembre la nave scort\u00f2 la \"Grimani\" da Brindisi a Durazzo, mentre il 12 ne scort\u00f2 la gemella, la \"Piero Foscari\", sempre da Brindisi a Durazzo, per poi riassumere la scorta, durante la stessa giornata, della \"Grimani\" che tornava da Durazzo a Brindisi. L'indomani la \"Monzambano\" fu ancora di scorta dapprima alla \"Grimani\", da Brindisi a Durazzo, e poi alla \"Foscari\", da Durazzo a Brindisi; il 14 scor\u00f2 la \"Foscari\" da Brindisi a Durazzo e poi la \"Grimani\" sulla rotta inversa.\nIl 16 settembre la torpediniera scort\u00f2 da Brindisi a Valona un convoglio composto dai piroscafi \"Luisa\", \"Poseidone\" e \"Nautilus\", con a bordo 1500 militari ed 80 tonnellate di materiali, ed il giorno stesso la nave lasci\u00f2 Valona per Bari scortando il piroscafo \"Alga\", che rientrava scarico. Il 25 settembre la \"Monzambano\" lasci\u00f2 Bari alla volta di Durazzo, scortando, insieme all'incrociatore ausiliario \"Barletta\" ed alla torpediniera \"Solferino\", i piroscafi \"Galilea\" e \"Quirinale\", aventi a bordo 2195 militari della Divisione \u00abPiemonte\u00bb e 148 tonnellate di rifornimenti. L'indomani, il 26, la \"Monzambano\" e la \"Solferino\" scortarono i due piroscafi che tornavano vuoti da Durazzo a Bari. Il 28 settembre \"Monzambano\", \"Solferino\" e \"Barletta\" scortarono da Bari a Durazzo le motonavi \"Catalani\" e \"Viminale\", aventi a bordo 2140 uomini e 109 tonnellate di materiali.\nIl 2 ottobre la \"Monzambano\" scort\u00f2 da Bari a Durazzo la motonave \"Maria\" ed i piroscafi \"Perla\" e \"Sabaudia\", carichi di rifornimenti di vario genere. Due giorni pi\u00f9 tardi la nave fu di scorta ai piroscafi \"Siculo\" ed \"Olimpia\", che tornavano vuoti da Durazzo a Bari.\nIl 12 ottobre 1940 Maritrafalba venne sciolto, ma gi\u00e0 il 21 ottobre tale comando venne ricostituito, e nuovamente la \"Monzambano\" venne posta alle sue dipendenze (unitamente ai due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS) per compiti di scorta convogli e caccia antisommergibile.\nAlle 2.40 del 28 ottobre la torpediniera lasci\u00f2 Brindisi per Durazzo scortando \"Foscari\" e \"Grimani\", aventi a bordo 14 autoveicoli, nove motociclette, 1547 tonnellate di munizioni, 485 tonnellate di provviste, 22,5 tonnellate di bovini e 1294 tonnellate di rifornimenti (ma impiegate ancora anche come postali). Giunte a Durazzo, le navi ne ripartirono arrivando a Brindisi alle 14.35. Il 29 ottobre la \"Monzambano\" salp\u00f2 da Brindisi alle 3.45 scortando \"Foscari\" e \"Grimani\" sino a Durazzo, e poi di nuovo da Durazzo a Brindisi, ove giunsero alle 16.20 dello stesso giorno. Trasferitasi a Bari, la torpediniera ne ripart\u00ec alle sette di mattina del 30 ottobre, insieme al piccolo incrociatore ausiliario \"Lago Zuai\", scortando a Valona, dove arrivarono alle 14.30, il grosso piroscafo \"Piemonte\", con a bordo 1860 militari e 170,5 tonnellate di rifornimenti.\nIl 5 novembre, alle 23, la \"Monzambano\" salp\u00f2 da Valona insieme al posamine \"Azio\", per scortare a Brindisi i piroscafi scarichi \"Caterina\", \"Nautilus\", \"Tagliamento\" e \"Citt\u00e0 di Bastia\". Il convoglio giunse a Brindisi alle 11.45 del giorno seguente. Il 7 novembre, alle 15, la torpediniera, tornata in Albania, ed il \"Lago Zuai\" partirono da Durazzo alla volta di Bari, scortando la motonave \"Birmania\" ed i piroscafi \"Titania\", \"Enrico\" e \"Romagna\" (i primi due scarichi, gli altri due adibiti a servizio civile): le navi arrivarono a destinazione alle 6 dell'8 novembre.\nLo stesso 8 novembre, alle 18.40, la nave, insieme all'anziana torpediniera \"Francesco Stocco\", lasci\u00f2 Bari scortando il piroscafo \"Perla\", con 94 automezzi, e la motonave \"Narenta\", impiegata per traffico civile, arrivando a Durazzo alle 11.15 del 9 novembre. Il 12 novembre, alle 16, la \"Monzambano\" e la \"Stocco\" lasciarono Durazzo per scortare a Bari i piroscafi \"Campidoglio\" e \"Casaregis\" ed il motopeschereccio e nave frigorifera \"Genepesca II\", tutti scarichi. Le navi arrivarono a Bari alle 7.30 del 13 novembre. Il 13 novembre, alle due di notte, la nave part\u00ec da Bari insieme alla torpediniera \"Antares\" ed all'incrociatore ausiliario \"Egeo\", di scorta ad un convoglio composto dalla motonave \"Citt\u00e0 di Marsala\" e dai piroscafi \"Italia\", \"Firenze\" e \"Galilea\", aventi a bordo 1662 militari e 48 quadrupedi. Il convoglio giunse a Valona alle 16.20.\nTornata nel frattempo a Brindisi, la \"Monzambano\" ne ripart\u00ec alle 6 del 13, insieme al \"Lago Zuai\", all'\"Antares\" e ad una terza torpediniera, l\"'Aretusa\", scortando a Durazzo i piroscafi \"Italia\" e \"Firenze\", con a bordo il primo scaglione della Divisione Alpina \u00abTridentina\u00bb: 1105 uomini, 9 autoveicoli e 90,5 tonnellate di materiali. Il convoglio giunse in porto alle 16. Il 15 novembre, alle cinque del mattino, \"Monzambano\" ed \"Aretusa\" salparono da Durazzo scortando a Bari, dove giunsero dopo dodici ore, l'\"Italia\" ed il \"Firenze\" che rientravano scarichi. Due giorni dopo la \"Monzambano\" scort\u00f2 da Bari, con partenza alle 3, a Durazzo, con arrivo alle 16.50, la motonave \"Marin Sanudo\" ed il piroscafo \"Casaregis\", che trasportavano 200 autoveicoli.\nIl 20 novembre, alle 3.20, la torpediniera lasci\u00f2 Durazzo di scorta ai piroscafi vuoti \"Olimpia\" e \"Nita\", con i quali giunse a Bari alle 4 del 21 novembre. Alle 14 del giorno seguente la \"Monzambano\" ripart\u00ec da Bari di scorta al piroscafo \"Rialto\", adibito a traffico civile: le due navi giunsero a Brindisi alle otto di quella sera.\nIl 25 dicembre 1940, alle sette del mattino, la \"Monzambano\" salp\u00f2 da Brindisi alla volta di Bari, dove giunse alle 10.50, scortando il piroscafo \"Merano\" e la motonave \"Birmania\", vuoti. Alle 15.30 dello sesso giorno la torpediniera ripart\u00ec da Bari per Durazzo, di scorta al \"Merano\", adibito a traffico civile, e ad un secondo piroscafo, il \"Minerva\", carico di 1693,5 tonnellate di provviste: il convoglio arriv\u00f2 a Durazzo alle dieci di mattina del 26 dicembre.\nIl 27 dicembre, alle 20, la nave lasci\u00f2 Durazzo di scorta a \"Galilea\" e \"Marin Sanudo\", scarichi, con i quali giunse a Bari alle 10.35 del giorno seguente. Il 29, alle dieci del mattino, l'unit\u00e0 part\u00ec da Bari scortando la \"Marin Sanudo\", sempre vuota, a Brindisi, arrivandovi alle 15.35.\n1941.\nDal 28 gennaio 1941 al marzo del medesimo anno la torpediniera fu impiegata a La Spezia per sperimentare un complesso lanciasiluri quadruplo di nuovo tipo e delle nuove strumentazioni per il dragaggio protettivo. Terminate le sperimentazioni, tali apparecchiature furono rimosse e la \"Monzambano\" torn\u00f2 sulle rotte dell'Albania.\nIl servizio di scorta per Maritrafalba ricominci\u00f2 il 1\u00ba aprile 1941, quando la nave, alle 20.35, lasci\u00f2 Brindisi per Durazzo, scortando i piroscafi \"Buffoluto\" (adibito a traffico civile), \"Irma Calci\" ed \"A. Martini\" e la nave cisterna \"Picci Fassio\", aventi a bordo 380 tonnellate di foraggio, 1080 di farina e 270 di gasolio. Il convoglio raggiunse il porto albanese alle 9.30 del 2 aprile. La \"Monzambano\" ripart\u00ec a mezzogiorno dello stesso 2 aprile, scortando da Durazzo a Bari, dove giunsero alle 00.30 del 3, la motonave \"Citt\u00e0 di Trapani\", vuota, il piroscafo \"Italia\" e la motonave \"Citt\u00e0 di Marsala\", queste ultime con a bordo 431 feriti leggeri.\nIl 5 aprile la \"Monzambano\", la gemella \"Calatafimi\" e l'incrociatore ausiliario \"Brindisi\" scortarono da Bari a Durazzo l'\"Italia\" e le motonavi \"Rossini\", \"Puccini\" e \"Citt\u00e0 di Marsala\", cariche di 3645 militari e 224 tonnellate di rifornimenti. L'indomani, alle 20.30, la torpediniera lasci\u00f2 Valona, dove si era spostata, di scorta alla pirocistera \"Conte di Misurata\", scarica, con la quale giunse a Brindisi alle otto di mattina del 7. La \"Monzambano\" ed un'altra torpediniera, l'\"Altair\", ripartirono da Bari a mezzanotte dell'8 aprile, scortando i piroscafi \"Milano\" e \"Quirinale\" e le motonavi \"Citt\u00e0 di Savona\" e \"Citt\u00e0 di Bastia\", aventi a bordo il primo scaglione della Divisione Fanteria \u00abMarche\u00bb, destinata in Montenegro (3408 uomini e 213 tonnellate di materiali). Al largo di Brindisi, nel punto Y, il convoglio venne raggiunto dal \"Brindisi\", per rafforzare la scorta. Le navi arrivarono a Durazzo alle 17.05 dello stesso 8 aprile.\nAlle 9.10 del 9 aprile la \"Monzambano\" ripart\u00ec da Durazzo scortando il piroscafo \"Quirinale\" e le motonavi \"Narenta\" e \"Citt\u00e0 di Savona\", scariche, arrivando a Bari alle 2.15 del 10. La nave lasci\u00f2 poi Bari alle quattro dell'11 aprile, unitamente al \"Brindisi\", scortando le motonavi \"Citt\u00e0 di Savona\", \"Citt\u00e0 di Alessandria\" e \"Donizetti\", aventi a bordo 2090 uomini e 487 tonnellate di rifornimenti: il convoglio giunse a Durazzo alle 16.45.\nTornate in Puglia, \"Monzambano\" e \"Brindisi\" lasciarono Bari alle sette di sera del 19 aprile, di scorta ai piroscafi \"Anna Capano\", \"Miseno\" e \"Pontinia\", carichi di 580 tonnellate di benzina e 980 di altri rifornimenti, arrivando a Durazzo alle 17.15 del 20. Il 22 aprile, alle 4.30, \"Monzambano\" e \"Calatafimi\" lasciarono Durazzo alla volta di Bari, di scorta alla motonave \"Maria\" ed ai piroscafi \"Armando\" ed \"Albachiara\", vuoti. Le navi giunsero in porto alle 9.30 del 23. Lo stesso giorno, alle 21, la torpediniera, insieme all'incrociatore ausiliario \"Capitano A. Cecchi\", ripart\u00ec da Bari di scorta alle motonavi \"Citt\u00e0 di Marsala\" e \"Puccini\", cariche di 1462 militari e 389 tonnellate di rifornimenti, con le quali giunse a Durazzo alle 9.15 del giorno seguente.\nIl 29 aprile 1941, alle 20, la torpediniera lasci\u00f2 Bari di scorta ad un convoglio composto dai piroscafi \"A. Martini\", \"Bottiglieri\", \"Cerere\" ed \"Esterina\", provenienti da Bari (da dov'erano partiti alle otto di sera) con un carico di foraggio, legname e materiali da costruzione. La \"Monzambano\" scort\u00f2 le navi solo fino a Brindisi, dove venne rilevata dalla \"Solferino\" per la navigazione fino a Durazzo.\nIl 5 maggio 1941 la nave, inquadrata nella XVI Squadriglia Torpediniere con le gemelle \"Curtatone\", \"Castelfidardo\" e \"Calatafimi\", venne posta alle dipendenze del neocostituito Comando Gruppo Navale dell'Egeo Settentrionale (Marisudest), con sede ad Atene ed area operativa nel Mar Egeo in cooperazione con la Kriegsmarine. Dislocata al Pireo, la nave inizi\u00f2 le missioni di scorta nel Mar Egeo, con destinazioni Creta e la Cirenaica.\nIl 15 maggio 1941 la \"Monzambano\" e la \"Curtatone\" scortarono da Augusta a Patrasso i piroscafi tedeschi \"Castellon\", \"Maritza\", \"Santa F\u00e8\", \"Alicante\" e \"Procida\", con personale e materiale della Wehrmacht. Alle cinque di mattina del 22 maggio la nave, unitamente alle torpediniere \"Libra\" e \"Lira\" ed ai cacciatorpediniere \"Francesco Crispi\" e \"Quintino Sella\", lasci\u00f2 il Pireo in un tentativo di trasportare e sbarcare sulla spiaggia di Maleme (Creta) truppe tedesche di rinforzo (alcuni battaglioni di Gebirgsj\u00e4ger), date le difficolt\u00e0 che le forze germaniche stavano incontrando nell'occupazione di Creta (due precedenti convogli con truppe tedesche, scortati dalle torpediniere italiane \"Lupo\" e \"Sagittario\", erano stati intercettati da formazioni di incrociatori britannici: il primo convoglio era stato semidistrutto, il secondo, indenne grazie all'azione della torpediniera, era dovuto comunque rientrare in porto). Stante, tuttavia, la presenza in mare di una superiore formazione navale britannica (incrociatori leggeri \"Naiad\" e \"Perth\", incrociatori antiaerei \"Calcutta\" e \"Carlisle\", cacciatorpediniere \"Kandahar\", \"Nubian\" e \"Kingston\", le stesse navi che poco dopo avrebbero attaccato il convoglio scortato dalla \"Sagittario\"), avvistata da aerei dell'Asse, alle 8.15 le cinque unit\u00e0 dovettero essere richiamate indietro. Durante la navigazione di ritorno al Pireo, alle 8.45, le siluranti furono anche accidentalmente attaccate da bombardieri tedeschi Junkers Ju 87 \u00abStuka\u00bb, che danneggiarono il \"Sella\".\nIl 30 giugno la nave, insieme alla \"Castelfidardo\", scort\u00f2 da Candia al Pireo i piroscafi tedeschi \"Livorno\", \"Spezia\", \"Savona\" ed \"Icnusa\", con personale e materiale della Wehrmacht. Il 3 luglio le due torpediniere, insieme ad una terza, la \"Sirio\", scortarono dal Pireo a Suda altri quattro mercantili tedeschi, i piroscafi \"Pierluigi\", \"Talowa\" e \"Delos\" e la nave cisterna Ossag, con personale, materiale e carburante della Wehrmacht.\nIl 9 luglio (per altre fonti 9 giugno) la nave ritenne di aver colpito un'unit\u00e0 subacquea nemica durante un'azione antisommergibile nelle acque dello stretto dei Dardanelli, ma non vi sono conferme di danneggiamenti. Analoga sorte ebbe un'altra azione antisom svolta il giorno successivo tra le isole di Macronissi e Mandili: il 10 luglio, infatti, il sommergibile britannico \"Torbay\" (per altre fonti il sommergibile greco \"Parthion\") aveva lanciato due siluri, nel canale di Zea (tra l'Attica e l'isola di Zea), contro la motonave cisterna \"Strombo\", in navigazione dal Pireo a Suda insieme al piroscafo tedesco \"Salzburg\" ed alla torpediniera \"Castelfidardo\", danneggiandola. La \"Monzambano\", inviata da Marisudest a soccorrere la cisterna (che aveva avuto due dispersi tra l'equipaggio), riusc\u00ec, dopo aver dato infruttuosa caccia all'unit\u00e0 nemica, a rimorchiare la \"Strombo\" a Salamina.\nL'8 agosto l'unit\u00e0 scort\u00f2 dal Pireo ai Dardanelli la nave cisterna \"Tarvisio\", diretta in Mar Nero per imbarcare nafta dalla Romania. Il 14 agosto la \"Monzambano\" scort\u00f2 da Suda al Pireo il piroscafo germanico \"Delos\", con personale e materiali tedeschi, mentre il 22 la torpediniera fu di scorta ai piroscafi \"Miseno\" e \"Porto San Paolo\", separati, da Bari a Durazzo, con un carico di rifornimenti vari.\nIl 1\u00ba settembre 1941 la nave scort\u00f2 il piroscafo tedesco \"Procida\", con materiale e personale della Wehrmacht, dal Pireo a Suda, e pi\u00f9 tardi nello stesso giorno scort\u00f2 da Valona a Brindisi il piroscafo \"Mariska\". Tra settembre ed inizio ottobre 1941 la torpediniera effettu\u00f2 poi alcune missioni di posa di campi minati, tre delle quali nei pressi dello stretto dei Dardanelli.\nNel pomeriggio del 3 ottobre la \"Monzambano\", la \"Calatafimi\" ed un'altra torpediniera, l'\"Aldebaran\", lasciarono Salonicco per il Pireo, scortando le motonavi cisterna \"Torcello\" e \"Theophile Gautier\", quest'ultima francese. Alle 18.40 del 4 ottobre la \"Gautier\" venne colpita da un siluro lanciato dal sommergibile britannico \"Talisman\", inabissandosi otto miglia a nord dell'isola di Jura, in posizione 37\u00b051' N e 24\u00b035' E. La \"Monzambano\" contrattacc\u00f2 immediatamente con il lancio di bombe di profondit\u00e0. Dopo aver tratto in salvo l'intero equipaggio della \"Gautier\", le tre torpediniere e la \"Torcello\" ripresero la navigazione, arrivando al Pireo senza ulteriori problemi il 5 ottobre.\nIl 19 ottobre 1941 la \"Monzambano\" scort\u00f2 da Patrasso al Pireo, insieme alle torpediniere \"Lupo\" ed \"Altair\" ed all'incrociatore ausiliario \"Barletta\", un convoglio di quattro mercantili (le motonavi \"Citt\u00e0 di Agrigento\" e \"Citt\u00e0 di Marsala\" ed i piroscafi \"Tagliamento\" e \"Salzburg\", quest'ultimo tedesco) carichi di truppe e materiali sia italiani che tedeschi. Nel pomeriggio dello stesso giorno il convoglio ripart\u00ec alla volta di Candia, ma in serata, alle 19.28, l'\"Altair\", che procedeva sulla sinistra del convoglio, urt\u00f2 ad ovest dell'isola di San Giorgio (in posizione 37\u00b022' N e 23\u00b052' E, a tre miglia per 320\u00b0 da tale isola; 3 miglia a sudovest di Gaidaro), nel Golfo Saronico, una mina posata undici giorni prima dal sommergibile britannico \"Rorqual\" e perse la prua, immobilizzandosi con incendi a bordo. Su ordine del capitano di fregata Francesco Mimbelli, comandante della \"Lupo\", la \"Monzambano\" ed il \"Barletta\" proseguirono insieme al convoglio alla volta di Candia, dove giunsero senza problemi, venendo raggiunte dal cacciatorpediniere \"Quintino Sella\", inviato a sostituzione dell'\"Altair\" e della \"Lupo\", rimasta ad assistere la nave colpita. Nonostante i tentativi di soccorso da parte della \"Lupo\", l'\"Altair\" affond\u00f2 alle 2.47 del 20 ottobre, ed analoga sorte, alle nove del mattino seguente, sub\u00ec anche la torpediniera \"Aldebaran\", uscita dal Pireo per soccorrere l'\"Altair\" (263 dei 286 uomini che componevano gli equipaggi delle due unit\u00e0 poterono essere tratti in salvo).\nIl 22 ottobre la \"Monzambano\", insieme al \"Barletta\" ed al cacciatorpediniere \"Quintino Sella\", scort\u00f2 da Candia al Pireo la \"Citt\u00e0 di Agrigento\", la \"Citt\u00e0 di Marsala\" ed il piroscafo \"Triton Maris\". Il giorno seguente la nave, insieme alla \"Lupo\", fu di scorta ai piroscafi \"Pier Luigi\", \"Artemis Pitta\" e \"Burgos\" in navigazione dal Pireo a Salonicco. Il 31 ottobre \"Monzambano\" e \"Castelfidardo\" scortarono da Salonicco ai Dardanelli la nave cisterna \"Torcello\", diretta in Mar Nero.\nIl 2 novembre dello stesso anno la \"Monzambano\" e la \"Castelfidardo\" lasciarono i Dardanelli per scortare al Pireo la nave cisterna \"Tampico\", proveniente dal Mar Nero con un carico di nafta dalla Romania: alle 13.30 dei quel giorno la nave cisterna usc\u00ec dalle acque territoriali della Turchia, scortata dalle due torpediniere. Alle 10.37 del 3 novembre, tuttavia, il sommergibile britannico \"Proteus\" colp\u00ec la \"Tampico\" con un siluro, in posizione 37\u00b053' N e 24\u00b030' E (nel canale di Doro): inizialmente le due torpediniere diedero infruttuosamente la caccia al sommergibile con cariche di profondit\u00e0, ritenendo, a torto, di averlo affondato, poi diedero assistenza al mercantile. Dato che la \"Tampico\" era rimasta a galla e vi era la possibilit\u00e0 di rimorchiarla, la \"Castelfidardo\" tent\u00f2 per due volte di prenderla a rimorchio, dovendo per\u00f2 rinunciare in seguito alla rottura dei cavi. Raggiunta anche dalla torpediniera \"Cassiopea\", inviata di rinforzo, e dal rimorchiatore \"Ardenza\", la \"Tampico\" pot\u00e9 arrivare al Pireo all'una di notte del 4 novembre.\n1942.\nIl 6 febbraio 1942 la \"Monzambano\", il \"Barletta\" e la \"Cassiopea\" scortarono da Suda al Pireo le motonavi \"Citt\u00e0 di Alessandria\" e \"Citt\u00e0 di Savona\" ed il piroscafo tedesco \"Santa F\u00e8\". Quattro giorni pi\u00f9 tardi \"Lupo\", \"Monzambano\" ed il posamine ausiliario tedesco \"Drache\" scortarono dal Pireo a Suda gli stessi tre mercantili, pi\u00f9 la motonave \"Citt\u00e0 di Agrigento\", ed il 13 febbraio scortarono di nuovo i quattro mercantili da Suda al Pireo. Il 17 febbraio la torpediniera scort\u00f2 dal Pireo a Kavaliani i piroscafi \"Annibale\" e \"Volodda\", mentre il 25 la nave, di nuovo insieme a \"Castelfidardo\" e \"Drache\", scort\u00f2 dal Pireo a Suda \"Citt\u00e0 di Agrigento\", \"Citt\u00e0 di Alessandria\", \"Citt\u00e0 di Savona\" e \"Santa F\u00e8\": alle 12.15 del giorno seguente, durante la navigazione, il sommergibile britannico \"Turbulent\" attacc\u00f2 il convoglio con il lancio di siluri nel golfo di Suda (una ventina di miglia a nordovest di Suda), ma non colp\u00ec alcuna nave, e, dopo aver contrattaccato con il lancio di bombe di profondit\u00e0, il convoglio giunse a destinazione alle 14.15.\nIl 2 marzo \"Monzambano\", \"Barletta\", \"Castelfidardo\" e \"Drache\" scortarono di nuovo da Suda al Pireo gli stessi quattro mercantili, mentre tre giorni pi\u00f9 tardi la \"Monzambano\" fu di scorta alla nave cisterna \"Devoli\" da Samo a Patrasso. Il 14 marzo \"Monzambano\", \"Sirio\", \"Brindisi\" e \"Drache\" scortarono le motonavi \"Citt\u00e0 di Agrigento\", \"Citt\u00e0 di Alessandria\" e \"Citt\u00e0 di Savona\" dal Pireo a Suda, ed il 17 le stesse unit\u00e0 scortarono le tre motonavi (cui si era aggiunto il piroscafo tedesco \"Arcadia\") sulla rotta inversa. Il 29 marzo, infine, la torpediniera scort\u00f2 da Kalkis al Pireo il piroscafo \"Audace\".\nIl 3 aprile \"Monzambano\", \"Calatafimi\" e \"Brindisi\", unitamente a tre motovedette tedesche, scortarono dal Pireo a Suda le motonavi \"Citt\u00e0 di Agrigento\", \"Citt\u00e0 di Alessandria\" e \"Citt\u00e0 di Savona\", i piroscafi \"Delos\" e \"Teseo\" e la pirocisterna \"Elli\"; tre giorni pi\u00f9 tardi le due torpediniere e l'incrociatore ausiliario scortarono le tre motonavi ed il \"Delos\" da Suda al Pireo. Il 10 aprile \"Monzambano\", \"Calatafimi\" e \"Brindisi\" scortarono nuovamente gli stessi quattro mercantili dal Pireo a Suda, mentre il 22, con l'aggiunta di una motovedetta tedesca, furono di scorta alle tre motonavi da Suda al Pireo. Il 28 aprile le tre unit\u00e0 italiane scortarono dal Pireo ad Iraklion \"Citt\u00e0 di Agrigento\", \"Citt\u00e0 di Savona\" e \"Delos\".\nIl 2 maggio \"Monzambano\", \"Calatafimi\" e \"Brindisi\", insieme a due motovedette della Kriegsmarine, furono di scorta a \"Citt\u00e0 di Agrigento\", \"Citt\u00e0 di Savona\", \"Delos\" e \"Santa F\u00e8\" da Iraklion al Pireo. Il 17 giugno \"Monzambano\", \"Calatafimi\", \"Sirio\" e \"Barletta\" scortarono \"Citt\u00e0 di Savona\", \"Citt\u00e0 di Alessandria\", \"Tagliamento\", \"Re Alessandro\" e \"Santa F\u00e8\" dal Pireo ad Iraklion, e tre giorni dopo \"Monzambano\", \"Calatafimi\" e \"Barletta\", insieme a due motovedette tedesche, scortarono gli stessi mercantili (tranne il \"Tagliamento\", al posto del quale c'era la \"Citt\u00e0 di Agrigento\") sulla rotta opposta.\nIl 4 luglio la \"Monzambano\" e la \"Sirio\", assieme a due motovedette germaniche, furono di scorta a \"Citt\u00e0 di Agrigento\", \"Citt\u00e0 di Alessandria\", \"Citt\u00e0 di Savona\", \"Re Alessandro\", \"Delos\" e \"Santa F\u00e8\" dal Pireo ad Iraklion. Cinque giorni dopo la \"Monzambano\" ed il \"Barletta\" scortarono da Suda al Pireo la pirocisterna \"Alberto Fassio\" ed i piroscafi \"Re Alessandro\", \"Monstella\" e \"Pier Luigi\", mentre il 15 luglio la \"Monzambano\" e la torpediniera \"Libra\" scortarono dal Pireo ai Dardanelli il piroscafo \"Alba Julia\" e le navi cisterna \"Albaro\" e \"Celeno\". Il 17 luglio 1942 la \"Monzambano\" stava scortando la nave cisterna tedesca \"Petrakis Nomikos\" quando questa venne silurata dal sommergibile britannico \"Rorqual\": la torpediniera diede la caccia al sommergibile, ma senza risultato. Il 18 luglio la nave scort\u00f2 da Salonicco al Pireo i piroscafi \"Potestas\" ed \"Adriana\".\nIl 7 agosto 1942 l'unit\u00e0 stava scortando il piroscafo \"Wachtfels\" insieme alla \"Calatafimi\" ed al \"Barletta\", quando, alle 7.30, il convoglio fu attaccato dal sommergibile HMS \"Proteus\" nelle acque cretesi, una decina di miglia a nordovest di Milo: colpito da un siluro (su quattro lanciati), il \"Wacthfels\" col\u00f2 a picco nel punto 36\u00b055' N e 24\u00b010' E. Il 24 agosto la torpediniera scort\u00f2 dal Pireo a Suda i piroscafi \"Addis Abeba\", \"Orsolina Bottiglieri\" e \"Corso Fougier\".\nAlle 9.30 del 31 agosto 1942 la \"Monzambano\", al comando del tenente di vascello Gamaleri, caposcorta, lasci\u00f2 Suda per scortare a Tobruk, insieme alle torpediniere \"Cassiopea\" e \"Calatafimi\", le navi cisterna \"Abruzzi\" e \"Picci Fassio\" (giunta a Suda da Taranto cariche di benzina destinata a Tobruk) ed il piroscafo da carico \"Bottiglieri\" (diretto a Bengasi). Il convoglio, procedendo a 7 nodi di velocit\u00e0, si dispose con i tre mercantili in linea di fronte, la \"Calatafimi\" in testa alla formazione e le altre due unit\u00e0 sui lati. Il convoglio disponeva anche di una scorta aerea costituita da velivoli sia italiani che tedeschi. Alle 19.30 del 1\u00ba settembre il convoglio sub\u00ec un primo attacco aereo, da parte di bombardieri in quota, a seguito del quale l'\"Abruzzi\" (che trasportava 684 tonnellate di benzina e due di altri materiali), danneggiata ed immobilizzata da alcune bombe cadute vicine allo scafo, venne abbandonata dall'equipaggio: dapprima il comandante della \"Monzambano\" fece tornare l'equipaggio a bordo della nave colpita (non apparendo questa danneggiata in maniera molto grave), che fece poi prendere a rimorchio dalla \"Calatafimi\", ma dopo la rottura del cavo di rimorchio l'\"Abruzzi\" fu nuovamente abbandonata e lasciata alla deriva (fu successivamente rimorchiata a Ras Hilal da altre unit\u00e0, giungendovi il 4 settembre), preferendo concentrare la scorta attorno alla \"Picci Fassio\", rimasta indenne: con tale unit\u00e0 rimasero la \"Monzambano\" e la \"Calatafimi\", mentre la \"Cassiopea\" scort\u00f2 il \"Bottiglieri\" a Bengasi. Alle 00.35 del 2 settembre vi fu tuttavia un nuovo attacco, portato da aerosiluranti: dapprima venne avvistato un fuoco indicatore molto a poppavia del convoglio, sulla dritta, poi altri a dritta, sinistra ed a proravia del convoglio. Aerei avversari (forse tre) sorvolarono la formazione per oltre un'ora, poi, all'1.55, la \"Picci Fassio\" venne colpita da un siluro a sinistra, venendo scossa d una violenta esplosione, mentre le torpediniere continuavano a manovrare ad elevata velocit\u00e0, tenendosi a distanza, continuamente sorvolate dagli aerei. La \"Picci Fassio\" affond\u00f2 alle 2.30 nel punto 33\u00b026' N e 22\u00b041' E, una trentina di miglia a nord di Derna: alla \"Monzambano\" non rimase che recuperare i superstiti dell'equipaggio della petroliera.\nIl 5 settembre la torpediniera scort\u00f2 dal Pireo a San Nicola (sull'isola di Creta) i piroscafi \"Silvia\" e \"Versilia\". Il 29 dello stesso mese la nave, insieme al posamine ausiliario tedesco \"Bulgaria\", scort\u00f2 dal Pireo a Suda la \"Citt\u00e0 di Alessandria\" e la \"Citt\u00e0 di Savona\".\nIl 2 ottobre le stesse due unit\u00e0 riscortarono le due motonavi da Suda al Pireo. Il 13 ottobre 1942 la \"Monzambano\" scort\u00f2 dal Pireo ad Iraklion, insieme alla \"Solferino\", le motonavi \"Citt\u00e0 di Alessandria\" e \"Citt\u00e0 di Savona\" ed il piroscafo \"Re Alessandro\". Il giorno seguente il convoglio, con analoga scorta, torn\u00f2 al Pireo. Il 16 ottobre le due torpediniere scortarono dal Pireo ad Iraklion l'\"Aventino\" ed il \"Re Alessandro\", e l'indomani, insieme al \"Barletta\", scortarono da Iraklion al Pireo gli stessi due piroscafi, cui si era aggiunta la \"Citt\u00e0 di Alessandria\". Il 21 ottobre \"Monzambano\" e \"Solferino\" scortarono da Salonicco al Pireo le navi cisterna \"Cerere\" e \"Dora C.\" ed il piroscafo \"Burgas\".\nIl 28 ottobre la \"Monzambano\", il \"Bulgaria\" ed un cacciasommergibili tedesco scortarono da Iraklion al Pireo \"Citt\u00e0 di Savona\", \"Citt\u00e0 di Alessandria\", \"Pier Luigi\" e la pirocisterna tedesca \"Thessalia\". Il 12 novembre la torpediniera, insieme al cacciatorpediniere tedesco \"Hermes\", scort\u00f2 dal Pireo ad Iraklion \"Citt\u00e0 di Alessandria\", \"Citt\u00e0 di Savona\", \"Re Alessandro\" ed il piroscafo \"Ardenna\". Il giorno seguente le due navi scortarono i quattro mercantili sulla rotta inversa. Il 26 novembre \"Monzambano\" e \"Solferino\" scortarono da Suda al Pireo i piroscafi \"Fouger\", \"Vesta\" e \"Pier Luigi\".\n1943.\nTra il 1942 ed il 1943 la torpediniera venne sottoposta a lavori di modifica che comportarono la sostituzione di un cannone da 102/45 mm con un altro pezzo da 102/45 ma del modello Schneider-Armstrong 1917, nonch\u00e9 l'imbarco di altre due mitragliere binate da 20/65 mm Breda 1935 (portando cos\u00ec il totale delle mitragliere da 20 mm a dieci).\nL'11 giugno 1943 la \"Monzambano\", la \"Castelfidardo\" ed il cacciatorpediniere \"Turbine\" scortarono dal Pireo ai Dardanelli il piroscafo tedesco \"Whilhelmsburg\". Il 19 giugno la torpediniera, insieme ai cacciatorpediniere \"Turbine\" ed \"Euro\", fu di scorta ai trasporti \"Donizetti\", \"Re Alessandro\" ed \"Ardenna\" dal Pireo a Lero e quindi a Rodi, e due giorni dopo le tre unit\u00e0 scortarono gli stessi mercantili di ritorno da Rodi al Pireo. Il 28 giugno \"Monzambano\" e \"Turbine\" scortarono il piroscafo ex francese \"Sinfra\" da Salonicco a Rodi.\nIl mattino del 7 luglio la torpediniera ed il cacciatorpediniere, insieme ai cacciasommergibili tedeschi \"UJ 2102\" ed \"UJ 2104\", andarono incontro, subito fuori dalle acque territoriali della Turchia, alla nave cisterna tedesca (ex greca) \"Petrakis Nomikos\" ed al piroscafo \"Gerda Tofr\" (o Gerda \"Toft\"), anch'esso tedesco, provenienti dai Dardanelli e diretti al Pireo. Alle 7.30 il convoglio, raggiunto da quattro velivoli come scorta aerea, si dispose con la \"Petrakis Nomikos\" al centro (con esplorazione ecogoniometrica) seguita in linea di fila dal \"Gerda Tofr\", sul lato sinistro il \"Turbine\" e la \"Monzambano\" (quest'ultima con funzioni di scorta ecogoniometrica) e sul lato dritto l'\"UJ 2102\" (con funzioni di scorta ecogoniometrica) e l'\"UJ 2104\". Alle 8.02, tuttavia, la \"Petrakis Nomikos\" fu colpita da due siluri lanciati dal sommergibile britannico \"Rorqual\". Mentre la petroliera s'immobilizzava e sbandava fortemente a dritta, gli aerei lanciarono alcune bombe di profondit\u00e0 nel tratto di mare che separava la \"Petrakis Nomikos\" dai due cacciasommergibili tedeschi. Il caposcorta, il capitano di corvetta De Rosa De Leo del \"Turbine\", ordin\u00f2 che il convoglio accostasse d'urgenza a sinistra, dispose che l'\"UJ 2102\" ed uno degli aerei attaccassero il \"Rorqual\" (alle 9.25 il primo gett\u00f2 numerose bombe di profondit\u00e0) ed ordin\u00f2 alla \"Monzambano\" ed all'\"UJ 2104\" di scortare il Gerda Tofr. La \"Petrakis Nomikos\", assistita dal \"Turbine\", si capovolse ed affond\u00f2 alle 9.35 in posizione 39\u00b057' N e 25\u00b050'05\" E (tutti i 66 uomini dell'equipaggio furono tratti in salvo). Il convoglio venne quindi ricostituito (lasciando per\u00f2 sul posto un cacciasommergibili ed un aereo, per proseguire il contrattacco) e giunse al Pireo alle 7.35 del mattino dell'8 luglio.\nIl 18 luglio la \"Monzambano\" e due cacciasommergibili tedeschi furono di scorta alla nave cisterna \"Firus\" ed al piroscafo \"Alba Julia\" sulla rotta Pireo-Dardanelli, mentre il 23 la nave, insieme alla cannoniera \"Camogli\", scort\u00f2 da Rodi al Pireo, via Lero, il piroscafo \"Goggiam\". Il 25 luglio 1943 la \"Monzambano\" e l'\"Euro\" scortarono da Rodi a Salonicco il piroscafo \"Re Alessandro\".\nL'8 agosto la torpediniera, unitamente all'\"Euro\" scort\u00f2 da Rodi al Pireo il \"Re Alessandro\". Due giorni dopo la \"Monzambano\", insieme ai cacciatorpediniere \"Turbine\", \"Euro\" e \"Crispi\", scort\u00f2 dal Pireo a Rodi la motonave \"Donizetti\", il \"Re Alessandro\" e la nave cisterna \"Helli\". Il 12 agosto le stesse quattro unit\u00e0 scortarono i tre mercantili da Rodi al Pireo.\nSino all'armistizio, complessivamente, la \"Monzambano\" comp\u00ec 167 missioni di scorta e sette di posa mine, oltre ad una trentina di missioni di altro tipo.\nDall'armistizio agli ultimi anni.\nL'8 settembre 1943, in seguito alla proclamazione dell'armistizio, la \"Monzambano\", al comando del capitano di corvetta Alberto Cuomo, lasci\u00f2 Patrasso prossima all'occupazione da parte dei tedeschi, facendo rotta per Taranto, rimasta in mano italiana. Al largo di Zante la torpediniera fu assalita da bombardieri tedeschi Junkers Ju 87 \u00abStuka\u00bb: il fuoco della nave italiana abbatt\u00e9 due velivoli, permettendole di arrivare indenne nella base pugliese.\nNel periodo 1943-1945, durante la cobelligeranza con gli Alleati, la \"Monzambano\" effettu\u00f2 74 missioni di guerra, consistenti principalmente in scorte nelle acque di Algeria e Tunisia, nonch\u00e9 nel Mar Ionio e nella Sicilia.\nNel dopoguerra la nave, passata nella Marina Militare, rimase in servizio svolgendo per\u00f2 attivit\u00e0 molto scarsa, essendo ormai obsoleta e logorata dall'intensa attivit\u00e0 di guerra.\nTra il 1946 ed il 1947 l'armamento della \"Monzambano\" fu nuovamente ammodernato. I cannoni da 102 mm vennero ridotti a due (per altre fonti ne venne eliminato uno solo), sistemati in impianti singoli (invece che, come in precedenza, binati), due mitragliere singole da 20/70 mm vennero sostituite con una binata da 20/65 Breda 1935 (sistemata sul cielo del centralino di macchina), furono eliminate le due piccole mitragliere da 8/80 mm ed i tubi lanciasiluri da 450 mm (in due impianti trinati) furono rimpiazzati da due da 533 mm (in un singolo impianto binato). Vennero infine installati in coperta due lanciabombe antisommergibile tipo Menon.\nPosta in disarmo il 15 aprile 1948, la torpediniera fu radiata tre anni pi\u00f9 tardi, il 15 aprile 1951, e venne quindi avviata alla demolizione."}
{"id": "3391719", "revid": "767487", "url": "https://it.wikipedia.org/wiki?curid=3391719", "title": "Here Comes the Fuzz", "text": "Here Comes the Fuzz \u00e8 l'album di debutto del DJ britannico Mark Ronson, pubblicato l'8 settembre 2003 dalla Elektra Records."}
{"id": "3391720", "revid": "380654", "url": "https://it.wikipedia.org/wiki?curid=3391720", "title": "Royal Rumble 1991", "text": "Royal Rumble 1991 \u00e8 stata la quarta edizione del pay-per-view omonimo pay-per-view prodotto dalla World Wrestling Federation. L'evento si tenne il 19 gennaio 1991 alla Miami Arena di Miami, Florida.\nStoryline.\nIl ppv fu caratterizzato da match di wrestling che coinvolsero diversi lottatori coinvolti in faide e storyline preesistenti andate in onda su diversi programmi della World Wrestling Federation, come \"WWF Superstars of Wrestling\", \"Wrestling Challange\" e \"Prime Time Wrestling\".\nIl pay-per-view fu caratterizzato dall'annuale Royal Rumble match, presente in ogni evento targato Royal Rumble sin dal suo inizio. I lottatori che vi partecipano normalmente sono 30, e il match termina quando un solo lottatore rimane sul ring, dopo che tutti i 29 avversari sono stati eliminati. Per eliminare un avversario bisogna lanciarlo fuori dal ring, in modo che egli tocchi con entrambi i piedi sul pavimento.\nLa faida principale della Royal Rumble fu tra il WWF World Heavyweight Champion The Ultimate Warrior, che era diventato campione dopo aver sconfitto Hulk Hogan a WrestleMania VI il 1\u00ba aprile 1990, e Sgt. Slaughter, che era tornato in WWF nel 1990 ed era diventato un cattivo (heel), simpatizzante del governo iracheno. La costruzione della loro faida inizi\u00f2 nel corso di un periodo in cui gli Stati Uniti erano impegnati nell'operazione Desert Shield (che divenne l'operazione Desert Storm, il 17 gennaio, due giorni prima della Royal Rumble). Poi Slaughter e il suo manager, il Generale Adnan, apparvero in molti promo anti-americani per contribuire a far crescere la tensione per l'evento; a un certo punto, Sgt. Slaughter scart\u00f2 un regalo, che si rivel\u00f2 essere un paio di stivali, presumibilmente inviati dal dittatore iracheno Saddam Hussein. Nel frattempo, Randy Savage sfid\u00f2 Ultimate Warrior a una serie di match, sfida alla quale Warrior rispose affermativamente.\nEvento.\nIl tag team match che vide Ted DiBiase e Virgil affrontare Dusty Rhodes e il figlio di quest'ultimo, Dustin Rhodes fu notevole per la fine dell'alleanza tra Virgil e DiBiase. Le tensioni tra i due incominciarono nelle settimane precedenti e culminarono dopo il match, quando Virgil colp\u00ec DiBiase in testa con il Million Dollar Championship diventando un beniamino del pubblico (face). DiBiase abus\u00f2 verbalmente di Virgil per tutto il match, e ad un certo punto lo attacc\u00f2 e lo trascin\u00f2 sul ring dopo che l'incontro fu dominato dal team dei Rhodes. DiBiase schien\u00f2 Dusty Rhodes con un roll-up ottenendo la vittoria.\nQualche tempo prima del match tra Warrior e Slaughter alla Royal Rumble, Sensational Sherri (valletta di Randy Savage) cerc\u00f2 di sedurre Warrior per garantire a Savage un'opportunit\u00e0 titolata. Warrior rifiut\u00f2, facendo infuriare Savage. Durante il match stesso, Sherri interfer\u00ec molte volte fino a quando Warrior non la prese per i capelli. Quindi Savage sbuc\u00f2 fuori dal backstage e colp\u00ec violentemente Warrior in testa con il suo scettro da Macho King, spianando la strada della vittoria a Slaughter che schien\u00f2 l'esanime campione.\nLa Royal Rumble segn\u00f2 il continuo della faida tra Hulk Hogan e Earthquake, iniziato verso la met\u00e0 del 1990 quando Earthquake attacc\u00f2 Hogan durante il \"Brother Love Show\". Hogan e Earthquake rimasero gli ultimi due finalisti nel Royal Rumble match, dove Hogan elimin\u00f2 Earthquake per vincere la Rumble.\nConseguenze.\nDopo aver perso il WWF World Heavyweight Championship, Ultimate Warrior si concentr\u00f2 sulla vendetta contro Savage. Il loro primo match fu uno steel cage match, svoltosi il 21 gennaio al Madison Square Garden di New York, dove Savage vinse (con l'aiuto di Sensational Sherri). Warrior era infuriato e, nonostante fosse trattenuto da diversi arbitri e da altri lottatori, attacc\u00f2 Sherri dopo il match. Nel frattempo, Warrior non riusc\u00ec a riconquistare il titolo, perdendo una serie di steel cage match contro Slaughter, di solito grazie all'interferenza di Sensational Sherri. Warrior e Savage si misero d'accordo per un \"career vs. career match\" a WrestleMania VII, dove vinse Warrior.\nHogan, nel frattempo, fu nominato il contendente numero uno per il WWF World Heavyweight Championship di Slaughter. Durante un promo che ebbe luogo subito dopo il match Sgt. Slaughter-Warrior, Gene Okerlund \"ricevette la notizia\", che era stato proprio Sgt. Slaughter a deturpare la bandiera americana. Poi Hogan giur\u00f2 che il regno di Slaughter come World Heavyweight Champion sarebbe stato di breve durata. A WrestleMania VII, Hogan sconfisse Slaughter diventando WWF World Heavyweight Champion per la terza volta. (Prima di WrestleMania VII, Hogan sconfisse Earthquake in una serie di \"stretcher match\" per terminare il loro feud).\nRoyal Rumble match.\nL'intervallo di tempo tra l'entrata di un wrestler e il successivo era di 2 minuti"}
{"id": "3391728", "revid": "767487", "url": "https://it.wikipedia.org/wiki?curid=3391728", "title": "S\u00edlvio Manuel de Azevedo Ferreira S\u00e1 Pereira", "text": "Carriera.\nClub.\nDopo aver giocato con varie squadre di club portoghesi, nel 2010 si trasferisce al Braga.\nNel luglio 2013 il giocatore si trasferisce in prestito annuale all' dall'Atl\u00e9tico Madrid.\nNazionale.\nDebutta con la Nazionale portoghese il 7 settembre 2010, in Portogallo-Norvegia."}
{"id": "3391732", "revid": "628767", "url": "https://it.wikipedia.org/wiki?curid=3391732", "title": "Principato di Halberstadt", "text": "Il Principato di Halberstadt fu uno stato del Sacro Romano Impero governato dal Brandeburgo-Prussia. Esso and\u00f2 a rimpiazzare il Principato vescovile di Halberstadt dopo la sua secolarizzazione avvenuta nel 1648. La capitale dello stato fu Halberstadt. Nel 1807 il principato divenne capitale regionale del Regno di Vestfalia. Nel 1815 pass\u00f2 definitivamente al Regno di Prussia.\nStoria.\nSecondo la Pace di Vestfalia del 1648, il principato-vescovile di Halberstadt venne abolito assieme ai principati ecclesiastici di Magdeburgo, Minden e Cammin che vennero assegnati all'elettore di brandeburgo Federico Guglielmo I come compensazione per la perdita della Pomerania Occidentale ceduta agli svedesi. Questo accordo venne negoziato dal rappresentante di Federico Guglielmo, Joachim Friedrich von Blumenthal, che in cambio venne nominato primo governatore secolare del nuovo principato.\nIl principato di Halberstadt era composto dai territori attorno alle citt\u00e0 storiche di Osterwieck e Halberstadt, oltre a comprendere il principato di Anhalt-Aschersleben, la Contea di Regenstein, il castello di Heimburg e la contea di Falkenstein. La signoria di Derenburg venne aggiunta all'area nel 1701, Hasserode venne acquistata dagli Stolberg-Wernigerode nel 1714 e dopo il Congresso di Vienna, nel 1815 il principato di Halberstadt ottenne anche la baronia di Schauen e la signoria di Hessenrode. Nel 1703 esso perse i territori attorno a Weferlingen, che re Federico I di Prussia cedette a suo cugino Cristiano Enrico di Brandeburgo-Bayreuth-Kulmbach, come suddivisione della contea di Hohenstein e di quella di Stapelburg.\nIl principato di Halberstadt venne disciolto nel 1807 secondo il Trattato di Tilsit a seguito della sconfitta prussiana nelle guerre della quarta coalizione antifrancese. Il suo territorio divenne parte del nuovo Regno di Vestfalia voluto da Napoleone Bonaparte e governato da suo fratello, Girolamo Dopo la sconfitta dei francesi nella Battaglia di Waterloo nel 1815, il principato torn\u00f2 alla Prussia e incorporato nella nuova Provincia di Sassonia nel 1817."}
{"id": "3391735", "revid": "1543377", "url": "https://it.wikipedia.org/wiki?curid=3391735", "title": "Oliver! (musical)", "text": "Oliver! \u00e8 un musical britannico del 1960 con musiche e libretto di Lionel Bart e tratto dal celebre romanzo di Charles Dickens \"Oliver Twist\".\nLo spettacolo ha avuto una transposizione cinematografica nel 1968, con Ron Moody, Mark Lester e Jack Wild.\nIl musical ha debuttato nel 1963 anche a Broadway, ottenendo un grande successo.\nAdattamento cinematografico.\nNel 1968 il musical ha avuto una transposizione cinematografica prodotta dallo stesso Bart: \"Oliver!\", un film diretto da Carol Reed e sceneggiatura di Vernon Harris. Il film ha vinto 6 premi oscar (miglior film, migliore regia, migliore scenografia, miglior sonoro, miglior colonna sonora, Premio Oscar speciale per le migliori coreografie)\nIl film era stato candidato ad altri 6 (miglior attore protagonista - Ron Moody, miglior attore non protagonista - Jack Wild, migliore fotografia, migliori costumi, migliore sceneggiatura non originale, miglior montaggio).\nHa vinto anche due Golden Globe: Miglior attore protagonista (Ron Moody) e miglior film musicale.\nTrama.\nPrimo atto.\nIn un orfanotrofio i poveri orfani sono costretti a lavorare duramente per i direttori dell'ospizio. I bambini sono sempre affamati a causa delle minuscole razioni di farinata che hanno come unico alimento, e fantasticano di poter mangiare un giorno cibi pi\u00f9 buoni (\"Food Glorious Food\"). Tra questi bambini c'\u00e8 anche il piccolo Oliver Twist, un orfanello di nove anni che un giorno trova il coraggio di chiedere al signor Bumble, il custode, un altro po' di farinata. Bumble e la vedova Corney sono indignati dal comportamento del bambino e, chiesto il suo nome agli altri bambini, decidono di punirlo molto severamente (\"Oliver!\"). Quando gli altri orfani tornano al proprio lavoro, Bumble fa delle avances alla vedova Coney che finge di resistergli (\"I Shall Scream!\"), per poi cedere e baciare il collerico guardiano. Il mattino successivo, Bumble porta Oliver via dall'orfanotrofio per venderlo al miglior offerente come apprendista (\"Boy for Sale\"). Il ragazzo viene preso in prova dai coniugi Sowerberry, malvagi impresari di pompe funebri (\"That's Your Funeral\"). Oliver viene mandato a dormire nel seminterrato insieme alle bare, nonostante il bambino sia palesemente spaventato (\"Where Is Love?\").\nIl mattino successivo il bullo Noah Claypole, che supervisiona il lavoro di Oliver, insulta pesantemente la defunta madre del bambino, scatenando la collera di quest'ultimo, che si avventa su Noah. La signora Sowerberry e la figlia Charlotte, isteriche, mandano a chiamare Bumble, ma solo dopo aver chiuso Oliver in una bara. Nella confusione che segue all'arrivo di Bumble, Oliver riesce a fuggire dal negozio ed abbandona il paese in cerca di fortuna. Dopo circa una settimana dall'inizio della sua fuga, Oliver arriva a Londra e incontra un suo coetaneo, Dodger il Malandrino, uno strano ragazzo con un lungo cappotto ed un grande cappello. Dodger \u00e8 un borseggiatore ed invita Oliver ad unirsi a lui e vivere insieme ad altri ragazzi nel covo di Fagin (\"Consider Yourself\"). Oliver fa conoscenza di Fagin, un anziano e simpatico ladro che insegna ad un gruppo di ragazzi come diventare abili ladri. Oliver, per\u00f2, non capisce che Fagin sia un borseggiatore e vedendo molti fazzoletti rubati appesi alle pareti, scambia il covo per una lavanderia. Il bambino assiste ad un'esercitazione degli altri bambini che, guidati da Fagin, devono riuscire a sottrarre al vecchio ebreo vari oggetti senza che lui se ne accorga (\"You've Got to Pick a Pocket or Two\").\nIl giorno successivo Oliver incontra Nancy, una giovane prostituta innamorata del malvagio Bill Sikes, uno spregevole e violento ladro che la picchia e abusa continuamente di lei. Nancy prova subito una grande simpatia per il bambino e comincia a sentire in s\u00e9 una sorta di affetto materno. Insieme a Nancy c'\u00e8 anche Bet, sua sorella minore (nel libro e nel film del 1968 Bet \u00e8 la migliore amica di Nancy, non la sorella). Bet e Nancy, insieme con i ragazzi di Fagin, cantano il loro amore per la vita che conducono, incuranti dei pericoli che corrono (\"It's a Fine Life\"). Dodger poi finge di essere un ricco signore che flirta apertamente con Nancy, mentre Bet, Fagin e i ragazzi mettono in scena una vera parodia della societ\u00e0 vittoria (\"I'd Do Anything\"). Dopo che Nancy e Bet se ne sono andate, Fagin manda i suoi ragazzi e Oliver con loro a taccheggiare per le vie di Londra (\"Be Back Soon\"), ma il bambino non ha ancora capito le vere intenzioni dei compagni. Dodger e Charley Bates, un altro ragazzo di Fagin, prendono Oliver con loro per fargli vedere il lavoro, ma quando i due rubano il fazzoletto di Mr. Brownlow, questi fuggono subito, incuranti della sorte di Oliver, catturato dalla polizia (\"The Robbery\").\nSecondo atto.\nIn una taverna malfamata, Nancy \u00e8 invitata a cantare la celebre ballata \"Oom Pah Pah\", ma viene bruscamente interrotta dall'arrivo del brutale criminale Bill Sikes (\"My Name\"), di cui Nancy \u00e8 perdutamente innamorata. Dodger decide di dire a Fagin della cattura di Oliver. Fagin, preoccupandosi che il ragazzo possa comprometterli, decide di farlo rapire da Bill, dopo aver scoperto che Oliver soggiorna presso Mr. Brownlow, l'uomo a cui Dodger e Charley avevano rubato il fazzoletto. Nancy, che prova piet\u00e0 per Oliver, si rifiuta di collaborare ma viene costretta all'obbedienza dal violento Bill. Nonostante le percosse, Nancy ama Bill e crede che lui la ricambi (\"As Long as He Needs Me\").\nIl mattino successivamente, Oliver, nella casa a Bloomsbury di Mr. Brownlow, viene svegliato dolcemente dalla domestica, la signora Bedwin (\"Where Is Love? [Reprise]\"), mentre Mr. Brownlow ed il Dr. Grimwig discutono sulle condizioni di Oliver, ed entrambi decidono di mandare Oliver fuori a prendere una boccata d'aria. Brownlow approfitta della situazione per mandare Oliver a restituire dei libri in biblioteca. Dalla sua finestra, Oliver vede le strade di Londra prendere vita insieme all'arrivo dei venditori ambulanti (\"Who Will Buy?\"). Appena esce di casa, per\u00f2, il bambino viene rapito da Nancy e Bill. I due riportano Oliver al covo di Fagin, dopo Nancy salva il bambino dalle cinghiate di Bill, che lo voleva picchiare per aver tentato la fuga. Nancy reagisce con rabbia alle minacce di Bill e urla la sua frustrazione per la vita di miseria e prostituzione che conduce, ma l'uomo ribadisce che per quanto fosse misera la loro vita \u00e8 sempre meglio della forca. Fagin tenta di agire da intermediario (\"It's a Fine Life [Reprise]\"). Quando Nancy e Bill lasciano il covo, Fagin riflette ironicamente sulla sua situazione (\"Reviewing the Situation\") e decide di restare per sempre un ladro, in quanto questa sia la strada pi\u00f9 appagante e redditizia.\nIntanto all'orfanotrofio Mr. Bumble e la vedova Corney, ora infelicemente sposati, assistono la vecchia Sally, ormai morente, che consegna loro un medaglione d'oro appartenuto ad Agnes, la madre di Oliver morta di parto, evidentemente appartenuta ad una famiglia ricca ed importante. Pentitasi di aver rubato il monile, Sally lo consegna alla vedova Corney. I coniugi Bumble decidono di partire per Londra per parlare con Mr. Brownlow, disposto a pagare per avere informazioni sullo scomparso Oliver Twist (\"Oliver! [Reprise]\"). L'uomo per\u00f2, sentito il loro racconto, li butta fuori casa, rimproverandoli per la loro condotta. Grazie al medaglione, Brownlow scopre che Oliver \u00e8 il figlio della sua amatissima nipote Agnes, fuggita di casa dopo essere stata messa incinta da un ragazzo che, scoperta la sua gravidanza, l'aveva lasciata.\nNancy teme per la sorte di Oliver e, sentendosi in colpa, corre a casa di Brownlow e gli dice di venire al ponte di Londra quella notte a mezzanotte e gli avrebbe consegnato il bambino incolume. Brownlow dice a Nancy di dire il nome del rapitore per poterlo denunciare, ma Nancy, innamorata di Bill, rifiuta (\"As Long As He Needs Me [Reprise]\"). Bill sospetta di Nancy e la segue di nascosto fino al ponte di Londra. Qui Bill, dopo aver tramortito Oliver, affronta Nancy e la uccide barbaramente, pestandola a morte (in altri allestimenti del musical, Bill la pugnala, la strangola o le taglia la gola, ma il libretto originale segue il romanzo di Dickens, in cui Bill picchia selvaggiamente Nancy fino ad ucciderla). Poi, gettatosi in spalla Oliver, corre al covo di Fagin per estorcergli il denaro necessario per la sua fuga. Mr. Brownlow, trovato il cadavere di Nancy, chiama a raccolta una folla che, inferocita, segue il cane di Bill, Occhiodibue, fino al covo di Fagin e poi fino al porto. Fagin e i ragazzi, temendo di essere arrestati, abbandonano il nascondiglio e fuggono in diverse direzioni. La folla trova Bill su un ponte nel porto e l'uomo minaccia di uccidere Oliver qualora qualcuno avesse tentato di fermarlo. Tuttavia due poliziotti, senza essere visti, si avvicinano furtivamente a Bill e gli sparano, recuperando Oliver e consegnandolo a Mr. Brownlow (\"London Bridge\"). Ma la folla, non avendo placato la sua sete di sangue, si riversa nuovamente nelle strade per linciare Fagin e la sua banda di ragazzini. Quando la folla esce di scena, Fagin esce allo scoperto e dichiara che dopo anni di crimini, per lui \u00e8 giunto il tempo di tornare sulla retta via e tentare fortuna in un'altra citt\u00e0, questa volta in modo onesto (\"Reviewing the Situation [Reprise]\") .\nProduzioni.\nProduzione originale londinese.\n\"Oliver!\" apr\u00ec nel West End londinese il 30 giugno 1960 al New Theatre (oggi No\u00ebl Coward Theatre), dove replic\u00f2 ininterrottamente per 2618 volte. La produzione originale era diretta da Peter Coe, coreografata da Malcolm Clare e con i costumi di Sean Kenny. Il cast originale comprendeva Ron Moody nel ruolo di Fagin, Georgia Brown in quello di Nancy e Barry Humphries nel piccolo ruolo comico del necroforo Mr. Sowerberry. L'originale Oliver, Keith Hamshere, lavora tuttora come fotografo ad Hollywood, mentre Martin Horsey, l'originale Dodger, \u00e8 un regista e commediografo, noto soprattutto per la sua opera teatrale L'Chaim. Tra i bambini dell'orfanotrofio e i membri della banda di Fagin c'era anche Tony Robinson, mentre John Bluthal (noto per la serie televisiva \"The Vicar of Dibley\") era il sostituto di Moody nel ruolo di Fagin. Il boxeur professionista Danny Sewell (fratello dell'attore televisivo George Sewell) era l'originale Bill Sikes e ricopr\u00ec questo ruolo per ben sei anni, a Londra, Broadway e nel tour degli Stati Uniti. Il principale avversario di Danny Sewell nelle audizioni per il ruolo di Sikes era Michael Caine, che ha raccontato di aver \u201cpianto per una settimana\u201d dopo non essere riuscito ad ottenere la parte.\nLa parte di Nancy era stata scritta apposta per Alma Cogan che, pur non riuscendo a ricoprire il ruolo a teatro, invest\u00ec molto denaro nella varie produzioni del musical.\nProduzione originale di Broadway.\nIl musical debutt\u00f2 negli Stati Uniti con un lungo tour per tutto il Paese nel 1962, il cui cast pu\u00f2 essere ascoltato nella registrazione discografica effettuata. Il musical debutt\u00f2 all'Imperial Theatre di Broadway il 6 gennaio 1963 e chiuse il 14 novembre 1964, dopo 774 repliche. Il cast comprendeva il piccolo Bruce Prochnik nel ruolo di Oliver, Georgia Brown (che riprendeva il ruolo gi\u00e0 ricoperto a Londra), Clive Revill nella parte di Fagin. Michael Goodman aveva ricoperto il ruolo di Dodger nel tour, mentre Davy Jones fu l'attore che recit\u00f2 questa parte a Broadway. La produzione originale di Broadway fu un successo di critica e pubblico e fu candidata a ben dieci Tony Awards, tra i quali miglior musical, miglior attore protagonista e non protagonista e migliore attrice protagonista. Vinse quelli per la miglior scenografia, miglior score originale e migliore direzione musicale.\nGeorgia Brown (\"Nancy\"), Davy Jones (\"Artful Dodger\"), Ronnie Kroll (\"Oliver\"), Joan Lombardo (\"Bet\") e Robin Ramsay (\"Fagin\") presentarono due numeri musicali da \"Oliver!\" (\"I'd Do Anything\" e \"As Long as He Needs Me\") al \"Ed Sullivan Show\" la sera del 9 febbraio 1964, nella stessa puntata in cui anche i Beatles fecero il loro debutto televisivo negli Stati Uniti.\nNel 1965 ci fu il primo revival del musical a Broadway, che replic\u00f2 solo 64 volte al Martin Beck Theatre prima di chiudere. Il cast comprendeva: Robin Ramsay (Fagin), Victor Stiles (Oliver), Maura K. Wedge (Nancy), Joey Baio (Dodger), Dominic Chianese (Mr. Sowerberry), Alan Crofoot (Buble), Danny Sewell (Sikes), Bram Nossen (Mr. Brownlow) e il soprano Dodi Protero (Mrs. Bedwin).\nRevival londinese del 1977.\nCameron Mackintosh produsse il primo revival londinese del musical del 1977. Il revival, debuttato al Albery Theatre (rinominato poi New Theatre ed infine Noel Coward Theatre) con Roy Hudd nel ruolo di Fagin, replic\u00f2 per due anni. La produzione era identica a quella del 1960 ed usava le stesse scenografie e costumi, alcuni dei quali addirittura riciclati dalla prima produzione.\nRevival di Londra e Broadway del 1983.\nA Mackintosh fu richiesta una nuova produzione del musical per un periodo limitato, solo cinque settimane nel periodo natalizio all'Aldwych Theatre. Questo revival, diretto ancora da Peter Coe, aveva nel cast Ron Moody ancora del ruolo di Fagin, Jackie Marks (Nancy), Linal Haft (Sikes), Meg Johnson (vedova Corney), Peter Bayliss (Bumble) e Geoffrey Toone (Mr Brownlow). Oliver era interpretato da Anthony Pearson e Dodger da David Garlick. Il set originale di Sean Kenny fu nuovamente utilizzato. L'ultima produzione professionale ad utilizzare la scenografia originale fu quella del Queen's Theatre (Hornchurch, Essex) nel 1986, con Victor Spinetti nel ruolo di Fagin.\nQuesto revival del 1983 chiuse a Londra e riapr\u00ec a Broadway nel 1984. Apr\u00ec al Mark Hellinger Theater il 29 aprile 1984 e chiuse il 13 maggio dello stesso anno. Il cast comprendeva Ron Moody nuovamente nel ruolo di Fagin, Patti LuPone in quello di Nancy e David Garlick nuovamente in quello di Dodger. Garlick \u00e8 stato il pi\u00f9 giovane attore inglese a recitare a Broadway dopo Davy Jones. Questa produzione utilizzava ancora la scenografie ed i costumi originale, oltre alla regia di Peter Coe.\nLuPone, nelle sue memorie, ha scritto che questa produzione avrebbe dovuto replicare per pi\u00f9 tempo e che il suo vero problema \u00e8 stato quello di riutilizzare la scenografia e la regia originale.. La LuPone aveva chiesto alla produzione di far cambiare la chiave delle sue canzone, essendo quella originale troppo profonda per lei; tuttavia, il permesso di modificare la partitura originale non le fu accordato.\nNonostante la breve durata del revival, Moody fu nominato al Tony Award. Il musical era stato recensito molto positivamente da tutti i critici, eccetto Frank Rich del New York Times.\nRevival londinese del 1994.\nCameron Mackintosh ha prodotto un altro revival londinese del musical che ha debuttato al London Palladium l'8 dicembre 1994. Questo p stato il primo revival del musical a cambiare cos\u00ec radicalmente gli elementi principali della produzione originale. Il regista era il giovane Sam Mendes, mentre Anthony Ward curava le scenografie, Matthew Bourne le coreografie, William David Brohn le orchestrazioni e Martin Koch la supervisione musicale. Il cast comprendeva Jonathan Pryce (inizialmente riluttante) nel ruolo di Fagin, Sally Dexter in quello di Nancy, Miles Anderson come Bill Sikes, James Villiers nella parte di Mr. Brownlow, James Saxon era Mr. Bumble, Jenny Galloway la vedova Corney, David Delve era Mr. Sowerberry e Julia Deakin Mrs. Sowerberry. Il ruolo di Oliver era ricoperto da numerosi bambini, tra i quali Gregory Bradley, James Daley, Ben Reynolds, Andrew James Michel, Jon Lee, Steven Webb, Justin Girdler, Steven Geller, Lee Honey-Jones, Brian O'Sullivan, James Bourne e Tom Fletcher; nel ruolo del Dritto si alternavano invece Adam Searles, Paul Bailey e Bronson Webb. Anche il ruolo di Bet aveva numerose interpreti, tra le quali Francesca Jackson, Danielle McCormack e Rosalind James. Il musical chiuse il 21 febbraio 1998. Nel ruolo di Fagin si susseguirono a Pryce alcuni celebri attori inglesi, tra i quali George Layton, Russ Abbot, Jim Dale e Robert Lindsay (che vinse Olivier Award per la sua interpretazione nel 1997). Bill Sikes fu interpretato anche da Steven Hartley e Joe McGann, mentre le nuove Nancy furono Sonia Swaby, Claire Moore e Ruthie Henshall.\nIl musical fu un successo di critica e pubblico e riprende, almeno in parte, alcuni momenti della trasposizione cinematografica del film del 1968. Le nuove orchestrazioni e la nuova regia contribuirono al successo del musical, rendendolo meno melodrammatico e pi\u00f9 adatto ad un pubblico pi\u00f9 famigliare. Il revival aveva anche nuove musiche e nuovi versi scritti appositamente da Lionel Bart, oltre a nuovi dialoghi di Bart e Sam Mendes. I dialoghi erano un omaggio alle versioni cinematografiche del 1949 e del 1968, oltre che al romanzo stesso. Rispetto alla produzione originale si pu\u00f2 notare l'aggiunta di un prologo grazie al quale il pubblico pu\u00f2 assistere ai fatti accaduti durante e dopo il parto di Oliver e la morte della giovane madre. Nuovi accordi, orchestrazioni e sequenze danzate sono presenti in \u201cConsider Yourself\u201d e \u201cWho Will Buy?\u201d. Anche la posizione di alcune canzoni rispetto alla trama furono modificate (ad esempio \"It's a Fine Life\", \"I'd Do Anything\" e \"You've Got to Pick a Pocket or Two\"), mentre alcune scene furono ritoccate (tra le quali quella finale sul Ponte di Londra). Subito dopo \"You've Got to Pick a Pocket or Two\" \u00e8 stata aggiunta una scena in cui Bill Sikes entra nella cucina del covo di Fagin e parla con l'ebreo circa i proventi di un suo crimine.\nRevival londinese del 2009.\nUna nuova produzione del musical molto simile a quella del revival del 1994 ha debuttato nel West End londinese il 14 gennaio 2008. Prodotto nuovamente da Cameron Mackintosh, il musical aveva la regia del regista shakespeariano Rupert Goold e le coreografie di Matthew Bourne (che curava anche la regia insieme a Goold). Anthony Ward curava sia i costumi che la scenografia, ed ha dato al pavimento del palco un aspetto da strada ciottolata. William David Brohn, invece, si occupava delle orchestrazioni, modificando gli arrangiamenti di alcuni pezzi originali del musical (soprattutto in \"Consider Yourself\" e \"Who Will Buy?\") ed aggiungendo la musica per la chiamata alla ribalta. Il prologo fu rimosso e questa produzione del musical, cos\u00ec come quella originale, cominciava con la canzone degli orfani \"Food Glorious Food\". Il musical ha debuttato al Drury Lane, ottenendo recensioni molto positive.\nL'attore inglese Rowan Atkinson interpretava Fagin, ruolo gi\u00e0 ricoperto da giovane in una compagnia amatoriale. Burn Gorman, al suo debutto nel West End, interpretava Bill Sikes. Jodie Prenger era Nancy, avendo vinto il talent show della BBC \"I'd Do Anything\", finalizzato proprio a trovare l'interprete per il ruolo di Nancy nel nuovo revival. A lei si alternava per due repliche a settimana l'australiana Tamsin Carroll, mentre la sua sostituta era Sarah Lark, anche lei concorrente di \"I'd Do Anything\". Nel cast figuravano anche alcuni attori della Royal Shakespeare Company, tra i quali Julian Glover nel ruolo del signor Brownlow, Julian Bleach nel dulice ruolo di Mr. Sowerberry e del Dr. Grimwig, Louise Gold nella parte di Mrs. Sowerberry e Ms. Bedwin, Julius D'Silva in quella di Mr. Bumble e il soprano Wendy Ferguson in quella della vedova Corney. Il revival fu nominato a tre Olivier Award nel 2010 Miglior Revival, Migliori Coreografie e Miglior Attore (Atkinson), ma non ne vinse nessuno.\nQuando Atkinson lasci\u00f2 la compagnia nell'aprile 2009, fu sostituito da Russ Abbot, che aveva gi\u00e0 ricoperto il ruolo nel 1997, durante il revival precedente. Omid Djalili sostitu\u00ec Abbot nel luglio dello stesso anno nel ruolo di Fagin, ricevendo critiche molto positive. Nel dicembre 2009 Griff Rhys Jones diventa il quarto Fagin del nuovo revival, sostituendo Djalili, mentre Steven Hartley sostituisce Groman nel ruolo di Bill Sikes. Hartley aveva gi\u00e0 interpretato questo ruolo nel 1997 nella produzione al London Palladium. Nel marzo 2010 Kerry Ellis sostituisce la Prenger nel ruolo di Nancy, ottenendo ottime critiche. Nel frattempo, Bleach, D'Silva e la Ferguson erano stati rimpiazzati da, rispettivamente, Jason Morell, Christian Patterson e Claire Machin. Nel giugno 2010 Russ Abbot torna nel ruolo di Fagin, mentre Stephen Moore diventava il nuovo Mr. Brownlow. Ron Moody, l'originale Fagin, si unisce al resto nella serale del 14 luglio 2010, nelle celebrazioni del cinquantesimo anniversario del musical. In dicembre Griff Rhys Jones torna nel ruolo di Fagin.\nLa produzione ha chiuso l'8 gennaio 2011, per lasciare posto alla prima produzione londinese di \"Shrek the Musical\".\nIncisioni discografiche.\nIl musical \u00e8 stato inciso numerose volte. Si possono trovare incisioni con il cast londinese del 1960, 1963, 1994 e 2009. La registrazione del 2009, con Rowan Atkinson nel ruolo di Fagin, \u00e8 stata fatta live al Drury Lane (teatro) con l'uso di 150 microfoni.\nCi sono state anche numerose incisioni in studio, tra le quali quella con Stanley Holloway e Alma Cogan, quella con Josephine Barstow e Julian Forsyth e, pi\u00f9 recentemente, Julian Forsyth con Sally Ann Triplett (al posto della Barstow).\nInterpreti principali.\nLa seguente tabella mostra i nomi degli attori e cantanti che hanno partecipato alle principali edizioni teatrali del musical.\nSequel.\nIl musical ha avuto un seguito, \u201cDodger!\u201d, composto da Andrew Fletcher con libretto di David Lamber. Il musical \u00e8 ambientato sette anni dopo la fine degli eventi narrati in \u201cOliver!\u201d, ed ha come protagonista Dodger che, a causa di un furto, viene condannato ai lavori forzati in Australia. Qui, si innamora della bella Bet.\nPremi e nomination.\n1963 Tony Awards\n1984 Tony Awards\n1995 Laurence Olivier Awards\n1997 Laurence Olivier Awards\n2010 Laurence Olivier Awards\n 2010 whatsonstage.com Awards\n2011 whatsonstage.com Awards"}
{"id": "3391736", "revid": "2153076", "url": "https://it.wikipedia.org/wiki?curid=3391736", "title": "Version", "text": "Version \u00e8 il secondo album del DJ britannico Mark Ronson, pubblicato il 16 aprile 2007 dalla Columbia Records. L'album \u00e8 interamente composto da cover di brani di altri artisti."}
{"id": "3391741", "revid": "6923", "url": "https://it.wikipedia.org/wiki?curid=3391741", "title": "Gale Agbossoumonde", "text": "Biografia.\nAgbossoumonde \u00e8 nato in Togo, ma in tenera et\u00e0 si \u00e8 trasferito con la famiglia in Benin. All'et\u00e0 di 8 anni si \u00e8 trasferito negli Stati Uniti, precisamente a Syracuse, una citt\u00e0 dello Stato di New York, grazie all'aiuto della chiesa. Agbossoumonde ha frequentato la Christian Brothers Academy fino al nono anno, nello stesso periodo ha giocato anche nel NYS Soccer Championship, concluso al secondo posto.\nCarriera.\nClub.\nDopo aver giocato per un breve periodo con la nazionale Under-17, Agbossoumonde si \u00e8 unito all'IMG Academy, facente parte dell'U.S. Soccer Development Academy con sede a Bradenton, in Florida. Qui si \u00e8 messo in mostra grazie alle sue potenzialit\u00e0 da terzino.\nIl 6 agosto 2009 ha firmato un contratto di tre anni e mezzo con il Traffic Sports Marketing e il . Chiude la sua prima stagione nei professionisti con 6 presenze in campionato. Il 7 gennaio 2010 \u00e8 stato ceduto in prestito per sei mesi al , che aveva anche l'opzione per riscattarlo. Tuttavia, il Braga non lo ha riscattato ed \u00e8 rientrato dal prestito.\nAgbossoumonde in seguito \u00e8 stato girato in prestito al nel 2011. Il 15 aprile successivo ha debuttato con la squadra contro il , vincendo anche il titolo di \"Man of the Match\". Agbossoumonde chiuse la prima parte della stagione 2011 con otto presenze, ma il Djurg\u00e5rden decise di non estendere il contratto ed \u00e8 rientrato alla base nel luglio del 2011.\nNell'agosto del 2011 \u00e8 stato ceduto in prestito all'. Tuttavia, solo all'inizio dell'ottobre del 2011 \u00e8 entrato effetivamente a far parte della dell'Eintracht, l'8 ottobre successivo ha debuttato con la seconda squadra contro il SGS Gro\u00dfaspach. Tuttavia, il prestito fu di breve durata, facendo quindi rientro.\nNe febbraio 2012, Traffic Sports ha annunciato che Agbossoumonde si sarebbe unito in prestito ai della North American Soccer League.\nNel dicembre 2012, Agbossoumonde ha firmato con il , dopo che la squadra era riuscita a liberarsi un posto nella rosa per la Major League Soccer. Agbossoumonde ha debuttato con il Toronto il 6 aprile successivo, subentrando a Danny Califf nel pareggio casalingo per 2-2 contro l'.\nL'8 maggio 2014, Agbossoumonde \u00e8 stato coinvolto in uno scambio a tre squadre quando i hanno ceduto Marvin Ch\u00e1vez al per Luke Moore, che \u00e8 stato immediatamente ceduto dai Colorado al Toronto FC per Agbossoumonde. Al termine della stagione 2014, i Colorado hanno rifiutato l'opzione di estendere il contratto a Agbossoumonde per la stagione 2015.\nAgbossoumonda ha firmato con i della North American Soccer League nel dicembre 2014. \u00c8 stato svincolato nell'ottobre 2015.\nNel dicembre 2015, Agbossoumonde ha firmato con i della NASL. Nel 2017 ha firmato per i . Il suo contratto non \u00e8 stato rinnovato dopo la stagione 2017 e da allora si \u00e8 ritirato dal calcio professionistico.\nNazionale.\nAgbossoumonde con la nazionale statunitense Under-20 ha preso parte al campionato nordamericano Under-20 2009 a Trinidad e Tobago, che in seguito si \u00e8 qualificata per il campionato mondiale Under-20 2009 in Egitto. Nella rassegna mondiale, ha giocato tutti gli incontri con gli Stati Uniti.\nIl 17 novembre 2010, nel giorno del suo compleanno, \u00e8 stato convocato dalla nazionale maggiore per un incontro contro il Sudafrica nella Nelson Mandela Challenge Cup."}
{"id": "3391742", "revid": "100976354", "url": "https://it.wikipedia.org/wiki?curid=3391742", "title": "Polifemo (Sebastiano del Piombo)", "text": "Il Polifemo \u00e8 un affresco (295x225 cm) di Sebastiano del Piombo, databile al 1512 circa e conservato nella Villa Farnesina di Roma. Situato accanto al \"Trionfo di Galatea\" di Raffaello, \u00e8 in continuit\u00e0 iconografica con esso.\nStoria.\nIl ricchissimo banchiere Agostino Chigi si era fatto costruire tra il 1509 e il 1512 una sontuosa villa \"di delizie\" da Baldassarre Peruzzi, su un terreno circondato da giardini tra via della Lungara e il Tevere, detta in seguito \"della Farnesina\".\nLa decorazione pittorica si avvi\u00f2 prestissimo, via via che gli ambienti erano completati, e interess\u00f2 alcuni dei migliori artisti attivi a Roma, tra cui, oltre al Peruzzi stesso, Sebastiano del Piombo, il Sodoma e Raffaello.\nSebastiano del Piombo era venuto da Venezia proprio al seguito del Chigi e presso di lui trov\u00f2 i primi incarichi a Roma. In particolare gli vennero affidate otto lunette nella Sala di Galatea al pian terreno della villa. Qualche mese dopo, quando Raffaello aveva terminato il \"Trionfo di Galatea\", il Piombo inizi\u00f2 a dipingere il riquadro adiacente a sinistra, con \"Polifemo\" che guarda idealmente l'apoteosi della ninfa amata.\nProbabilmente le pareti dovevano essere decorate, nei piani iniziali, da altre scene della storia della ninfa, mai completate: per questo gli i due affreschi esistenti non raffigurano gli eventi principali delle sue storie.\nDescrizione e stile.\nFonte della rappresentazione fu Teocrito (\"Idilli\") o Ovidio (\"Metamorfosi\"), magari filtrato dal Poliziano, o Apuleio (\"Asino d'oro\"). L'affresco mostra un enorme Polifemo che, in una monumentale torsione, rivolge il proprio sguardo malinconico verso il mare a destra, seduto su un idilliaco litorale sabbioso. Tiene in mano un bastone da pastore e un flauto, ed ha vicino un cane.\nLa ricchezza e la densit\u00e0 del colore nella sua veste azzurra, cos\u00ec come gli effetti di avvolgimento atmosferico nel paesaggio (per quanto possibili nella tecnica ad affresco), rimandano al colorismo veneziano e all'intonazione malinconica dei seguaci di Giorgione, di cui Sebastiano faceva parte. Egli fu il primo a portare queste novit\u00e0 a Roma, riscuotendo un discreto successo.\nLa monumentalit\u00e0 della figura rimanda all'esempio di Michelangelo, che proprio in quegli anni aveva scoperto gli affreschi della volta della Cappella Sistina, ma ha anche precedenti in area veneziana, come gli affreschi del Fondaco dei Tedeschi di Giorgione e del giovane Tiziano."}
{"id": "3391745", "revid": "174925", "url": "https://it.wikipedia.org/wiki?curid=3391745", "title": "Vigintiviri", "text": ""}
{"id": "3391746", "revid": "82289005", "url": "https://it.wikipedia.org/wiki?curid=3391746", "title": "SIPTEL", "text": ""}
{"id": "3391748", "revid": "570173", "url": "https://it.wikipedia.org/wiki?curid=3391748", "title": "Newport News Shipbuilding", "text": ""}
{"id": "3391749", "revid": "767487", "url": "https://it.wikipedia.org/wiki?curid=3391749", "title": "Record Collection", "text": "Record Collection \u00e8 il terzo album del DJ britannico Mark Ronson, pubblicato il 27 settembre 2010 dalla Allido/RCA/Columbia/J"}
{"id": "3391751", "revid": "324090", "url": "https://it.wikipedia.org/wiki?curid=3391751", "title": "Different Gear, Still Speeding", "text": "Different Gear, Still Speeding \u00e8 l'album d'esordio del gruppo rock inglese Beady Eye. Prodotto da Steve Lillywhite, \u00e8 stato pubblicato il 28 febbraio 2011.\nA pochi giorni dalla sua uscita \"Different Gear, Still Speeding\" \u00e8 diventato disco d'oro nel Regno Unito, dove ha debuttato al terzo posto vendendo in una settimana 66.817 copie e chiudendo il 2011 con 165.900 copie vendute nel Regno Unito. Secondo i dati della Official Charts Company, l'album, insieme a quelli di altri artisti, ha contribuito a far aumentare del 40% le vendite dei dischi in vinile in Gran Bretagna nel primo semestre del 2011, chiudendo il 2011 al settimo posto tra gli album in vinile nel Regno Unito.\nTracce.\nAutori: Gallagher/Archer/Bell, eccezion fatta per \"Sons of the Stage\", dei World of Twist.\nAcquistando l'edizione \"Deluxe\" dell'album, si possono avere anche le seguenti tracce:\nEdizione Speciale con DVD.\nIl disco \u00e8 disponibile anche in edizione speciale con allegato un DVD contenente i video seguenti:\nLa versione del DVD riservata al mercato giapponese contiene anche il video di \"The Roller\".\nInformazioni Lati b e Tracce Bonus.\nIl singolo promozionale \"Bring the Light\", pubblicato in vinile, \u00e8 accompagnato da una reinterpretazione di \"Sons of the Stage\" dei World of Twist. Il 18 dicembre 2010 su iTunes Francia \u00e8 comparsa un'anteprima della durata di quasi otto minuti, comprendente 30 secondi di ogni canzone.\nIl secondo singolo promozionale,\"Four Letter Word\", contiene la b-side \"World Outside My Room\" ed \u00e8 stato pubblicato il 17 gennaio 2011 in vinile.\nIl primo singolo vero e proprio, \"The Roller\", contenente la b-side \"Two of a Kind\", \u00e8 stato pubblicato il 21 febbraio 2011 in vinile.\nIl secondo singolo ufficiale, \"Millionaire\", contenente la b-side \"Man of Misery\", \u00e8 stato pubblicato il 2 maggio 2011.\nIl terzo singolo ufficiale, \"The Beat Goes On\", con la b-side \"In the Bubble With a Bullet\" \u00e8 stato pubblicato il 15 luglio 2011.\nTra le tracce bonus disponibili su iTunes figurano anche una nuova versione di \"Man of Misery\", pubblicata per la prima volta nel marzo 2009 da Liam Gallagher come colonna sonora di una campagna pubblicitaria della Pretty Green, la sua linea di abbigliamento, e \"Sons of the Stage\". Per \"Man of Misery\" si tratta di un riarrangiamento della versione iniziale del brano, inserito, come \"Sons of the Stage\", come bonus track dell'edizione del disco destinata al mercato giapponese."}
{"id": "3391758", "revid": "110157", "url": "https://it.wikipedia.org/wiki?curid=3391758", "title": "Censimento federale delle aziende", "text": "Il censimento delle aziende (CA) \u2013 realizzato dall'Ufficio federale di statistica (UST) della Svizzera in collaborazione con gli uffici regionali di statistica \u2013 \u00e8 un'indagine su scala nazionale presso la totalit\u00e0 degli stabilimenti e delle imprese dei settori secondario e terziario.\nIl suo scopo \u00e8 di censire tutte le unit\u00e0 di produzione dell'economia rilevando dati economici, sociali e geografici. Il CA permette inoltre di aggiornare il Registro delle imprese e degli stabilimenti (RIS) e serve da riferimento per tutta una serie di statistiche.\nBasi legali.\nOrdinanza del 30 giugno 1993 sull'esecuzione di rilevazioni statistiche federali (RS 431.012.1).\nTipo di rilevazione.\nIl CA \u00e8 una rilevazione totale. I dati sono rilevati tramite questionari cartacei, questionari online (eSurvey) e profiling (indagine separata presso grandi imprese e unit\u00e0 amministrative). La partecipazione all'indagine \u00e8 obbligatoria.\nCaratteristiche rilevate.\nIl CA \u00e8 realizzato presso gli stabilimenti e le imprese dei settori secondario e terziario.\nSono rilevati l'ubicazione (indirizzo), l'attivit\u00e0 economica e il numero di addetti per grado di occupazione, sesso e nazionalit\u00e0 a livello comunale (e a livello di ettari per i dati geocodificati).\nEsecuzione.\nIl primo censimento ha avuto luogo nel 1905. Da allora il censimento \u00e8 realizzato tre volte nell'arco di un decennio (negli anni che terminano con 1, 5 e 8). Il giorno di riferimento \u00e8 sempre l'ultimo giorno lavorativo del mese di settembre."}
{"id": "3391765", "revid": "767487", "url": "https://it.wikipedia.org/wiki?curid=3391765", "title": "General Electric YJ101", "text": "Il General Electric YJ101 era un motore turbofan dotato di postbruciatore sviluppato negli Stati Uniti dalla General Electric nei primi anni settanta.\nStoria.\nSviluppo.\nAlla fine degli anni sessanta, nell'ambito del programma di ricerca per un nuovo tipo di caccia leggero (\"Lightweight Fighter\", LWF) per la United States Air Force, la General Electric inizi\u00f2 lo sviluppo di un nuovo motore, il GE15, da 14300 lbf di spinta. Nell'aprile del 1972, la USAF assegn\u00f2 alla General Electric un contributo di 10,1 milioni di dollari per lo sviluppo di quello che nel frattempo era diventato l'YJ101, destinato ad equipaggiare il nuovo Northrop YF-17 Cobra.\nIl motore fu provato al banco per la prima volta nel luglio del 1972, la certificazione preliminare al volo fu ottenuta alla fine del 1973 mentre il volo sul primo dei due prototipi di YF-17 avvenne nel giugno del 1974.\nLa fase di sviluppo del motore termin\u00f2 agli inizi del 1975, dopo 691 ore di funzionamento in volo e 2455 ore di funzionamento al banco.\nTra il 27 maggio ed il 14 luglio del 1976, i due prototipi di YF-17 vennero utilizzati dalla NASA nell'ambito di un programma di ricerca sul comportamento dei velivoli ad alti angoli di attacco.\nTecnica.\nL'YJ101 era dotato di un compressore assiale a 7 stadi collegato da un albero ad uno stadio di turbina di alta pressione, mentre i tre stadi del compressore di bassa pressione (fan) erano collegati da un altro albero concentrico al primo ad uno stadio di turbina di bassa pressione. La camera di combustione era di tipo anulare, mentre una parte di aria veniva spillata dal compressore di bassa pressione direttamente nel postbruciatore a geometria variabile. Questa particolare configurazione rendeva (almeno formalmente, dato l'esiguo rapporto di bypass) il YJ101 un turboventola."}
{"id": "3391776", "revid": "797136", "url": "https://it.wikipedia.org/wiki?curid=3391776", "title": "Wang Gang", "text": "Carriera.\nClub.\nDopo aver giocato con varie squadre di club, nel 2009 si trasferisce al Beira-Mar.\nNazionale.\nNel 2019 debutta con la Nazionale cinese."}
{"id": "3391782", "revid": "36426", "url": "https://it.wikipedia.org/wiki?curid=3391782", "title": "Filomele", "text": ""}
{"id": "3391786", "revid": "729019", "url": "https://it.wikipedia.org/wiki?curid=3391786", "title": "Aeroporto Internazionale di Mactan-Cebu", "text": "L'aeroporto internazionale di Mactan-Cebu (tagalog: \"Paliparang Pandaigdig ng Mactan-Cebu\"; cebuano: \"Tugpahanang Pangkalibotanon sa Mactan-Sugbo\") \u00e8 un aeroporto civile e militare delle Filippine situato nel territorio della citt\u00e0 di Lapu-Lapu sull'isola costiera di Mactan, nella provincia di Cebu; dista circa 20 chilometri da Cebu nella regione del Visayas Centrale. \u00c8 dotato di una pista lunga 3\u00a0300 metri e larga 45 ed \u00e8 operativo 24 ore al giorno.\nPresso la struttura \u00e8 ospitata la base dell'Aeronautica Militare delle Filippine \"Mactan-Benito Ebuen\", utilizzata esclusivamente per i trasporti militari operati con gli Hercules, i Nomad e i Fokker dell'Aeronautica.\nL'aeroporto fu costruito a met\u00e0 degli anni sessanta in sostituzione del vecchio impianto di Lahug che, essendo all'interno della citt\u00e0 di Cebu, dovette essere abbandonato a causa dell'aumento del traffico aereo.\nAttualmente l'aeroporto di Lapu-Lapu Mactan occupa una superficie di 797 ettari, impiega quasi settecento addetti e opera 850 voli commerciali settimanali, movimentando poco pi\u00f9 di 13\u00a0000 passeggeri al giorno. Il traffico \u00e8 oggi mediamente di 192 fra decolli e atterraggi quotidiani e riguarda per due terzi voli commerciali e per un terzo voli militari e altre attivit\u00e0.\nNel corso degli ultimi quindici anni l'aeroporto di Lapu-Lapu Mactan ha visto un incremento medio annuo dei voli internazionali nell'ordine del 19% e per i voli nazionali del 6%: sono sedici le compagnie aeree commerciali che utilizzano la struttura e due le compagnie cargo."}
{"id": "3391797", "revid": "196390", "url": "https://it.wikipedia.org/wiki?curid=3391797", "title": "CS Pandurii T\u00e2rgu Jiu", "text": ""}
{"id": "3391798", "revid": "339392", "url": "https://it.wikipedia.org/wiki?curid=3391798", "title": "Aeroporto internazionale Mactan-Cebu", "text": ""}
{"id": "3391799", "revid": "39089841", "url": "https://it.wikipedia.org/wiki?curid=3391799", "title": "Dynamic Srl", "text": ""}
{"id": "3391806", "revid": "339392", "url": "https://it.wikipedia.org/wiki?curid=3391806", "title": "Aeroporto Mactan Cebu", "text": ""}
{"id": "3391809", "revid": "599013", "url": "https://it.wikipedia.org/wiki?curid=3391809", "title": "Albedo (disambigua)", "text": ""}
{"id": "3391821", "revid": "2033069", "url": "https://it.wikipedia.org/wiki?curid=3391821", "title": "Petrocelli (serie televisiva)", "text": "Petrocelli \u00e8 una serie televisiva statunitense trasmessa dal 1974 al 1976, costituita da due stagioni.\nTrama.\nLa serie tratta di un giovane avvocato idealista, Tony Petrocelli, che laureatosi all'Universit\u00e0 di Harvard si stabilisce nell'immaginaria localit\u00e0 di San Remo, nel sud degli USA, vivendo in un camper e affrontando casi riferiti a persone in difficolt\u00e0 economiche. Le puntate si basano sui flashback in soggettiva dei vari testimoni, che permettono al telespettatore di interpretare da pi\u00f9 punti di vista i vari casi. Classica gag comica degli episodi era il modo storpiato con cui gli interlocutori lo apostrofavano (\"Mr. Petroseli\") puntualmente corretti dal protagonista che ribatteva con la pronuncia giusta (\"Petrocelli, si dice Petrocelli\").\nTrasmissione.\nNegli Stati Uniti d'America la serie \u00e8 stata trasmessa dal 1974 al 1976 su NBC. In Italia \u00e8 stata trasmessa negli anni ottanta da RaiUno e da Canale 5.\nOrigine del personaggio.\nPrima di diventare protagonista della serie tv, il personaggio principale era gi\u00e0 apparso nel film \"Al di l\u00e0 di ogni ragionevole dubbio\" (tit. or. \"The Lawyer\") diretto da Sidney J. Furie nel 1970. Ad interpretarlo era stato lo stesso Barry Newman, mentre nel ruolo della moglie del celebre avvocato figurava Diana Muldaur."}
{"id": "3391829", "revid": "767487", "url": "https://it.wikipedia.org/wiki?curid=3391829", "title": "Daria Kinzer", "text": "Nata in Germania da padre tedesco e madre croata, \u00e8 cresciuta a Vienna dove ha studiato.\nNel 2011 \u00e8 stata scelta, attraverso il concorso \"Dora 2011\", come rappresentante per la Croazia all'Eurovision Song Contest 2011, tenutosi a D\u00fcsseldorf nel mese di maggio dello stesso anno, con la canzone \"Celebrate\" (\"Festeggia\"). Si \u00e8 esibita durante la prima semifinale, andata in onda in eurovisione il 10 maggio 2011, senza tuttavia ottenere i voti necessari per poter essere ammessa alla serata finale."}
{"id": "3391834", "revid": "767487", "url": "https://it.wikipedia.org/wiki?curid=3391834", "title": "Ignacio Aguirrezabala", "text": "Biografia.\nEra fratello minore di Marcelino Aguirrezabala, anch'egli calciatore. Ha ereditato il soprannome del fratello, ed era pertanto conosciuto come Chirri II. Una volta gioc\u00f2 contro il fratello maggiore, difendendo la maglia dell'Athletic Bilbao.\nDopo l'attivit\u00e0 agonistica, Ignacio Aguirrezabala abit\u00f2 in Argentina per otto anni dopo aver trovato lavoro in un ufficio tecnico di un'impresa edile gestita da un immigrato di Bilbao. Durante il suo soggiorno in Argentina nacquero cinque dei suoi sei figli. Nel 1946 l'intera famiglia decise di tornare in patria e si stabil\u00ec di nuovo a Bilbao. Proprio l\u00ec, Aguirrezabala co-fond\u00f2 una societ\u00e0 di costruzioni chiamata Dolmen Building, della quale sar\u00e0 direttore tecnico.\nCarriera.\nA 16 anni si iscrisse nell'Athletic Club junior.\nHa fatto il suo debutto con la prima squadra a 18 anni, il 4 marzo 1928 in una partita ufficiale. Un mese e mezzo dopo fu chiamato per la sua prima partita internazionale (ne disput\u00f2 4 in tutta la sua carriera).\n\u00c8 stato attivo in 8 stagioni al Club Atletico giocando 163 partite e segnando 57 gol.\nFece parte della squadra di maggior successo della storia del club, nota come Athletic \"Primera delantera hist\u00f3rica\". Quella squadra vinse quattro Coppe del Re consecutive (dal 1930 al 1933), eguagliando il record che aveva conseguito il Real Madrid agli inizi del 1900. Gioc\u00f2 le prime tre segnando anche il primo gol alla fine del 1931 nella gara che vide opposte il Betis e l'Athletic, finita 3-1. Sempre contro il Betis debutt\u00f2 nella Liga nel 1929, e vincendo in seguito tre scudetti (1930, 1931 e 1934).\nAlla fine della stagione 1934-1935 Chirri II decise di concludere la sua carriera sportiva."}
{"id": "3391835", "revid": "767487", "url": "https://it.wikipedia.org/wiki?curid=3391835", "title": "Vacanze hawaiiane", "text": "Vacanze hawaiiane (\"Hawaiian Vacation\") \u00e8 un cortometraggio animato statunitense del 2011 in CGI, diretto da Gary Rydstrom e prodotto dai Pixar Animation Studios.\nTrama.\n\"Vacanze Hawaiiane\" vede Bonnie recarsi in vacanza alle Hawaii. Barbie e Ken non vedono l'ora di partire con lei per la loro prima vacanza esotica. Tuttavia, Barbie e Ken si nascondono nello zaino della scuola invece che nella borsa, rimanendo a casa. Con l'aiuto degli altri giocattoli, Woody dovr\u00e0 ricreare un paradiso tropicale nella stanza della bambina, per non deludere la coppia.\nProduzione.\nIn risposta alle insistenti domande su un seguito di \"Toy Story 3\", il regista Lee Unkrich neg\u00f2 l'ipotesi di realizzare un \"Toy Story 4\", ma lasci\u00f2 intendere che fossero in lavorazione pi\u00f9 cortometraggi dedicati alla saga, alla maniera dei \"Cars Toons\". Le storie dei personaggi proseguirono infatti in questo diretto da Gary Rydstrom, in un secondo cortometraggio dal titolo \"Buzz a sorpresa\" che \u00e8 stato proiettato prima del film \"I Muppet\" (2012) e in un terzo intitolato \"Non c'\u00e8 festa senza Rex\" (2012), proiettato prima della riedizione in 3D di \"Alla ricerca di Nemo\".\nGermain Lussier, su \"SlashFilm.com\", si disse positivo sulle premesse del corto, potenzialmente in grado di ampliare l'arco narrativo della coppia e allo stesso focalizzando le attenzioni del pubblico lontano dai protagonisti. Altri commentatori si dissero preoccupati di questo sfruttamento, temendo che la Pixar avrebbe dato meno spazio a idee e storie originali come \"Quando il giorno incontra la notte\" o \"Presto\".\nPromozione.\nIl 1\u00ba marzo 2011 \u00e8 stata pubblicata su YouTube una clip del cortometraggio.\nDistribuzione.\nDopo un'anteprima in Canada allo Sprockets Toronto International Film Festival, il cortometraggio venne distribuito l'8 aprile 2011 in allegato al film \"Cars 2\" ed \u00e8 il primo cortometraggio non originale distribuito al cinema. I protagonisti, infatti, sono alcuni personaggi di \"Toy Story 3 - La grande fuga\"."}
{"id": "3391836", "revid": "448172", "url": "https://it.wikipedia.org/wiki?curid=3391836", "title": "Serapeum", "text": ""}
{"id": "3391839", "revid": "123900764", "url": "https://it.wikipedia.org/wiki?curid=3391839", "title": "Margherita Horowitz", "text": "Biografia.\nHa cominciato a lavorare in giovanissima et\u00e0, esibendosi gi\u00e0 a quattordici anni in piccoli ruoli teatrali a Vienna. La sua carriera in patria fu presto stroncata dall'aumento dei sentimenti antisemiti (era di madre ebrea), che la costrinsero ad abbandonare l'Austria per stabilirsi in Italia, dove lavor\u00f2 al teatro Valle di Roma.\nConvertitasi al cattolicesimo, spos\u00f2 l'esponente fascista Renato Trentini.\nDurante la seconda guerra mondiale riusc\u00ec a nascondere le proprie origini ai nazifascisti. Questo nonostante avesse trovato impiego come traduttrice per gli occupanti tedeschi, per i quali, tra l'altro, organizzava spettacoli teatrali.\nDopo la guerra si separ\u00f2 dal marito e ricominci\u00f2 a lavorare in teatro e in piccoli ruoli cinematografici. A partire dalla met\u00e0 degli anni 1960 le furono assegnati ruoli di maggior spessore, come caratterista in diversi film di genere."}
{"id": "3391854", "revid": "2184720", "url": "https://it.wikipedia.org/wiki?curid=3391854", "title": "This Is What You Are", "text": "This Is What You Are \u00e8 un brano musicale scritto da Mario Biondi e Alessandro Magnanini ed interpretato da Biondi in collaborazione con l'High Five Quintet, e pubblicato come singolo di debutto del cantante italiano Biondi nel 2006.\nDescrizione.\nLa prima versione di \"This Is What You Are\" viene realizzata nel 2004, come parte del progetto \"Was-a-Bee\", destinato a lanciare Mario Biondi sul mercato giapponese. Tuttavia il singolo arriv\u00f2 al DJ britannico Norman Jay, che fece circolare il brano nella playlist di Radio BBC Radio 1, ed in seguito nell'album compilation \"Good Times 5\", in cui sono presenti altri brani di cantante soul come Otis Redding, Marvin Gaye e James Brown.\nGrazie al successo britannico, l'etichetta discografica Schema Records prende la decisione di pubblicare un album di Mario Biondi in Italia, \"Handful of Soul\" in cui viene inserito \"This Is What You Are\". Il brano ottiene un notevole successo anche nelle radio italiane, soprattutto per un brano di genere soul, e contribuisce a lanciare la carriera di Biondi.\nVideo musicale.\nIl video musicale prodotto per \"This Is What You Are\" \u00e8 stato reso disponibile sul canale YouTube della Schema Records il 16 novembre 2006."}
{"id": "3391870", "revid": "599013", "url": "https://it.wikipedia.org/wiki?curid=3391870", "title": "Axel Roos", "text": "Carriera.\nHa espletato la sua intera carriera professionistica nelle file del Kaiserslautern, dove \u00e8 rimasto per diciassette stagioni.\nVince la Coppa di Germania 1989-1990 e poi nella stagione 1990-1991 partecipa alla vittoria della Bundesliga e poi della successiva Supercoppa di Germania.\nNel 1996 conquista la sua seconda Coppa di Germania retrocedendo dalla Bundesliga. L'anno seguente fa parte della formazione che vince la Zweite Bundesliga e poi nel 1998 \u00e8 tra i titolari nel gruppo che, da neopromosso, vince la Bundesliga.\nAppende le scarpe al chiodo nel 2001."}
{"id": "3391871", "revid": "21880", "url": "https://it.wikipedia.org/wiki?curid=3391871", "title": "Micrathene", "text": ""}
{"id": "3391872", "revid": "36426", "url": "https://it.wikipedia.org/wiki?curid=3391872", "title": "Galleria del Belvedere", "text": ""}
{"id": "3391886", "revid": "1305772", "url": "https://it.wikipedia.org/wiki?curid=3391886", "title": "Rally di Svezia 2011", "text": "Il Rally di Svezia, che si \u00e8 svolto dal 10 al 13 febbraio, \u00e8 stato il primo della stagione 2011 e ha registrato la vittoria di Mikko Hirvonen."}
{"id": "3391887", "revid": "1310927", "url": "https://it.wikipedia.org/wiki?curid=3391887", "title": "Jos\u00e9 Lu\u00eds Mendes Lopes", "text": "Carriera.\nClub.\nDopo aver giocato con lo Sporting Bissau, nel 2008 si trasferisce allo Sporting Lisbona.\nNazionale.\nConta varie presenze con la nazionale guineense. Partecipa alla Coppa delle Nazioni Africane 2017, nella quale riveste il ruolo di capitano della squadra."}
{"id": "3391906", "revid": "6923", "url": "https://it.wikipedia.org/wiki?curid=3391906", "title": "Veicoli a idrogeno", "text": ""}
{"id": "3391910", "revid": "88740", "url": "https://it.wikipedia.org/wiki?curid=3391910", "title": "Luigi Conti (disambigua)", "text": ""}
{"id": "3391912", "revid": "2134764", "url": "https://it.wikipedia.org/wiki?curid=3391912", "title": "Nick Proschwitz", "text": ""}
{"id": "3391913", "revid": "380654", "url": "https://it.wikipedia.org/wiki?curid=3391913", "title": "Royal Rumble 1992", "text": "Royal Rumble 1992 \u00e8 stata la quinta edizione dell'annuale omonimo pay-per-view prodotto dalla World Wrestling Federation. L'evento ebbe luogo il 19 gennaio 1992 alla Knickerbocker Arena di Albany, nel New York.\nIl main event della serata fu il royal rumble match a 30 partecipanti dove per la prima volta, al vincitore sarebbe stato assegnato il vacante titolo WWF Championship. La Rumble fu vinta da Ric Flair, che elimin\u00f2 per ultimo Sid Justice diventando campione mondiale WWF. Altri match dell'evento furono l'incontro di coppia per il titolo WWF Tag Team tra i Natural Disasters (Earthquake &amp; Typhoon) e i Legion of Doom (Hawk &amp; Animal), i Beverly Brothers (Blake &amp; Beau) contro i Bushwhackers (Luke &amp; Butch) e Roddy Piper contro The Mountie per il WWF Intercontinental Championship. Per la prima volta nella storia della manifestazione, tutti e tre i maggiori titoli della federazione erano in palio durante l'evento.\nStoryline.\nRoyal Rumble fu caratterizzato da match di wrestling che coinvolsero diversi lottatori da feud e storyline preesistenti, che furono mostrati su Superstars, Wrestling Challange e Prime Time Wrestling, i programmi televisivi della World Wrestling Federation (WWF). I wrestler potevano svolgere un ruolo da buoni (face) o cattivi (heel, seguiti da una serie di eventi che costruirono la tensione, e che culminarono in uno o pi\u00f9 match di wrestling.\nIl pay-per-view fu caratterizzato dall'annuale Royal Rumble match, presente da ogni evento Royal Rumble sin dal suo inizio. Al match partecipano trenta lottatori, ma all'inizio delle contesa sul ring ve ne sono solo due; i rimanenti ventotto raggiungono il quadrato ad intervalli di tempo predefiniti (di norma ogni 90 secondi), secondo un ordine precedentemente sorteggiato. Il vincitore del match \u00e8 colui che rimane solo sul ring una volta terminata la fase degli ingressi. Un wrestler pu\u00f2 essere eliminato solo se finisce fuori dal ring passando al di sopra della terza corda e toccando terra con entrambi i piedi. Non si pu\u00f2 vincere n\u00e9 usando prese di sottomissione n\u00e9 ricorrendo allo schienamento.\nPrima dell'evento, venne annunciato che il vincitore della Royal Rumble sarebbe stato dichiarato il nuovo campione mondiale WWF, ricevendo la cintura che era stata resa vacante dal presidente Jack Tunney. Il titolo era stato tolto a Hulk Hogan dopo due controversi match tra lui e Undertaker, che avevano visto molte irregolarit\u00e0. Hogan e Undertaker furono inseriti tra i 30 partecipanti alla rissa reale.\nIl Royal Rumble match aiut\u00f2 la metamorfosi di Sid Justice da buono a cattivo. Justice - rientrante da un recente infortunio - entr\u00f2 sul ring per ventinovesimo e si trov\u00f2 tra i quattro finalisti, insieme a Hogan, Randy Savage e Flair. Justice elimin\u00f2 Savage e poi anche Hogan, restando da solo sul ring con Flair (che era stremato per essere entrato per terzo nella contesa). Hogan, incredulo a bordo ring per l'eliminazione a sorpresa da parte dell'amico, afferr\u00f2 il braccio di Sid distraendolo abbastanza da permettere a Flair di eliminarlo e vincere il match conquistando il titolo.\nNel suo libro, \"To Be The Man\", Ric Flair scrisse che non sapeva che avrebbe dovuto vincere il match, fino al suo arrivo all'arena il giorno stesso dell'evento, quando gli fu anche annunciato che sarebbe entrato con il numero 3. Nel frattempo, Bobby Heenan disse nella sua autobiografia, \"Bobby The Brain\", che aveva proposto che Flair entrasse nella Royal Rumble con il n\u00b01 per rendere pi\u00f9 impressionante la vittoria di Flair e che Vince McMahon cambi\u00f2 l'1 in 3, dicendo che l'idea era stata sua.\nRandy Savage, in un primo momento, accecato dall'ira verso Jake Roberts, che aveva attaccato lui e la moglie Elizabeth durante il loro ricevimento di nozze (kayfabe), si autoelimin\u00f2 dalla Rumble saltando sopra la terza corda per atterrare su Roberts che era gi\u00e0 eliminato fuori dal ring. Peccato per\u00f2, che nella storyline della Rumble, l'eliminazione di Savage non fosse prevista cos\u00ec presto, e quindi The Undertaker si affrett\u00f2 a rigettare Savage nel ring per permettergli di continuare il match. Dato che il fatto non era passato inosservato (anche il telecronista Gorilla Monsoon aveva commentato in un primo momento l'autoeliminazione di Savage, per poi proseguire come niente fosse), per giustificare la cosa a posteriori, la WWF accamp\u00f2 la scusa dell'esistenza di una fantomatica regola che affermava che un partecipante alla rissa reale non potesse autoeliminarsi, nonostante tre anni prima Andr\u00e9 the Giant avesse fatto esattamente la stessa cosa.\nConseguenze.\nL'incidente tra Hogan e Justice ebbe ampio spazio nei programmi televisivi WWF successivi alla Royal Rumble. Nella puntata di \"Superstars of Wrestling\" andata in onda il 25 gennaio 1992, il Presidente WWF Jack Tunney tenne una conferenza stampa, dove annunci\u00f2 che Hogan avrebbe affrontato Ric Flair per il titolo WWF Championship a WrestleMania VIII. Justice, che era tra il pubblico si alz\u00f2 in piedi protestando e contestando la decisione presa da Tunney definendola \"la decisione pi\u00f9 idiota che Jack Tunney abbia mai preso\". Successivamente Sid si scus\u00f2 con Hogan per averlo eliminato dalla Rumble, e la questione sembr\u00f2 risolta, ma l'8 febbraio durante \"Saturday Night's Main Event\", Justice abbandon\u00f2 Hogan durante un match di coppia contro Flair e The Undertaker, completando cos\u00ec il suo passaggio tra le file degli heel e sancendo, di fatto, un match tra lui e Hulk Hogan da disputarsi a WrestleMania VIII.\nNel frattempo, Flair, inizi\u00f2 un feud con Randy Savage con in palio il titolo WWF Championship. Secondo la storyline, Flair affermava di avere avuto una relazione passata con la moglie di Savage, Miss Elizabeth, arrivando persino a mostrare numerose fotografie (poi rivelatesi dei fotomontaggi) che lo ritraevano in situazioni compromettenti con lei. Il tutto culmin\u00f2 in un match a WrestleMania VIII dove Savage vinse conquistando la cintura di campione del mondo WWF.\nRoyal rumble match.\nIl match era valevole per il vacante WWF World Heavyweight Championship. L'intervallo di tempo tra l'entrata di un wrestler e il successivo era di due minuti."}
{"id": "3391914", "revid": "767487", "url": "https://it.wikipedia.org/wiki?curid=3391914", "title": "Liam Boyce", "text": "Carriera.\nClub.\nDopo aver giocato nel Cliftonville, il 31 agosto 2010 si trasferisce al Werder Brema. Tuttavia, dopo sole 3 presenze in un anno, viene svincolato nell'ottobre 2011 e nel gennaio 2012 fa ritorno al Cliftonville.\nNazionale.\nNel 2011 debutta con la nazionale nordirlandese."}
{"id": "3391922", "revid": "1305772", "url": "https://it.wikipedia.org/wiki?curid=3391922", "title": "Roberto Lerici", "text": ""}
{"id": "3391928", "revid": "599013", "url": "https://it.wikipedia.org/wiki?curid=3391928", "title": "Rustici", "text": ""}
{"id": "3391934", "revid": "1442080", "url": "https://it.wikipedia.org/wiki?curid=3391934", "title": "Davidoff Swiss Indoors 1977 - Singolare", "text": "Il singolare del torneo di tennis Davidoff Swiss Indoors 1977, facente parte della categoria Grand Prix, ha avuto come vincitore Bj\u00f6rn Borg che ha battuto in finale John Lloyd 6-4, 6-2, 6-3."}
{"id": "3391937", "revid": "287204", "url": "https://it.wikipedia.org/wiki?curid=3391937", "title": "Harald Saether", "text": ""}
{"id": "3391941", "revid": "104458", "url": "https://it.wikipedia.org/wiki?curid=3391941", "title": "David Da Costa", "text": "Possiede anche il passaporto portoghese.\nCarriera.\nVince una Coppa Svizzera con la maglia dello al termine della stagione 2013-2014, ma durante la pausa invernale di quella successiva, viene messo fuori rosa. La stagione successiva firma un contratto con il Novara, nuovamente approdato in Serie B."}
{"id": "3391943", "revid": "34060", "url": "https://it.wikipedia.org/wiki?curid=3391943", "title": "Orientales, la Patria o la tumba", "text": ""}
{"id": "3391951", "revid": "1442080", "url": "https://it.wikipedia.org/wiki?curid=3391951", "title": "Cologne Grand Prix 1977 - Singolare", "text": "Il singolare del torneo di tennis Cologne Grand Prix 1977, facente parte della categoria Grand Prix, ha avuto come vincitore Bj\u00f6rn Borg che ha battuto in finale Wojciech Fibak 2-6, 7-5, 6-3."}
{"id": "3391958", "revid": "1442080", "url": "https://it.wikipedia.org/wiki?curid=3391958", "title": "International Tennis Championships of Colombia 1977 - Singolare", "text": "Il singolare del torneo di tennis International Tennis Championships of Colombia 1977, facente parte della categoria Grand Prix, ha avuto come vincitore Guillermo Vilas che ha battuto in finale Jos\u00e9 Higueras 6-1, 6-2, 6-3."}
{"id": "3391959", "revid": "158913", "url": "https://it.wikipedia.org/wiki?curid=3391959", "title": "Stanza di Eliodoro", "text": "La Stanza di Eliodoro \u00e8 uno degli ambienti delle Stanze di Raffaello nei Musei Vaticani. Fu il secondo ad essere decorato da Raffaello Sanzio, tra il 1511 e il 1514.\nStoria.\nMentre la Stanza della Segnatura era in via di completamento, Raffaello, nell'estate del 1511, inizi\u00f2 ad elaborare i disegni per la decorazione della stanza successiva, destinata a sala delle Udienze. A giugno il papa era tornato a Roma dopo una campagna militare disastrosa contro i francesi, che aveva comportato la perdita di Bologna e la continua minaccia degli eserciti stranieri nella penisola.\nIn quel momento di incertezza politica venne deciso un programma decorativo che sottolineasse la protezione accordata da Dio alla sua Chiesa in alcuni momenti della sua storia, descrivendo interventi miracolosi contro nemici interni ed esterni, e affidandosi al culto dell'Eucaristia, particolarmente caro al papa.\nLa decorazione ebbe luogo tra la seconda met\u00e0 del 1511 e il 1514, con un pagamento a saldo, al Sanzio, datato 1\u00ba agosto 1514. A partire da questa impresa l'uso di aiuti si fa sempre pi\u00f9 consistente, ponendo il problema dell'autografia dei vari brani pittorici. Dai disegni preparatori si notano varie trasformazioni nelle scene, soprattutto in relazione all'attualizzazione delle medesime in seguito all'evolversi degli avvenimenti, tra il 1511 e il 1512, con il capovolgimento delle alleanze e il temporaneo trionfo del pontefice: ecco allora che Giulio II venne inserito come spettatore nella scena di Eliodoro ed ecco che venne ritratto con maggiore evidenza nella \"Messa di Bolsena\". Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. Infatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la chiesa di San Luigi dei Francesi a Roma.\nDescrizione.\nLa Stanza di Eliodoro (circa 660x750 cm in pianta) si trova tra la Sala di Costantino e la Stanza della Segnatura, affacciata sul cortile del Pappagallo nel Palazzo Apostolico. Il nome deriva da uno degli affreschi delle pareti, che sono composte da un grosso lunettone, su cui \u00e8 impostata una volta a crociera.\nQuattro gli affreschi alle pareti:\nNel soffitto sono rappresentati quattro episodi biblici che evocano la protezione di Dio al popolo di Israele, legati alle scene sottostanti.\nVolta.\nLa volta ha al centro un medaglione con lo stemma di Papa Giulio II, come nella stanza delle Segnatura, circondato da arabeschi a monocromo su sfondo dorato intervallate da finte borchie dorate. Attorno si sviluppa un anello figurato, diviso diagonalmente in quattro scomparti con storie che simulano arazzi appesi con finti chiodi e anelli tra le cornici. Le scene rappresentate sono il \"Sacrificio di Isacco\", il \"Roveto ardente\", la \"Scala di Giacobbe\", l'\"Apparizione di Dio a No\u00e8\".\nIn altri spazi tra le incorniciature si trovano altre decorazioni, probabilmente riferibili a Baldassarre Peruzzi e risalenti a prima dell'intervento di Raffaello. I quattro episodi biblici, tutti databili alla seconda met\u00e0 del 1511, sono riferiti interamente a Raffaello da Vasari, ma Cavalcaselle li assegn\u00f2 a Baldassarre Peruzzi, Adolfo Venturi a Guillaume de Marcillat, Baugart a Penni, mentre pi\u00f9 recentemente Nesselrath a Lorenzo Lotto. Il cattivo stato di conservazione rende difficile oggi una valutazione sicura.\nLo schema \u00e8 il seguente: \n\"Cacciata di Eliodoro dal tempio\".\nLa \"Cacciata di Eliodoro dal tempio\" mostra un miracolo che salva la Chiesa da un nemico interno. La scena, ambientata in una basilica con la lunga navata in scorcio, dalle membrature architettoniche dorate, ha una configurazione dinamica, con il cavaliere invocato dal sacerdote al centro, Onia, che irrompe a punire il profanatore Eliodoro, inviato dal re Seleuco IV Filopatore. Assiste alla scena a sinistra, sulla portantina, Giulio II in persona, proprio come si assisterebbe a una rappresentazione teatrale. La pacata serenit\u00e0 della \"Scuola di Atene\" appare gi\u00e0 lontana, e la drammatica azione punta a coinvolgere emotivamente il riguardante. Se nella Stanza della Segnatura tutti i personaggi avevano movenze sciolte e naturali, qui iniziano a comparire quelle torsioni e quelle esasperazioni gestuali che, ispirate da Michelangelo Buonarroti, preannunciano il manierismo.\nDiverso \u00e8 anche l'uso della luce e del colore, con toni pi\u00f9 densi e sbalzati dalla luce, sotto l'influenza probabilmente dei coloristi venuti da Venezia, come Sebastiano del Piombo e Lorenzo Lotto\n\"Messa di Bolsena\".\nLa \"Messa di Bolsena\" racconta il miracolo eucaristico di Bolsena, a cui il papato era storicamente molto legato, poich\u00e9 avvenuto in un momento di forti conflitti dottrinali sul mistero dell'incarnazione del Corpus Domini. Raffaello cre\u00f2 una scena bilanciata con cura, con una contrapposizione tra il tumultuoso gruppo di fedeli a sinistra, sottolineato da strappi luministici, e la pacata disposizione cerimoniale dei personaggi della corte papale a destra, dalle tonalit\u00e0 coloristiche calde e corpose.\n\"Liberazione di san Pietro\".\nLa scena della \"Liberazione di san Pietro\" \u00e8 composta da tre episodi concatenati, ma fortemente unitari, e tutta giocata sui contrasti di luce, tra l'ambientazione notturna e la visione luminosa dell'angelo divino. Il primo papa, soccorso e portato al trionfo nel momento pi\u00f9 difficile delle sue tribolazioni, \u00e8 raffigurato al centro nel carcere soccorso dall'angelo, mentre a sinistra un gruppo di guardie, nelle cui armature si accendono i riflessi dell'apparizione sovrannaturale e delle fiaccole, assiste impotente alla scena. A destra Pietro \u00e8 gi\u00e0 libero, condotto per la mano dall'inviato divino attraverso una scala dove tutte le guardie sono addormentate, in un'atmosfera irreale, tra sogno e realt\u00e0.\n\"Incontro di Leone Magno con Attila\".\nLa rottura dello schema simmetrico e bilanciato \u00e8 particolarmente evidente nell'episodio dell'\"Incontro di Leone Magno con Attila\", dove le due forze in campo si scontrano frontalmente. A destra si slanciano tumultuosi gli Unni, tra incendi e rovine sullo sfondo, arrestati dall'eloquente apparizione degli apostoli armati in cielo, mentre a sinistra procede ordinato e pacato nella sua infallibilit\u00e0 il pontefice col suo seguito, sullo sfondo della citt\u00e0 eterna.\nAltre decorazioni.\nLo zoccolo inferiore mostra undici cariatidi a monocromo, rappresentanti varie allegorie (del commercio, della religione, della legge, della pace, della protezione, della nobilt\u00e0, della navigazione, dell'abbondanza, della pastorizia, dell'agricoltura e della viticoltura), e quattro erme tra tavolette di finto marmo: in queste rappresentazioni \u00e8 evidente l'ideologia papale e i suoi sogni di \"renovatio\" imperiale. Pi\u00f9 in basso si trovano piccoli scomparti che imitano bassorilievi bronzei, con scene simboleggianti la prosperit\u00e0 nei domini della Chiesa.\nIl basamento \u00e8 per lo pi\u00f9 attribuito a Perin del Vaga, ma alcuni lo hanno assegnato anche a Giovan Francesco Penni o addirittura a Raffaello stesso. Cavalcaselle ad esempio assegn\u00f2 le cariatidi al Penni su cartone di Raffaello, idea ripresa anche dal Gamba."}
{"id": "3391966", "revid": "1442080", "url": "https://it.wikipedia.org/wiki?curid=3391966", "title": "Hong Kong Open 1977 - Singolare", "text": "Il singolare del torneo di tennis Hong Kong Open 1977, facente parte della categoria Grand Prix, ha avuto come vincitore Ken Rosewall che ha battuto in finale Tom Gorman 6-3, 5-7, 6-4, 6-4."}
{"id": "3391976", "revid": "339392", "url": "https://it.wikipedia.org/wiki?curid=3391976", "title": "Aeroporto Mactan International", "text": ""}
{"id": "3391978", "revid": "287204", "url": "https://it.wikipedia.org/wiki?curid=3391978", "title": "Philippine International 1977 - Singolare", "text": "Il singolare del torneo di tennis Philippine International 1977, facente parte della categoria Grand Prix, ha avuto come vincitore Karl Meiler che ha battuto in finale Manuel Orantes per walkover"}
{"id": "3391983", "revid": "1442080", "url": "https://it.wikipedia.org/wiki?curid=3391983", "title": "Santiago Open 1977 - Singolare", "text": "Il singolare del torneo di tennis Santiago Open 1977, facente parte della categoria Grand Prix, ha avuto come vincitore Guillermo Vilas che ha battuto in finale Jaime Fillol 6-0, 2-6, 6-4."}
{"id": "3391990", "revid": "1442080", "url": "https://it.wikipedia.org/wiki?curid=3391990", "title": "Wembley Championship 1977 - Singolare", "text": "Il singolare del torneo di tennis Wembley Championship 1977, facente parte della categoria Grand Prix, ha avuto come vincitore Bj\u00f6rn Borg che ha battuto in finale John Lloyd 6-4, 6-4, 6-3."}
{"id": "3391993", "revid": "287204", "url": "https://it.wikipedia.org/wiki?curid=3391993", "title": "Petr Vlcek", "text": ""}
{"id": "3391996", "revid": "1573940", "url": "https://it.wikipedia.org/wiki?curid=3391996", "title": "Aruattus", "text": "Aruattus \u00e8 un genere di ragni appartenente alla famiglia Salticidae.\nEtimologia.\nIl nome deriva, per la prima parte, dalle Isole Aru, luogo di rinvenimento degli esemplari, e per la seconda parte dal suffisso \"-attus\", caratteristico di vari generi della famiglia Salticidae, un tempo denominata \"Attidae\".\nDistribuzione.\nL'unica specie oggi nota di questo genere \u00e8 stata rinvenuta nelle isole Aru e nelle isole Kai, piccoli arcipelaghi indonesiani a sudovest della Nuova Guinea.\nTassonomia.\nA dicembre 2010, si compone di 1 specie:"}
{"id": "3391997", "revid": "287204", "url": "https://it.wikipedia.org/wiki?curid=3391997", "title": "Oktay Derelioglu", "text": ""}
{"id": "3392010", "revid": "1442080", "url": "https://it.wikipedia.org/wiki?curid=3392010", "title": "ATP Taipei 1977 - Singolare", "text": "Il singolare del torneo di tennis ATP Taipei 1977, facente parte della categoria Grand Prix, ha avuto come vincitore Tim Gullikson che ha battuto in finale Ismail El Shafei 6-7, 7-5, 7-6, 6-4."}
{"id": "3392014", "revid": "287204", "url": "https://it.wikipedia.org/wiki?curid=3392014", "title": "Istvan Szabo", "text": ""}
{"id": "3392018", "revid": "287204", "url": "https://it.wikipedia.org/wiki?curid=3392018", "title": "Campionati europei di tuffi 2011 - Piattaforma 10 metri sincro femminile", "text": "La gara si \u00e8 disputata il 10 marzo 2011 e vi hanno partecipato 6 squadre, per un totale di 12 atlete. Le qualifiche sono servite a determinare l'ordine di partenza nella finale, alla quale sono state ammesse tutte le partecipanti."}
{"id": "3392020", "revid": "1573940", "url": "https://it.wikipedia.org/wiki?curid=3392020", "title": "Saaristattus", "text": "Saaristattus \u00e8 un genere di ragni appartenente alla famiglia Salticidae.\nEtimologia.\nIl nome deriva, per la prima parte, dall'aracnologo russo-finnico Saaristo (1938-2008), e per la seconda parte dal suffisso \"-attus\", caratteristico di vari generi della famiglia Salticidae, un tempo denominata \"Attidae\".\nDistribuzione.\nL'unica specie oggi nota di questo genere \u00e8 stata rinvenuta nella Malaysia occidentale.\nTassonomia.\nA dicembre 2010, si compone di una specie:"}
{"id": "3392047", "revid": "30794", "url": "https://it.wikipedia.org/wiki?curid=3392047", "title": "Santuario di San Giacomo", "text": "Il santuario di San Giacomo Apostolo Maggiore sorge a Capizzi in piazza San Giacomo. \u00c8 il sito iacobeo e il principale luogo di pellegrinaggio pi\u00f9 antico dell'isola \nStoria.\nLa sua esistenza \u00e8 certamente dovuta ai legami stabiliti dai marchesi Aleramici con la terra santa.\nEsterno.\nLa facciata principale del santuario modificata nel 1800 \u00e8 costruita su un basamento che presenta due file di bugnato rettangolare e il portale, situato al centro, caratterizzata da un arco cieco a tutto sesto sul quale \u00e8 raffigurato Ges\u00f9 Cristo. L'ordine composito della facciata \u00e8 scandito da due ordini di colonne che sorreggono la trabeazione superiore, le colonne poggiano su plinti ed i capitelli sono un misto di ionico e corinzio. Nella parte alta della facciata, all'interno di una nicchia con motivi barocchi, si ammira la statua di san Giacomo Apostolo Maggiore scolpita da Antonio Mascali Sciacchitano (1883). Sulla facciata possiamo anche osservare una vetrata artistica fine XX secolo raffigurante l'apostolo Giacomo con il caratteristico bastone da pellegrino e le conchiglie.\nInterno.\nL'interno del santuario ha forma di basilica con pilastri di ordine composito. Tripartito a tre navate, sostenute da dieci pilastri rivestiti di stucchi dorati. La volta della navata centrale \u00e8 arricchita da affreschi, uno dei tre quadroni raffigura la battaglia di Clavijo combattuta nel IX secolo, realizzati da Giuseppe Crestadoro, appartenente alla scuola di Vito D'Anna. Altri affreschi sulla cupola raffigurano i quattro Evangelisti. Al centro della navata centrale, sempre sulla volta, si pu\u00f2 ammirare l'aquila, simbolo degli Aragonesi che hanno voluto l'ampliamento del santuario.\nAltare maggiore.\nSull'altare maggiore si ammira la statua raffigurante l'\"Apostolo Giacomo\" collocata all'interno dell'antico fercolo usato per portare il santo in processione (il santo ora viene portato in processione su un altro fercolo, custodito nell'Oratorio della Buona Morte, attiguo al tempio).\nCoro ligneo.\nOpere.\nSono documentate ambienti e opere dedicati rispettivamente a: "}
{"id": "3392048", "revid": "1442080", "url": "https://it.wikipedia.org/wiki?curid=3392048", "title": "Indian Open 1977 - Singolare", "text": "Il singolare del torneo di tennis Indian Open 1977, facente parte della categoria Grand Prix, ha avuto come vincitore Vijay Amritraj che ha battuto in finale Terry Moor 7-6, 6-4."}
{"id": "3392049", "revid": "404449", "url": "https://it.wikipedia.org/wiki?curid=3392049", "title": "La Luna (Lastra a Signa)", "text": ""}
{"id": "3392056", "revid": "751106", "url": "https://it.wikipedia.org/wiki?curid=3392056", "title": "S.B.C. Oltrep\u00f2", "text": ""}
{"id": "3392060", "revid": "74801", "url": "https://it.wikipedia.org/wiki?curid=3392060", "title": "Selke-Aue", "text": "Selke-Aue \u00e8 un comune tedesco di abitanti, situato nel land della Sassonia-Anhalt."}
{"id": "3392061", "revid": "118680957", "url": "https://it.wikipedia.org/wiki?curid=3392061", "title": "Nordharz", "text": "Nordharz \u00e8 un comune tedesco di abitanti, situato nel land della Sassonia-Anhalt.\nGeografia antropica.\nIl territorio comunale di Nordharz \u00e8 suddiviso in 8 frazioni:\nNon esiste alcun centro abitato denominato \u00abNordharz\u00bb: si tratta pertanto di un comune sparso."}
{"id": "3392062", "revid": "119154419", "url": "https://it.wikipedia.org/wiki?curid=3392062", "title": "Oberharz am Brocken", "text": "Oberharz am Brocken \u00e8 una citt\u00e0 tedesca di abitanti, situata nel land della Sassonia-Anhalt.\nNon esiste alcun centro abitato con tale nome: si tratta pertanto di un comune sparso.\nStoria.\nLa citt\u00e0 di Oberharz am Brocken venne creata il 1\u00ba gennaio 2010 dalla fusione delle citt\u00e0 di Benneckenstein, Elbingerode e Hasselfelde con i comuni di Elend, Sorge, Stiege e Tanne."}
{"id": "3392068", "revid": "1442080", "url": "https://it.wikipedia.org/wiki?curid=3392068", "title": "Colgate-Palmolive Masters 1977 - Singolare", "text": "Il singolare del torneo di tennis Colgate-Palmolive Masters 1977, facente parte della categoria Grand Prix, ha avuto come vincitore Jimmy Connors che ha battuto in finale 6\u20134, 1\u20136, 6\u20134 Bj\u00f6rn Borg."}
{"id": "3392069", "revid": "115539754", "url": "https://it.wikipedia.org/wiki?curid=3392069", "title": "Arnstein (Sassonia-Anhalt)", "text": "Arnstein \u00e8 una citt\u00e0 tedesca di abitanti situata nel \"Land\" della Sassonia-Anhalt.\nGeografia antropica.\nFrazioni.\nArnstein \u00e8 composta da 12 frazioni corrispondenti ad altrettanti ex comuni incorporati il 1\u00ba gennaio 2010:"}
{"id": "3392071", "revid": "277947", "url": "https://it.wikipedia.org/wiki?curid=3392071", "title": "Parkes", "text": "Parkes \u00e8 una cittadina australiana che fa parte della Contea di Parkes. L'ultimo censimento \u00e8 stato fatto nel 2006 e gli abitanti erano 9.826.\nStoria.\nParkes fu fondata nel 1853 come insediamento \"Currajong\", chiamato cos\u00ec dai coloni per la grande abbondanza della specie di alberi chiamata \"kurrajong\".\nNel 1873 fu rinominata \"Parkes\" in onore di Henry Parkes, conosciuto anche come il \"Padre della Federazione\".\nParkes ebbe una significante attenzione nel periodo della corsa all'oro dall'anno 1870 in poi, per questo ancora oggi esistono delle societ\u00e0 minerarie situate nei dintorni.\nDal 1961 \u00e8 in funzione nel paese un importante centro di ricerca, l'Osservatorio di Parkes, utilizzato per osservazioni radio e come nodo di comunicazione per missioni interplanetarie. \nThe Dish e l'Apollo 11.\nSu Parkes, nel 2000, venne girato un film chiamato \"The Dish\". Questo racconta gli avvenimenti realmente accaduti a 4 scienziati e ricercatori che lavorarono nel radio telescopio situato nella cittadina stessa. Il radio telescopio divenne famoso per un preciso motivo: fu proprio quello a mandare le immagini e i video sulle televisioni di tutto il mondo nel 1969 dello sbarco sulla Luna da parte dell'Apollo 11, in particolare di Neil Armstrong e Buzz Aldrin. Inizialmente si era pensato infatti che la NASA avrebbe mandato le immagini ma, per un problema tecnico, fu Parkes a dover mandare il segnale radio."}
{"id": "3392072", "revid": "155634", "url": "https://it.wikipedia.org/wiki?curid=3392072", "title": "Colgate-Palmolive Masters 1977 - Doppio", "text": "Il doppio del Colgate-Palmolive Masters 1977 \u00e8 stato un torneo di tennis facente parte della categoria Grand Prix.\nBob Hewitt e Frew McMillan hanno battuto in finale 7\u20135, 7\u20136, 6\u20133 Bob Lutz e Stan Smith."}
{"id": "3392073", "revid": "599013", "url": "https://it.wikipedia.org/wiki?curid=3392073", "title": "Jorge Gabrich", "text": "Caratteristiche tecniche.\nGiocava come attaccante, ricoprendo il ruolo di centravanti.\nCarriera.\nClub.\nAgli inizi della sua carriera si ispir\u00f2 a Norberto Alonso; le prime esperienze calcistiche lo videro esprimersi su buoni livelli nel campionato di Venado Tuerto, nella Provincia di Santa Fe, approdando poco dopo al settore giovanile del Newell's di Rosario. Nell'ultimo incontro del Campeonato Nacional 1981 fu fatto entrare a dieci minuti dalla fine, debuttando cos\u00ec nella massima serie argentina, e realizz\u00f2 due gol. Fino al 1983 rimase con il club dalla maglia rosso-nera, trasferendosi in seguito in Spagna, firmando per il Barcellona. L\u00ec, data la contemporanea presenza di altri elementi maggiormente affermati in rosa, viene incluso nei ranghi della squadra riserve, giocandovi tre incontri e segnando un gol. Con l'infortunio di Diego Maradona Gabrich fu promosso in prima squadra, arrivando a presenziare per due volte con la compagine catalana: debutt\u00f2 contro il Valencia, sostituendo Juan Carlos P\u00e9rez Rojo al 70\u00ba minuto. La seconda e ultima gara con il Barcellona fu quella tenuta il 20 novembre 1983 al Camp Nou contro la Real Sociedad, in cui gli furono concessi 24 minuti. Con il ritorno di Maradona in campo Gabrich fu escluso dai titolari, ma non potendo tornare nella formazione delle riserve per esaurimento di posti disponibili dovette rimanere ad allenarsi con la prima squadra, senza trovare ulteriormente spazio. Nel gennaio 1985 lasci\u00f2 il club per trasferirsi in prestito dapprima al V\u00e9lez e all'Instituto in patria e poi allo Stade Reims in Francia, ancora legato al Barcellona per via del contratto (con scadenza 1989). Torn\u00f2 poi al Newell's, dove fu il titolare scelto da Marcelo Bielsa per il ruolo di centravanti nella stagione 1988-1989. Si trasfer\u00ec poi all'Irapuato, in Messico, chiudendo la carriera nel paese centramericano dopo aver giocato molti incontri in Primera Divisi\u00f3n de M\u00e9xico.\nNazionale.\nGabrich fu convocato da Carlos Pacham\u00e9 per il , in programma in Messico. Il commissario tecnico della selezione U-20 gli affid\u00f2 la fascia di capitano e il ruolo di attaccante titolare. Debutt\u00f2 contro la , segnando il gol dell'1-0 al 15\u00ba minuto; nell'incontro seguente contro l' realizz\u00f2 una doppietta, al 13\u00ba e al 28\u00ba minuto, intervallata dal gol di Z\u00e1rate al 20\u00ba. And\u00f2 a segno ancora una volta contro la . Nelle seguenti tre gare gioc\u00f2 sempre dall'inizio, ma non riusc\u00ec a marcare ulteriori gol."}
{"id": "3392074", "revid": "104458", "url": "https://it.wikipedia.org/wiki?curid=3392074", "title": "Sergey Tchepikov", "text": ""}
{"id": "3392078", "revid": "6923", "url": "https://it.wikipedia.org/wiki?curid=3392078", "title": "Subaru Impreza WRX STI", "text": ""}
{"id": "3392084", "revid": "547034", "url": "https://it.wikipedia.org/wiki?curid=3392084", "title": "Il cigno nero (saggio)", "text": "Il cigno nero (titolo originale \"The Black Swan\") \u00e8 un saggio filosofico/letterario dell'epistemologo, matematico ed ex trader di origine libanese Nassim Nicholas Taleb, esperto di scienze dell'incertezza. Il libro tratta del forte impatto di alcuni avvenimenti rari e imprevedibili e della tendenza umana a trovare retrospettivamente spiegazioni semplicistiche di questi eventi. Questa teoria \u00e8 da allora conosciuta come la teoria del cigno nero. Il libro copre anche dei soggetti relativi alla conoscenza, all'estetica, agli stili di vita, utilizzando elementi di fantasia.\nPremesse.\nIl termine \u201ccigno nero\u201d \u00e8 tratto dalla frase del poeta latino Giovenale \u201crara avis in terris nigroque simillima cygno\u201d. Questa espressione era utilizzata nelle discussioni filosofiche del XVI secolo a indicare un fatto impossibile o perlomeno improbabile. Si basa sulla presunzione che \u201ctutti i cigni sono bianchi\u201d, asserzione che ha avuto un senso fino alla scoperta del cigno nero australiano Cygnus atratus da parte degli esploratori europei. \nQuesto esempio dimostra come n\u00e9 il ragionamento deduttivo n\u00e9 quello induttivo sono infallibili. Un argomento dipende dalla verit\u00e0 delle sue premesse: una falsa premessa pu\u00f2 portare a un risultato sbagliato e dei dati limitati producono una conclusione non corretta. \nIl limite del ragionamento secondo cui \"tutti i cigni sono bianchi\" \u00e8 dato dai limiti dell'esperienza, la quale ci fa credere che non esistano cigni neri.\nContenuti.\nNel saggio di Nassim Nicholas Taleb si descrive come tentare di arginare gli effetti negativi degli eventi detti \"cigni neri\", sfruttandone anche la parte positiva, piuttosto che tentare di volerli predire. Taleb sostiene che le banche e le imprese commerciali sono molto vulnerabili agli eventi pericolosi. I modelli sviluppati per prevederli non sono adeguati e non danno la quantit\u00e0 delle reali perdite a cui questi enti sono esposti. Taleb afferma che la percezione di un evento di tipo \u201cCigno nero\u201d dipende dall'osservatore; ad esempio la visione di un evento di tipo \u201cCigno nero\u201d per un tacchino non \u00e8 sicuramente identica a quella che ne ha il suo macellaio. Di qui l'obiettivo di \"evitare di essere il tacchino\" scansando le aree di vulnerabilit\u00e0 per poter \"trasformare i cigni neri in cigni bianchi\".\nIl libro di Nassim Nicholas Taleb \u00e8 un saggio che sviluppa l'idea che siamo ciechi alla casualit\u00e0, in particolare per quanto riguarda le grandi deviazioni degli avvenimenti. Taleb spiega questo atteggiamento utilizzando inizialmente argomenti letterari, poi scientifici e matematici. Nella prima parte e l'inizio della seconda parte approfondisce l'aspetto psicologico. Nella seconda e terza parte analizza invece l'aspetto scientifico e commerciale. La quarta parte contiene dei consigli su come affrontare le incertezze del mondo, godendo comunque della vita.\nNel primo capitolo, la teoria del cigno nero si basa sulla storia del Medio Oriente. L'autore chiarisce il suo approccio all'analisi storica. Egli descrive la storia come opaca, come una \u201cscatola nera\u201d di relazioni causa ed effetto. Si constatano gli eventi storici ma non si ha modo di determinare quali eventi li hanno prodotti.\nNel secondo capitolo, Taleb racconta la storia immaginaria di una scrittrice (Evgenija Nikolaevna Krasnova) e del suo libro pubblicato sul web che viene scoperto da una piccola casa editrice. Questa pubblica il libro, che diventa un bestseller internazionale. La piccola casa editrice si trasforma cos\u00ec in una grande societ\u00e0, e la scrittrice \u00e8 diventata famosa. Questo evento \u00e8 descritto come un evento Cigno Nero.\nNel terzo capitolo, Taleb introduce i concetti di Estremistan e Mediocristan. Egli li usa come guida per definire le modalit\u00e0 di previsione in base all'ambiente. Gli ambienti Mediocristan sono sicuri e statici. In questo contesto \u00e8 possibile utilizzare la distribuzione gaussiana. Negli ambienti Estremistan invece \u00e8 errato utilizzare una distribuzione gaussiana, in quanto sono ambienti dinamici e imprevedibili.\nIl quarto capitolo raccoglie gli argomenti discussi in precedenza, applicandoli alla sorte del tacchino. Taleb lo usa per illustrare il problema filosofico dell'induzione, spiegando che le prestazioni passate, le serie storiche, non sono a suo dire indicatori del rendimento futuro.\nCigno nero e razionalit\u00e0 limitata.\nL'approccio del \u201ccigno nero\u201d \u00e8 diverso rispetto agli approcci filosofici precedenti, in particolare dall'epistemologia, in quanto si tratta di un fenomeno con specifiche propriet\u00e0 empiriche e statistiche che egli chiama \"il quarto quadrante\". Il problema secondo Taleb \u00e8 legato alle limitazioni cognitive del processo decisionale. Queste limitazioni sono due: filosofiche (matematiche) ed empiriche (pregiudizi umani). Il problema filosofico \u00e8 relativo alla scarsit\u00e0 delle conoscenze a disposizione al momento dell'analisi degli eventi rari in quanto questi non appaiono nei campioni statistici del passato. Nel quarto quadrante la conoscenza \u00e8 incerta e le conseguenze enormi.\nPrima di Taleb autori come Hume, Mill e Popper si sono concentrati sul problema dell'induzione logica, cercando di trarre conclusioni generali a partire da osservazioni specifiche. Nel \u201cCigno Nero\u201d Taleb si concentra su un evento unico con grande impatto. La sua tesi \u00e8 che quasi tutti gli eventi storici provengono dall'inaspettato. Nonostante ci\u00f2 l'uomo si convince che questi eventi sono spiegabili col senno di poi (bias). Questo perch\u00e9 gli esseri umani non riconoscono gli eventi rari e in parte perch\u00e9 la natura della nostra esperienza ci porta ad avere la propensione ad estendere le conoscenze e le esperienze esistenti a eventi ed esperienze future. Ad aggravare questa tendenza naturale entra in gioco anche la nostra formazione culturale e formale. La formazione culturale \u00e8 un requisito necessario per l'apprendimento; infatti Bertrand Russell ha osservato: \"Una mente aperta \u00e8 una mente vuota\". Tuttavia non possiamo essere completamente aperti, ma dobbiamo evitare anche di essere completamente chiusi. Sarebbe pi\u00f9 efficace se si potesse trovare un equilibrio tra il noto e l'ignoto e tra i limiti della nostra conoscenza e quelli dell'esperienza. L'effetto di eventi imprevisti \u00e8 probabile che sia parte integrante della ricerca di questo equilibrio. Cos\u00ec, il raro e l'inaspettato sono molto pi\u00f9 significativi per la nostra formazione culturale di quanto la gente spesso immagina. Taleb sostiene che la proposizione \"sappiamo\", in molti casi, \u00e8 un'illusione, anche se necessaria; la mente umana tende a pensare che lo sa, ma non sempre si ha una base solida per questo delirio di conoscenza. Questa nozione che non sappiamo \u00e8 molto vecchia, databile, almeno fino ai tempi di Socrate. Il metodo socratico di interrogativo e confessione di ignoranza \u00e8 l'approccio giusto. Analogamente, ponendosi contro a chi ritiene che il progresso della scienza abbia reso il mondo perfettamente spiegabile, Taleb sostiene che pur essendo vero che la scienza ha aggiunto la conoscenza, noi corriamo sempre il rischio di vivere esperienze improbabili e rare con il rischio di essere scioccati da questa conoscenza ed esperienza o di non essere aperti a essa. Cos\u00ec le parole di Socrate contengono una grande verit\u00e0: \u201cso di non sapere\u201d.\nTaleb a questo punto mette in dubbio anche l'autorit\u00e0 degli esperti. Dato che la verit\u00e0 dietro la scienza \u00e8 limitata e cos\u00ec come il metodo scientifico, la forza conferita a un tecnico o a uno scienziato da un diploma o una laurea viene corrosa. Infatti, l'autorit\u00e0 pu\u00f2 soffocare l'esperienza empirica che, tante volte, ha dimostrato di avere una base solida.\nLa fallacia narrativa.\nAltro aspetto degno di analisi \u00e8 la \"fallacia narrativa\" (detta anche correlazione illusoria) che si riferisce alla nostra tendenza a costruire senza motivo storie intorno a fatti. Ad esempio si crede che l'amore possa servire a uno scopo, ma quando si comincia a credere alle storie si rischia di cadere in errore o di trovarsi di fronte a eventi imprevisti, i cigni neri."}
{"id": "3392087", "revid": "92723", "url": "https://it.wikipedia.org/wiki?curid=3392087", "title": "Zancaruol", "text": "Gli Zancaruol (talvolta anche Zancarol, Zancariol, Zancaruolo, Grancaruolo o Grancarolo) furono una famiglia patrizia veneziana, annoverata fra le cosiddette \"Case Nuove\".\nStoria.\nIncerte sono le fonti sull'origine di questo casato. Alcune ipotesi lo vorrebbero originario di Cesena e di nobili origini. \nSecondo la tradizione, gli Zancaruol si trasferirono a Venezia in epoca antichissima, forse verso il secolo V. Alla serrata del Maggior Consiglio, nel 1297, furono ascritti al patriziato veneto. Sono ricordati particolarmente per essere stati fondatori della Chiesa di San Nicol\u00f2 dei Mendicoli e, in seguito, della chiesa dei Carmini a Dorsoduro, nonch\u00e9, infine, della Chiesa di Santa Maria della Carit\u00e0, sempre a Dorsoduro. Buona parte di questa famiglia, a partire dal 1211, si trasfer\u00ec nelle colonie veneziane di Candia, facendo ritorno in laguna solo in seguito all'occupazione ottomana dell'isola.\nTra i membri pi\u00f9 importanti di questa casa, \u00e8 degno di menzione Enrico Zancaruol, vescovo di Malamocco, che, nel 1106, avrebbe fatto trasferire la sede della propria diocesi dall'isola lagunare di Metamauco a Chioggia, divenendo cos\u00ec il primo vescovo clodiense. \nGli Zancaruol si sarebbero estinti alla morte di Luca Antonio di Antonio Zancaruol, nel 1779."}
{"id": "3392089", "revid": "105826", "url": "https://it.wikipedia.org/wiki?curid=3392089", "title": "Zancariol", "text": ""}
{"id": "3392091", "revid": "105826", "url": "https://it.wikipedia.org/wiki?curid=3392091", "title": "Zancaruolo", "text": ""}
{"id": "3392092", "revid": "110157", "url": "https://it.wikipedia.org/wiki?curid=3392092", "title": "Wust-Fischbeck", "text": "Wust-Fischbeck \u00e8 un comune tedesco di 1.470 abitanti, situato nel land della Sassonia-Anhalt."}
{"id": "3392093", "revid": "287204", "url": "https://it.wikipedia.org/wiki?curid=3392093", "title": "Zehrental", "text": "Zehrental \u00e8 un comune tedesco di 1.008 abitanti, situato nel land della Sassonia-Anhalt."}
{"id": "3392094", "revid": "110157", "url": "https://it.wikipedia.org/wiki?curid=3392094", "title": "Altm\u00e4rkische Wische", "text": "Altm\u00e4rkische Wische \u00e8 un comune tedesco di 1.004 abitanti, nella Sassonia-Anhalt.&lt;br&gt;\nAppartiene al circondario di Stendal.\n\u00c8 la citt\u00e0 natale del generale Friedrich Wilhelm von B\u00fclow.\nStoria.\nIl comune venne formato il 1\u00ba gennaio 2010 dalla fusione dei comuni di Falkenberg, Lichterfelde, Neukirchen (Altmark) e Wendemark. Il nome del nuovo comune si riferisce alla pianura della Wische, nella regione dell'Altmark."}
{"id": "3392096", "revid": "287204", "url": "https://it.wikipedia.org/wiki?curid=3392096", "title": "Altm\u00e4rkische H\u00f6he", "text": "Altm\u00e4rkische H\u00f6he \u00e8 un comune tedesco di 2.155 abitanti, situato nel land della Sassonia-Anhalt."}
{"id": "3392097", "revid": "105826", "url": "https://it.wikipedia.org/wiki?curid=3392097", "title": "Grancaruolo", "text": ""}
{"id": "3392098", "revid": "287204", "url": "https://it.wikipedia.org/wiki?curid=3392098", "title": "Aland (Altmark)", "text": "Aland \u00e8 un comune tedesco di 1.592 abitanti, situato nel land della Sassonia-Anhalt.\nIl comune di Aland comprende le seguenti sette frazioni:"}
{"id": "3392105", "revid": "767487", "url": "https://it.wikipedia.org/wiki?curid=3392105", "title": "Benedikt Fernandez", "text": ""}
{"id": "3392121", "revid": "104458", "url": "https://it.wikipedia.org/wiki?curid=3392121", "title": "Sergei Tschepikov", "text": ""}
{"id": "3392138", "revid": "47084383", "url": "https://it.wikipedia.org/wiki?curid=3392138", "title": "Carcheri", "text": ""}
{"id": "3392141", "revid": "74801", "url": "https://it.wikipedia.org/wiki?curid=3392141", "title": "Hasariini", "text": "Hasariini \u00e8 una trib\u00f9 di ragni appartenente alla sottofamiglia Euophryinae della famiglia Salticidae dell'ordine Araneae della classe Arachnida.\nDistribuzione.\nI 17 generi oggi noti di questa trib\u00f9 sono diffusi prevalentemente in Africa e Asia; con tre eccezioni: il genere Hasarius \u00e8 cosmopolita, Marma si trova in America meridionale e Viroqua in Australia.\nTassonomia.\nA dicembre 2010, gli aracnologi riconoscono 17 generi appartenenti a questa trib\u00f9:"}
{"id": "3392152", "revid": "458786", "url": "https://it.wikipedia.org/wiki?curid=3392152", "title": "Mubarak Wakaso", "text": "Ha anche un fratello minore, Alhassan, anch'egli calciatore.\nCarriera.\nLe giovanili e l'approdo all'Elche.\nStagione 2008-2009.\nDopo aver effettuato i settori giovanili prima nell'Adelaide e successivamente nell'Ashanti Gold, nell'estate del 2008 passa a far parte delle file dell'Elche CF, squadra spagnola. Esordisce con la sua prima squadra professionistica il 31 agosto, nel match di campionato contro l'SD Eibar, dove i suoi vengono sconfitti in casa 1-0. Conclude la stagione collezionando 16 presenze in campionato.\nStagione 2009-2010.\nNella stagione successiva viene riconfermato in prima squadra, ed esordisce in campionato il 10 ottobre, nella vittoria interna per 3-2 nei confronti del Recreativo Huelva. Conclude la sua seconda stagione all'Elche collezionando 26 presenze in campionato.\nL'iniziale riconferma e il passaggio al Villarreal.\nStagione 2010-2011.\nL'anno successivo, viste le buone prestazioni del Ghanese, la societ\u00e0 decide di riconfermarlo per la terza stagione consecutiva. Il 28 agosto esordisce in campionato, nella vittoria interna per 1-0 nei confronti del Recreativo Huelva (match deciso da una rete di Alex Quillo). Il 1\u00ba settembre fa il suo esordio assoluto in Copa del Rey, match che i suoi vinceranno per 4-1 nei confronti del CD Teneriffa: entrer\u00e0 anche a far parte del tabellino dei marcatori, realizzando perci\u00f2 il suo primo gol da professionista. Il 23 ottobre realizza anche la sua prima rete in campionato, nel match vinto 2-0 in casa contro l'SD Ponferradina. Nel mercato di gennaio, per\u00f2, la societ\u00e0 decide, col consenso del calciatore, di cedere il Ghanese al Villarreal. Esordisce cos\u00ec con la maglia del \"Sottomarino Giallo\" il 27 febbraio, in campionato, nel pareggio per 2-2 in casa del Racing Santander. Il 10 marzo fa il suo debutto assoluto nelle competizioni europee, nel match di Europa League vinto 3-2 in Germania, in casa del Bayer 04 Leverkusen (per gli spagnoli in gol Giuseppe Rossi e due volte Nilmar). Conclude la stagione collezionando 32 presenze in campionato,2 nelle coppe nazionali e 4 nelle coppe europee, e realizzando 2 reti in campionato e 1 nelle coppe nazionali, per un totale di 38 presenze e 3 reti in stagione.\nNazionale.\nFa parte della Nazionale di calcio del Ghana con la quale ha collezionato 2 presenze condite da un gol. Il 13 dicembre 2012 viene convocato dal ct James Kwesi Appiah per la Coppa delle Nazioni Africane 2013 che si terr\u00e0 in Sudafrica dal 19 gennaio al 10 febbraio 2013.\nIl 2 febbraio 2013, con una doppietta contro la nazionale di Capo Verde, porta la sua nazionale alla semifinale della Coppa delle nazioni africane. Con altri due gol, realizzati al Mali e al Burkina Faso, diventa capocannoniere della competizione a pari merito con il nigeriano Emenike (entrambi a 4 gol)."}
{"id": "3392164", "revid": "74801", "url": "https://it.wikipedia.org/wiki?curid=3392164", "title": "Microhasariini", "text": "Microhasariini \u00e8 una trib\u00f9 di ragni appartenente alla Sottofamiglia Euophryinae della Famiglia Salticidae dell'Ordine Araneae della Classe Arachnida.\nCaratteristiche.\nSono Hasariini di piccole dimensioni.\nDistribuzione.\nI due generi oggi noti di questa trib\u00f9 sono diffusi in Indonesia, sull'isola di Borneo e su quella di Giava.\nTassonomia.\nA dicembre 2010, gli aracnologi riconoscono due generi appartenenti a questa trib\u00f9:"}
{"id": "3392183", "revid": "599013", "url": "https://it.wikipedia.org/wiki?curid=3392183", "title": "Nicol\u00f2 Maria Lodron", "text": "Storia.\nFiglio di Paride IV Lodron (circa 1450 +circa 1500) e Veronica Coppa (* 1433) eredit\u00f2 assieme ai suoi fratelli i due castelli lagarini di Castelnuovo e di Castellano. In una divisione del 1534 a Nicol\u00f2 Maria fu assegnato Castelnuovo. \nNicol\u00f2 spos\u00f2 in prime nozze Gentilia Contessa d'Arco (*1499), dalla quale ebbe:\ne in seconde nozze con Beatrice di Castellalto da cui ebbe: \nIl figlio di Nicol\u00f2 Maria, Paride, spos\u00f2 Barbara von Liechtenstein di Castel Corno dalla quale ebbe i figli Nicol\u00f2 Lodron, Cristoforo (morto giovane, circa 1585, ucciso in uno scontro con un Galasso di Trento) Susanna (sposata Lodron delle Giudicarie), Margherita Beatrice e Caterina. Nicol\u00f2 Lodron, nipote di Nicol\u00f2 Maria, fu poi il padre di Paride Lodron arcivescovo di Salisburgo dal 1619 al 1653.\nNicol\u00f2 Maria visse nel Castelnuovo di Noarna, oggi comune di Nogaredo, nel quale fece numerosi interventi artistici, vi sono ancora in affresco gli stemmi d'Arco la famiglia della prima moglie e Castelalto famiglia della seconda moglie."}
{"id": "3392190", "revid": "247222", "url": "https://it.wikipedia.org/wiki?curid=3392190", "title": "00K Licenza di...", "text": "00K Licenza di..., in seguito semplicemente 00K, \u00e8 stato un programma radiofonico italiano di genere musicale, andato in onda su Radio Kiss Kiss dal 2008 al 2013, condotto da Marco e Gi\u00f2.\nIl programma andava in onda nel pomeriggio, dalle 14:00 alle 17:00 dal luned\u00ec al venerd\u00ec e il sabato dalle 13.00 alle 16.00."}
{"id": "3392193", "revid": "1543377", "url": "https://it.wikipedia.org/wiki?curid=3392193", "title": "A tutte le auto Kiss Kiss", "text": "A tutte le auto Kiss Kiss \u00e8 un programma radiofonico in onda su Radio Kiss Kiss. \u00c8 condotto da Antonio Gerardi e Demo Mura; in passato \u00e8 stato condotto da Mariolina Simone.\nAttualmente il programma \u00e8 in onda dalle 17:00 alle 20:00 dal luned\u00ec al venerd\u00ec ."}
{"id": "3392194", "revid": "7969", "url": "https://it.wikipedia.org/wiki?curid=3392194", "title": "H. H. Holmes", "text": ""}
{"id": "3392200", "revid": "254059", "url": "https://it.wikipedia.org/wiki?curid=3392200", "title": "Pietro Lodron", "text": "Pietro fu anche Signore di Castel Romano, feudo avito. Da Pietro continu\u00f2, con il figlio Martino, la linea Lodron di Castel Romano e con il figlio Paride prese avvio la linea Lodron lagarina che, con i suoi figli, si divise in Lodron detti di Castellano e Castelnuovo.\nBiografia.\nEra figlio di Paride II Ottone Lodron, detto Paride il Grande, che era un comandante delle truppe di Venezia nella guerra contro il ducato di Milano che l'11 giugno 1441 fu nominato Conte di Cemmo e Cimbergo, in Valle Camonica, al posto di Bartolomeo della Torre, grazie all'aiuto fornito alla Serenissima in quei territori nel 1438.\nPietro e il fratello Giorgio ricevettero da Venezia il castello di Cimbergo in Valcamonica con la contea e Bagolino.\nI due fratelli erano presenti a Roma fra i soldati in armi che facevano onore all'incoronazione di Federico III.\nIl 6 aprile 1452 Federico III concesse a Giorgio e Pietro e ai loro legittimi eredi il titolo e la dignit\u00e0 di conti dell'Impero.\nGiorgio e Pietro nel 1456 furono incaricati dal principe vescovo di Trento Giorgio II Hack di Themeswald di impadronirsi delle roccaforti di Castelnuovo, Castellano, Nomi e Castel Corno che Giovanni Castelbarco non intendeva riconoscere come feudi di Trento.\nI due fratelli riuscirono nell'impresa, catturarono Giovanni Castelbarco a Castelnuovo e l\u00ec lo imprigionarono dove si pensa che poco dopo mor\u00ec. Come da accordi con il vescovo i fratelli Lodron si tennero Castelnuovo e Castellano. In una successiva divisione i due feudi lagarini, assieme a Castel Romano, divennero propriet\u00e0 del solo Pietro e i suoi figli ebbero:"}
{"id": "3392202", "revid": "1305772", "url": "https://it.wikipedia.org/wiki?curid=3392202", "title": "Wallner", "text": ""}
{"id": "3392216", "revid": "104458", "url": "https://it.wikipedia.org/wiki?curid=3392216", "title": "Khanty-Mansyisk", "text": ""}
{"id": "3392235", "revid": "115610429", "url": "https://it.wikipedia.org/wiki?curid=3392235", "title": "Claude Lancelot", "text": "Biografia.\nClaude Lancelot fu un religioso devoto all'abate Saint-Cyran, il principale esponente del giansenismo in Francia: gli rimase sempre fedele, anche dopo che il Saint-Cyran fu imprigionato, e ne scrisse una biografia pubblicata postuma in due volumi nel 1738. Prese parte alla creazione delle \"Petites \u00e9coles de Port-Royal\" nel maggio 1638 e ne fu il direttore prima di Pierre Nicole. \nLe \"petites \u00e9coles\" erano istituzioni scolastiche che si differenziavano dalle scuole dei gesuiti, queste ultime considerate nell'Europa del XVII secolo il modello ideale, per le piccole dimensioni (non pi\u00f9 di cinque studenti per classe), per la lingua utilizzata (il francese, anzich\u00e9 il latino) e per l'approccio pedagogico innovativo e amichevole verso gli allievi (niente punizioni corporali, ricorso a metodi di apprendimento spesso ludici). Lancelot fu uno dei principali fautori di questo programma pedagogico scrivendo molti libri di testo semplici e chiari per l'apprendimento delle lingue classiche latino e greco, e per lo studio delle lingue moderne (francese, italiano e spagnolo) intendendo i fondamenti della grammatica come fondamenti dell'arte di pensare. Per esempio, le \"Jardin des racines grecques\" \u00e8 un dizionario greco-francese in cui le definizioni sono in versi rimati fra di loro, mentre la sua \"Grammaire g\u00e9n\u00e9rale et raisonn\u00e9e\" \u00e8 rimasta famosa coma \"\"la\" grammatica di Port-Royal\".\nQuando le \"petites \u00e9coles\" furono soppresse per ordine di Luigi XIV (1660), Lancelot fu costretto a lasciare Port-Royal, ma mantenne stretti contatti con i suoi membri. Nel 1672 divenne un benedettino e si ritir\u00f2 nell'abbazia di Saint-Cyran-en-Brenne. Esiliato in Bretagna, a causa delle persecuzioni contro i giansenisti, Lancelot si ritir\u00f2 infine all'abbazia \"Sainte-Croix de Quimperl\u00e9\" dove rimase fino alla morte mantenendo, secondo la maggior parte delle testimonianze, un comportamento edificante."}
{"id": "3392242", "revid": "599013", "url": "https://it.wikipedia.org/wiki?curid=3392242", "title": "Gejza \u0160imansk\u00fd", "text": "Carriera.\nClub.\nTra il 1946 e il 1951 gioca nello Slovan Bratislava: vincer\u00e0 3 campionati cecoslovacchi (1949, 1950 e 1951). Nel 1951 passa al Tatran Pre\u0161ov dove rimane sino al 1955 anno del suo ritiro dal calcio giocato.\nNazionale.\nEsordisce in Nazionale il 21 settembre 1947 in Romania-Cecoslovacchia 2-6: realizzera una doppietta. Dopo aver giocato 15 incontri e aver segnato 7 marcature, si ritirer\u00e0 dalla Nazionale il 25 settembre 1955, dopo aver realizzato una rete in Cecoslovacchia-Belgio 5-2."}
{"id": "3392261", "revid": "228587", "url": "https://it.wikipedia.org/wiki?curid=3392261", "title": "ATP Challenger Series 1992", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari."}
{"id": "3392272", "revid": "1109615", "url": "https://it.wikipedia.org/wiki?curid=3392272", "title": "Kraken (Marvel Comics)", "text": "Kraken, il cui vero nome \u00e8 Daniel Whitehall, \u00e8 un personaggio dei fumetti creato da Jonathan Hickman (testi) e Stefano Caselli (disegni), pubblicato dalla Marvel Comics. La sua prima apparizione avviene in \"Secret Warriors\" (vol. 1) n. 2 (maggio 2009).\nEnigmatico e leggendario individuo membro dei capi supremi dell'HYDRA, Kraken \u00e8 uno straordinario manipolatore specializzato, ed ossessionato, dall'aiutare le persone a diventare \"ci\u00f2 che sono destinate a essere\".\nBiografia del personaggio.\nIl vero Kraken.\nNato a Londra, Inghilterra, Daniel Whitehall entra nel servizio segreto britannico da giovane e, durante la Guerra Fredda, diviene uno degli agenti pi\u00f9 esperti nonch\u00e9, segretamente, un membro dell'organizzazione terroristica filo-nazista HYDRA. Nel 1961 viene invitato da Leonardo da Vinci a unirsi alla Ruota Della Fortuna; una lobby di dodici persone che, dopo aver svolto una missione a nome del genio fiorentino hanno ottenuto in cambio il privilegio di potergli chiedere esaudita una loro volont\u00e0. I componenti del gruppo sono lo stesso Da Vinci (Ariete), Victor Uvarov (Cancro), Vasili Dassaiev (Capricorno), Nick Fury (Gemelli), Timothy \"Dum Dum\" Dugan (Bilancia), Shoji Soma (Pesci), il Barone Wolfgang von Strucker (Sagittario), Jake Fury (Scorpione), Cornelius Van Lunt (Toro), Thomas Davidson (Vergine), John Garrett (Acquario) ed infine Whitehall (Leone).\nIn seguito, non si sa quando n\u00e9 in quali circostanze, entra in possesso di una tecnologia enormemente avanzata con cui assembla un'armatura verde e, assunto l'alias di Kraken, si auto-assegna la missione di aiutare gli altri agenti HYDRA a raggiungere il loro pieno potenziale, motivo per il quale addestra Ophelia Sarkissian, Tomi Shishido e partecipa alla creazione di Hive tramite esperimenti nella base sottomarina denominata \"Alveare\". Negli anni, Kraken diviene una figura leggendaria tra gli stessi vertici dell'organizzazione dato che la sua abilit\u00e0 \u00e8 tale da far s\u00ec che nessuno, eccezion fatta per i suoi capi, abbia mai saputo nulla di lui o sia mai riuscito ad ottenere le prove della sua esistenza: egli non compare neppure nei database dello S.H.I.E.L.D. nonostante in molti abbiano investigato su di lui finendo, inesorabilmente, per sparire nel nulla.\nScopertosi successivamente malato terminale fa visita al barone Strucker e lo informa dell'intenzione di ritirarsi a vita privata; fatto ritorno alla sua casa di Londra riceve, dopo tre anni, la visita di un misterioso individuo che si impossessa dei suoi diari e della sua armatura per poi assassinarlo ed assumerne l'identit\u00e0.\nL'impostore.\nDurante la fase di riordinamento dell'HYDRA, dopo l'invasione segreta degli Skrull e la conseguente distruzione della base subacquea di \"Ichor\", il barone Strucker, richiama Kraken dopo anni di inattivit\u00e0 per invitarlo a far parte del nuovo consiglio supremo insieme al barone, a Viper, alla sesta Madame Hydra, a Hive e al redivivo Gorgon. A presentarsi \u00e8 ovviamente, a insaputa di tutti, l'individuo che ne ha preso il posto due anni prima.\nDurante la guerra contro Leviathan, non compare molto spesso, salvo che per partecipare a missioni di distruzione contro fortezze nemiche. Dopo l'attacco a Gehenna da parte dei Secret Warriors, Kraken fa ritorno da una missione punitiva in Siberia e, trovandosi di fronte le macerie della base, da lui definita alla stregua di un tempio, incolpa il barone dell'accaduto e lo tramortisce, dicendogli che dovr\u00e0 pagare per i suoi peccati.\nRinvenuto, Strucker si trova legato ad una sedia all'interno di una stanza anonima di fronte a Nick Fury, nelle medesime condizioni; il finto Kraken dunque, sopraggiunge rivelando di essere Jake Fury, fratello di Nick, che, dopo aver assassinato Whitehall al suo capezzale ne ha assunto l'identit\u00e0 per infiltrarsi ai vertici dell'HYDRA e tenere d'occhio i movimenti del barone per conto del fratello.\nFatta tale rivelazione, Jake libera Nick che, dopo aver rinfacciato alla sua nemesi di averlo sempre controllato, lo uccide sparandogli in testa.\nPoteri e abilit\u00e0.\nKraken \u00e8 una dei maggiori esperti di spionaggio del mondo, un ottimo stratega ed un maestro manipolatore dotato di una capacit\u00e0 d'analisi superiore alla norma. Inoltre \u00e8 un eccellente combattente corpo a corpo ed uno straordinario addestratore di talenti. L'aura di mistero che lo circonda \u00e8 accresciuta dal possesso di alcuni strani oggetti:"}
{"id": "3392273", "revid": "1543377", "url": "https://it.wikipedia.org/wiki?curid=3392273", "title": "Coppa Intercontinentale 1971 (calcio)", "text": "La Coppa Intercontinentale 1971 \u00e8 stata la dodicesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nPrima ancora dello svolgimento effettivo degli incontri, la squadra vincitrice della Coppa dei Campioni, l'Ajax di Amsterdam, si ritir\u00f2 dalla competizione, memore dei disordini avvenuti durante la Coppa Intercontinentale 1970 tra Estudiantes e . A rappresentare l'Europa fu dunque il Panathinaikos, sodalizio greco che aveva terminato la Coppa al secondo posto. La prima gara si tenne il 15 dicembre nella capitale Atene, e vide le due squadre pareggiare per 1-1: al gol di Fylakouris al 48\u00ba rispose prontamente Artime quattro minuti dopo. L'arbitro brasiliano Jos\u00e9 Favilli Neto espulse Julio Morales del Nacional dopo l'intervento che caus\u00f2 una frattura al greco Tomaras, che dovette pertanto essere sostituito; in precedenza, anche l'attaccante Kouvas del Panathinaikos aveva sub\u00ecto un duro colpo, per cui usc\u00ec dal campo al 20\u00ba minuto. La partita di ritorno fu giocata nel clima torrido (34 gradi) dello stadio \"Centenario\" di Montevideo, in Uruguay, e stabil\u00ec il record di spettatori per tale impianto; l'incontro fu deciso dalla doppietta di Artime, che fu dunque l'unico realizzatore del Nacional nell'Intercontinentale del 1971.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3392295", "revid": "88740", "url": "https://it.wikipedia.org/wiki?curid=3392295", "title": "Preparato 500", "text": "Il preparato 500, altrimenti detto Cornoletame \u00e8 utilizzato nell'agricoltura biodinamica descritta da Rudolf Steiner. Il preparato 500 \u00e8 costituito da letame di vacca infilato nel cavo di un corno proveniente da una vacca che abbia partorito almeno una volta. Il corno, una volta riempito, viene sotterrato per lasciarlo fermentare durante l'inverno. Il composto viene recuperato nei giorni prossimi alla Pasqua, quando ormai si \u00e8 trasformato in \"humus\" e ha perso l'odore del letame, acquisendo quello nobile del sottobosco.\nViene allora distribuito, miscelato e diluito con acqua (in gergo \"dinamizzato\"), con lo scopo (presunto e non dimostrato) di incrementare la resa produttiva del terreno.\nEsoterismo soggiacente.\nSteiner spiega cos\u00ec l'importanza di conservare il preparato in un corno di vacca:\nI concetti espressi da Steiner in merito al preparato 500 non hanno alcun fondamento scientifico e sono considerati un esempio di pseudoscienza.\nNonostante ci\u00f2 vi sono studi scientifici che si occupano di questo argomento. Nessuno di essi ha mai dimostrato un'efficacia delle tecniche biodinamiche rispetto alle normali tecniche biologiche."}
{"id": "3392299", "revid": "1993636", "url": "https://it.wikipedia.org/wiki?curid=3392299", "title": "Finike", "text": "Finike (storicamente conosciuta con il nome di \"Phoenicus\") \u00e8 una citt\u00e0 della Turchia, centro dell'omonimo distretto della provincia di Adalia.\nFinike si trova nel meridione della penisola di Teke, ad ovest di Adalia. Le attivit\u00e0 principali sono il turismo e la coltivazione di arance.\nSecondo la tradizione la citt\u00e0 sarebbe stata fondata dai fenici nel V secolo a.C. anche se esistono tracce di antichi insediamenti risalenti al 3.000 o al 2.000 a.C. . Nel XIII secolo la zona fu perduta dai Bizantini in favore dei Selgiuchidi."}
{"id": "3392301", "revid": "767487", "url": "https://it.wikipedia.org/wiki?curid=3392301", "title": "Leshansaurus qianeiensis", "text": "Il leshansauro (Leshansaurus qianeiensis) \u00e8 un dinosauro carnivoro appartenente ai carnosauri. Visse all'inizio del Giurassico superiore (Oxfordiano, circa 160 milioni di anni fa) e i suoi resti sono stati ritrovati in Cina.\nDescrizione.\nQuesto dinosauro \u00e8 conosciuto per uno scheletro quasi completo, comprendente gran parte del cranio e della mandibola, vertebre, parte delle zampe anteriori, bacino incompleto, e una zampa posteriore. Era lungo circa 6-7 metri (una misura relativamente modesta per un carnosauro) e doveva possedere una corporatura relativamente snella. Una caratteristica non riscontrata negli altri carnosauri era la presenza di un'aguzza cresta mediana sulle ossa sopraoccipitali, nella parte posteriore del cranio. Anche l'ilio possedeva una cresta lungo il margine dell'acetabolo. Come tutti i carnosauri, \"Leshansaurus\" possedeva un grosso cranio armato di lunghi denti curvi e seghettati, corte zampe anteriori e lunghe zampe posteriori.\nClassificazione.\n\"Leshansaurus\" appartiene ai sinraptoridi, una famiglia di carnosauri i cui rappresentanti pi\u00f9 noti provengono dalla Cina, solitamente dalla corporatura pi\u00f9 snella rispetto a quella di altri carnosauri. \"Leshansaurus\" doveva essere piuttosto simile a \"Sinraptor\", ma \u00e8 vissuto qualche milione di anni dopo. I suoi resti sono stati ritrovati nei livelli superiori della formazione Shangshaximiao (inizio del Giurassico superiore), nel bacino di Sichuan. Questo dinosauro \u00e8 il pi\u00f9 recente sinraptoride rinvenuto in Cina, e la sua scoperta ha esteso la distribuzione geografico/temporale di questo gruppo di dinosauri."}
{"id": "3392302", "revid": "22356", "url": "https://it.wikipedia.org/wiki?curid=3392302", "title": "Leshansaurus", "text": ""}
{"id": "3392308", "revid": "767487", "url": "https://it.wikipedia.org/wiki?curid=3392308", "title": "Iliosuchus incognitus", "text": "L'iliosuco (Iliosuchus incognitus) \u00e8 un dinosauro carnivoro appartenente ai tetanuri. Visse nel Giurassico medio (Batoniano, circa 167 milioni di anni fa) e i suoi resti fossili sono stati ritrovati in Inghilterra. \u00c8 stato considerato uno dei pi\u00f9 antichi tirannosauroidi. \nClassificazione.\nQuesto dinosauro \u00e8 conosciuto solo per i fossili di tre ilei (ossa del bacino), di dimensioni relativamente piccole: erano infatti lunghi tra i 9 e i 10 centimetri, e suggeriscono che \"Iliosuchus\" fosse lungo circa un metro e mezzo. I resti fossili furono trovati nella Stonesfield Slate, nell'Oxfordshire, e vennero descritti da Friedrich von Huene nel 1932. Gli ilei possiedono una cresta verticale sopra l'acetabolo, simile a quella presente nei tirannosauridi. Questa caratteristica era per\u00f2 presente anche in altri dinosauri tetanuri, come \"Piatnitzkysaurus\" e \"Megalosaurus\". Il materiale fossile di \"Iliosuchus\" non permette una classificazione adeguata, cionondimeno \u00e8 stato avvicinato agli antenati dei tirannosauri. \u00c8 per\u00f2 possibile che \"Iliosuchus\" fosse un giovane megalosauride, dal momento che l'ilio \u00e8 molto simile a quello di \"Megalosaurus\". Un altro dinosauro che presenta caratteristiche quasi identiche \u00e8 il nordamericano \"Stokesosaurus\", tanto che Peter Galton (1976) lo pose in sinonimia proprio con \"Iliosuchus\". Altri resti di animali simili (\"Juratyrant\") sono poi stati ritrovati anche in Inghilterra, ma questo genere \u00e8 pi\u00f9 recente di \"Iliosuchus\" e risale al Giurassico superiore, come anche il minuscolo \"Aviatyrannis\" del Portogallo. Se \"Iliosuchus\" fosse un tirannosauroide, sarebbe uno dei pi\u00f9 antichi, insieme a \"Kileskus\" e \"Proceratosaurus\". Il nome deriva dal greco e dal latino, e significa \"ilio di coccodrillo sconosciuto\"."}
{"id": "3392309", "revid": "155634", "url": "https://it.wikipedia.org/wiki?curid=3392309", "title": "Campionato mondiale di hockey su ghiaccio maschile 2006", "text": "Il 70\u00ba Campionato mondiale di hockey su ghiaccio \u00e8 stato assegnato dall'International Ice Hockey Federation alla Lettonia, che lo ha ospitato nella capitale Riga nel periodo tra il 5 maggio e il 21 maggio 2006. \u00c8 la prima volta che una nazione baltica ha ospitato la fase finale del torneo iridato. La competizione si \u00e8 svolta a due mesi dal termine del Torneo olimpico in occasione dei XX Giochi olimpici invernali di Torino.\nLa nazionale ceca era la detentrice del titolo, in virt\u00f9 del successo ottenuto l'anno precedente in Austria nel 2005.\nIl torneo \u00e8 stato vinto dalla Svezia, al suo ottavo titolo mondiale, che ha sconfitto in finale i campioni uscenti della Repubblica Ceca per 4-0. Al gradino pi\u00f9 basso del podio \u00e8 invece giunta la Finlandia, che si \u00e8 imposta sul Canada per 5-0. Per la prima volta nella storia una nazionale \u00e8 riuscita a vincere nello stesso anno i Giochi Olimpici e il Campionato mondiale.\nPartecipanti.\nAl torneo prendono parte 16 squadre:\nSeconda fase.\nLe prime tre squadre di ogni gruppo preliminare avanzano alla seconda fase. Le dodici squadre vengono divise successivamente in due gruppi: le squadre dai gruppi A e D confluiscono nel Gruppo E, mentre le squadre dei gruppi B e C nel Gruppo F.\nOgni squadra conserva i punti ottenuti con le altre due squadre qualificate del proprio girone. In questa fase affrontano le altre tre squadre provenienti dall'altro girone preliminare.\nLe prime quattro squadre dei gruppi E ed F accedono alla fase a eliminazione diretta.\nClassifica finale.\nIl piazzamento finale \u00e8 stabilito dai seguenti criteri:\nRiconoscimenti.\nRiconoscimenti individuali\nAll-Star Team"}
{"id": "3392310", "revid": "22356", "url": "https://it.wikipedia.org/wiki?curid=3392310", "title": "Iliosuchus", "text": ""}
{"id": "3392312", "revid": "305330", "url": "https://it.wikipedia.org/wiki?curid=3392312", "title": "Cruxicheiros newmanorum", "text": "Il cruxicheiro (Cruxicheiros newmanorum) \u00e8 un dinosauro carnivoro appartenente ai tetanuri. Visse nel Giurassico medio (Bathoniano, circa 167 milioni di anni fa) e i suoi resti fossili sono stati ritrovati in Inghilterra.\nEtimologia.\nIl nome generico \"Cruxicheiros\" deriva dalla parola latina \"crux\" (\"croce\") e da quella greca \"cheiros\" (\"mano\"), e si riferisce alla localit\u00e0 dove sono stati ritrovati i fossili: Cross Hands, infatti, in inglese significa \"mani incrociate\". L'epiteto specifico, \"newmanorum\", \u00e8 in onore dei proprietari della cava, la famiglia Newman.\nDescrizione.\nQuesto dinosauro \u00e8 conosciuto per fossili molto incompleti, che comprendono un femore destro (l'olotipo), alcune vertebre, uno scapolarcoracoide, ilio e pube sinistri incompleti e numerosi frammenti di costole. Basandosi sullo studio della matrice di calcare sabbioso e calcite che ingloba i fossili, i paleontologi ritengono che tutte le ossa appartenevano a un medesimo esemplare.\nLa ricostruzione di questo animale non pu\u00f2 essere precisa, ma dal raffronto di questi fossili con quelli di altri dinosauri simili (ad esempio \"Megalosaurus\" ed \"Eustreptospondylus\") si suppone che \"Cruxicheiros\" fosse un grosso carnivoro bipede relativamente primitivo. Probabilmente era fornito di una grossa testa armata di denti ricurvi, lunghe zampe posteriori e arti anteriori piuttosto brevi.\nScoperta dei fossili.\nI resti di questo dinosauro vennero scoperti nei primi anni sessanta nella cava Cross Hands, nei pressi di Little Compton nel Warwickshire. Questi fossili provenivano dalla formazione nota come \"calcare di Chipping Norton\", che risale al Bathoniano (Giurassico medio). I fossili vennero conservati nel Birmingham Museum and Art Gallery fino al 2008, quando vennero trasferiti al Warwickshire Museum Service. Il trasferimento fu l'occasione per uno studio approfondito su questi fossili dimenticati. \nFossili di dinosauri carnivori non riconosciuti come tali sono stati scoperti in Inghilterra almeno fino dal 1677. I pi\u00f9 grandi tra questi esemplari, in seguito, sono stati generalmente attribuiti a \"Megalosaurus\", che divenne cos\u00ec una sorta di \"cestino dei rifiuti\" per qualunque dinosauro teropode noto attraverso frammenti. I resti poi attribuiti al Cruxicheiros non fanno eccezione. Lo studio dei fossili, avvenuto nel 2010, ha per\u00f2 notato numerose differenze rispetto ai resti di \"Megalosaurus bucklandi\": le spine neurali del dorso erano pi\u00f9 basse e larghe nell'animale di Cross Hands, e altre differenze sono state riscontrate nelle ossa delle zampe e del bacino: Benson e Radley, perci\u00f2, hanno deciso che i resti erano da attribuire a un \"nuovo\" dinosauro teropode, denominato \"Cruxicheiros newmanorum\".\nClassificazione.\n\"Cruxicheiros\" \u00e8 considerato un rappresentante basale dei tetanuri, un gruppo di dinosauri teropodi che comprende la maggior parte dei dinosauri carnivori noti, tra cui \"Allosaurus\", \"Spinosaurus\", \"Tyrannosaurus\", \"Velociraptor\" e gli uccelli. Gli autori della descrizione non hanno potuto elaborare una classificazione precisa, a causa della scarsit\u00e0 dei fossili. Un'analisi cladistica ha portato a tre conclusioni differenti, egualmente possibili: Cruxicheiros potrebbe essere stato il pi\u00f9 primitivo tra i neotetanuri (la linea che in seguito avrebbe condotto ad \"Allosaurus\" e agli uccelli), cos\u00ec come il pi\u00f9 primitivo tra i megalosauroidi (la linea di \"Megalosaurus\" e \"Spinosaurus\") o ancora il pi\u00f9 primitivo tra i tetanuri in generale, i cui pi\u00f9 antichi membri devono aver anticipato la divisione tra questi gruppi di teropodi. A causa di queste ambiguit\u00e0, \"Cruxicheiros\" \u00e8 considerato un Tetanurae \"incertae sedis\"."}
{"id": "3392313", "revid": "22356", "url": "https://it.wikipedia.org/wiki?curid=3392313", "title": "Cruxicheiros", "text": ""}
{"id": "3392318", "revid": "263989", "url": "https://it.wikipedia.org/wiki?curid=3392318", "title": "Campionato del mondo di hockey su ghiaccio 2006", "text": ""}
{"id": "3392326", "revid": "101352377", "url": "https://it.wikipedia.org/wiki?curid=3392326", "title": "Pinidello", "text": "Pinidello \u00e8 una frazione del comune di Cordignano, in provincia di Treviso.\nGeografia fisica.\nIl centro, articolato nei borghi di San Rocco (dove si trova l'omonima chiesa) e Santo Stefano (nel quale si trova la parrocchiale), si trova al limite occidentale del comune, presso il confine con Colle Umberto. Si colloca sulla riva destra del fiume Meschio, che qui accoglie le acque del torrente Friga.\nStoria.\nNella localit\u00e0 sono stati individuati i resti di una villa romana.\nMonumenti e luoghi d'interesse.\nChiesa parrocchiale.\nL'esistenza della chiesa di Santo Stefano \u00e8 provata almeno dai primi del Trecento (nel 1346 viene citata come Santo Stefano \"de Mesco\" in riferimento al vicino corso d'acqua). Cappella della pieve di Cordignano, divenne parrocchiala nella seconda met\u00e0 del Cinquecento.\nL'edificio attuale fu consacrato nel 1580 dal patriarca di Aquileia Francesco Barbaro. Parti dell'edificio risultano per\u00f2 pi\u00f9 antiche, in particolare il presbiterio risalirebbe alla prima met\u00e0 del XV secolo (di recente vi sono stati scoperti degli affreschi dell'epoca). Degni di nota sono un dipinto di Francesco da Milano e un ciclo di affreschi attribuiti a Giovanni Francesco Dal Zotto.\nPalazzo Pinidello.\nRisalente al Cinquecento, fu la dimora dell'omonima famiglia. Dal 1807 al 1810 ha costituito la casa comunale."}
{"id": "3392343", "revid": "1371684", "url": "https://it.wikipedia.org/wiki?curid=3392343", "title": "Coppa del mondo di ciclismo su strada femminile 2011", "text": "La Coppa del mondo di ciclismo su strada femminile 2011 (ing.: \"2011 UCI Women's Road World Cup\"), quattordicesima edizione della competizione, si \u00e8 svolta su nove eventi dal 27 marzo al 27 agosto 2011.\nLa classifica individuale \u00e8 stata vinta dall'olandese Annemiek van Vleuten del Team Nederland Bloeit, vincitrice di tre prove - Giro delle Fiandre, Open de Su\u00e8de Vargarda e Grand Prix de Plouay."}
{"id": "3392346", "revid": "367445", "url": "https://it.wikipedia.org/wiki?curid=3392346", "title": "Il cigno nero (Nassim Nicholas Taleb)", "text": ""}
{"id": "3392354", "revid": "481349", "url": "https://it.wikipedia.org/wiki?curid=3392354", "title": "Nancy Fleming", "text": "In seguito, Nancy Fleming ha lavorato nell'industria dell'intrattenimento, come presentatrice ed intervistatrice per ABC-TV, Cable Health Network (in seguito Lifetime) e PBS. Nel 1978 ha sposato il conduttore radiofonico e televisivo, Jim Lange, conduttore dell'edizione americana di \"Il gioco delle coppie\". Nel 1984 \u00e8 comparsa nel ruolo di se stessa in un episodio di \"Love Boat\"."}
{"id": "3392359", "revid": "36426", "url": "https://it.wikipedia.org/wiki?curid=3392359", "title": "Eliodoro cacciato dal tempio", "text": ""}
{"id": "3392361", "revid": "1543377", "url": "https://it.wikipedia.org/wiki?curid=3392361", "title": "Ida Margarita Pieri", "text": " La modella \u00e8 stata la rappresentante ufficiale del Venezuela a Miss Universo 1958, concorso tenuto a Long Beach, California, il 26 luglio 1958, dove per\u00f2 non \u00e8 riuscita a classificarsi fra le ultime quindici finaliste del concorso."}
{"id": "3392363", "revid": "599013", "url": "https://it.wikipedia.org/wiki?curid=3392363", "title": "Istituzione Teresiana", "text": "L'Istituzione Teresiana (in spagnolo \"Instituci\u00f3n Teresiana\"; sigla I.T.) \u00e8 un'associazione internazionale di fedeli di diritto pontificio.\nStoria.\nL'Istituzione Teresiana venne fondata nel 1911 a Oviedo da Pedro Poveda Castroverde (1874-1936) per l'evangelizzazione mediante l'educazione e la cultura: venne approvata come pia unione dal vescovo di Madrid Prudencio Melo y Alcalde il 16 luglio 1917.\nIl fondatore, fucilato dai repubblicani durante la guerra civile spagnola, \u00e8 stato canonizzato da papa Giovanni Paolo II nel 2003.\nOttenne il riconoscimento di pia unione primaria da papa Pio XI l'11 gennaio 1924 e il 29 giugno 1955 venne approvata come istituto secolare di diritto pontificio.\nNon ritenendo pi\u00f9 adatta alla loro natura lo status di istituto secolare, il 21 novembre 1990 l'Istituzione Teresiana ottenne dal Pontificio Consiglio per i Laici il riconoscimento come associazione internazionale di fedeli.\nAttivit\u00e0 e diffusione.\nL'Istituzione Teresiana gestisce centri di formazione a tutti i livelli.\nL'Istituzione opera in circa trenta nazioni d'Africa, Asia, Europa, Medio Oriente e America; la sede centrale \u00e8 in via Celso 1 a Roma.\nNel 2009 l'associazione contava circa 4.000 membri."}
{"id": "3392384", "revid": "319329", "url": "https://it.wikipedia.org/wiki?curid=3392384", "title": "Campionati del mondo di ciclismo su pista 2011", "text": "I campionati del mondo di ciclismo su pista 2011 (ufficialmente, in inglese, \"2011 UCI Track World Championships\") si svolsero ad Apeldoorn, nei Paesi Bassi, tra il 23 e il 27 marzo 2011.\nIl programma comprendeva 19 eventi, 10 maschili e 9 femminili."}
{"id": "3392395", "revid": "97969970", "url": "https://it.wikipedia.org/wiki?curid=3392395", "title": "Alessandro Milleville", "text": "Biografia.\nFiglio di Jean Milleville, Alessandro Milleville nacque forse a Parigi, secondo l'attribuzione di F\u00e9tis, che tuttavia non riporta la fonte. Ancora F\u00e9tis assegna l'anno di nascita sulla base della notizia che Alessandro fu portato dalla famiglia a Ferrara nel 1530 all'et\u00e0 di nove anni, ma sempre senza citare la fonte. Questa supposizione appare verosimile, alla luce delle affermazioni di Superbi e Borsetti; il primo riport\u00f2 infatti che Milleville mor\u00ec a 68 anni, e il secondo che mor\u00ec nel 1589.\nMilleville fu tenore della cappella papale da ottobre 1552 a giugno 1558.\nDall'aprile 1560 e sino alla morte fu secondo organista del duca alla corte estense, sotto il giovane Luzzasco Luzzaschi.\nFu maestro di Ercole Pasquini, Vittoria Aleotti e, presumibilmente, del proprio figlio Francesco.\nPer la sua eccellente reputazione come organista, Alessandro Milleville potrebbe essere stato una figura importante per la scuola organistica ferrarese, alla quale appartenevano anche Jacques Brunel e Luzzaschi, e che raggiunse il suo apice con Pasquini e Frescobaldi.\nNessuna composizione per organo di Milleville \u00e8 sopravvissuta e i suoi libri di madrigali sembrano aver avuto solo una diffusione locale; con un'unica eccezione, sue singole composizioni apparvero esclusivamente in antologie ferraresi."}
{"id": "3392397", "revid": "484362", "url": "https://it.wikipedia.org/wiki?curid=3392397", "title": "Horo", "text": ""}
{"id": "3392399", "revid": "184755", "url": "https://it.wikipedia.org/wiki?curid=3392399", "title": "Terza liceo 1939", "text": "Terza liceo 1939 \u00e8 un breve romanzo scritto da Marcella Olschki e pubblicato per la prima volta nel 1954 dalle Edizioni Avanti!; nel 1956 fu premiato col Premio Bagutta Opera Prima 1954.\nEsso rappresenta un viaggio nella scuola italiana ai tempi del fascismo. Tra propaganda, leggi razziali e privazioni della libert\u00e0 personale, i ricordi di una studentessa di liceo ai tempi del regime."}
{"id": "3392400", "revid": "729019", "url": "https://it.wikipedia.org/wiki?curid=3392400", "title": "Battaglia di Kani\u00f3w", "text": "La battaglia di Kani\u00f3w ebbe luogo, durante la prima guerra mondiale, nella notte tra il 10 e l'11 maggio 1918 presso Kaniv (in polacco:Kani\u00f3w) nell'attuale Ucraina. Venne combattuta dai polacchi, comandati dal generale J\u00f3zef Haller e il Deutsches Heer. La battaglia si concluse con la vittoria dei tedeschi: met\u00e0 delle forze polacche si arrese, mentre l'altra batteva in ritirata.\nAntefatti.\nIl 15 febbraio 1918, per protestare contro il trattato di Brest-Litovsk, che diminuiva le possibilit\u00e0 per i polacchi di riuscire a creare uno stato indipendente, la seconda brigata delle legioni polacche, che ufficialmente apparteneva all'esercito austro-ungarico, si ribell\u00f2 e sfond\u00f2 i confini sovietici per unirsi ai soldati polacchi che combattevano per i russi (Battaglia di Rara\u0144cza): questo fatto fu inteso dalle potenze centrali come un ammutinamento e una violazione del trattato di Brest-Litovsk. Alle truppe polacche fu quindi ordinato di fermarsi vicino a Kaniv, pi\u00f9 precisamente in un triangolo formato dai villaggi di Potok, Kozin e Rara\u0144cza. Il 6 maggio di quello stesso anno il generale in capo della 28\u00aa brigata di terra tedesca, Zierhold ordin\u00f2 al maresciallo Hermann von Eichhorn di dare un ultimatum alla II\u00aa brigata polacca di arrendersi, la II\u00aa brigata si prepar\u00f2 alla battaglia ma sorpreso Zierhold si ritir\u00f2 poich\u00e9 non era pronto ad un affronto diretto con i polacchi dicendo che l'ultimatum era stato un errore di comunicazione. Comunque presto arrivarono i rinforzi per Zierhold.\nBattaglia.\nNella notte tra il 10 e l'11 maggio 1918, la II\u00aa brigata polacca venne circondata ed attaccata dalle truppe tedesche. Le resistenze polacche si concentrarono nel villaggio di Jemczycha, presso Kaniv. I polacchi resistettero per quasi un giorno ed entrambi gli schieramenti subirono gravi perdite. La sera dell'11 maggio i Tedeschi proposero un cessate il fuoco ed alcuni negoziati. Con i rifornimenti che iniziavano a venir meno, i polacchi si arresero e concordarono alla capitolazione onorevole.\nConseguenze.\nLa battaglia port\u00f2 gravi perdite ad entrambe le fazioni: circa 1'500 tedeschi e 1'000 soldati polacchi furono uccisi o feriti nei combattimenti. Circa la met\u00e0 delle truppe polacche sopravvissute allo scontro fu catturata dai tedeschi e mandati in campi di prigionia, mentre l'altra met\u00e0 delle truppe riusc\u00ec a fuggire. Tra i polacchi che riuscirono a sfuggire ai tedeschi c'era anche J\u00f3zef Haller che si finse morto e si rifugi\u00f2 in Francia, dove venne nominato comandante dell'\"esercito blu\", le forze di resistenza polacche. Dopo la fine della guerra molti reparti polacchi adottarono il nome \"Kani\u00f3w\" in onore di questa battaglia."}
{"id": "3392403", "revid": "110157", "url": "https://it.wikipedia.org/wiki?curid=3392403", "title": "Still on It", "text": "Still on It \u00e8 un brano musicale della cantante statunitense Ashanti, estratto come primo ed unico singolo dall'album \"Collectables by Ashanti\" del 2005."}
{"id": "3392406", "revid": "188116", "url": "https://it.wikipedia.org/wiki?curid=3392406", "title": "39\u00ba Gruppo Squadroni della Cavalleria dell'Aria &quot;Drago&quot;", "text": ""}
{"id": "3392410", "revid": "339392", "url": "https://it.wikipedia.org/wiki?curid=3392410", "title": "Vaillant Palace", "text": ""}
{"id": "3392411", "revid": "170204", "url": "https://it.wikipedia.org/wiki?curid=3392411", "title": "Franz Pichler Edler von Deeben", "text": ""}
{"id": "3392413", "revid": "22356", "url": "https://it.wikipedia.org/wiki?curid=3392413", "title": "Gastornithidae", "text": "Gastornithidae \u00e8 una famiglia estinta di grandi uccelli terricoli preistorici. Le varie specie di questo gruppo visse dal Paleocene all'Eocene, circa 56-45 milioni di anni fa (Thanetiano-Luteziano), in quella che oggi \u00e8 l'Europa, il Nord America, l'Asia e forse anche nel circolo polare artico, sull'Isola di Ellesmere. Tutte le specie note di questa famiglia sono grandi uccelli terricoli, simili a struzzi, ma pi\u00f9 robusti, meno adatti alla corsa e con enormi becchi. Una volta si pensava che questi uccelli fossero carnivori, ora invece sappiamo che erano principalmente erbivori.\nDistribuzione.\nFossili di Gastornithidae provengono da tutta l'Europa occidentale, gli Stati Uniti occidentali, la Cina centrale e forse anche nel circolo polare artico, sull'Isola di Ellesmere. I primi fossili rinvenuti vengono tutti dall'Europa e risalgono al Paleocene, ed \u00e8 probabile che il genere \"Gastornis\" abbia avuto origine proprio da l\u00ec. L'Europa in quest'epoca era un'isola-continente, e questi uccelli rappresentavano i pi\u00f9 grandi tetrapodi terrestre del loro habitat. Questo gigantismo insulare \u00e8 parallelo con quello degli uccelli elefante del Madagascar, giganteschi uccelli erbivori che rappresentavano gli animali pi\u00f9 grandi del Madagascar, a dispetto di altre megafaune altrimenti dominate dai mammiferi.\nNel 2016, la scoperta di una falange quasi del tutto identica a quella di \"Gastornis\", o comunque di un gastornithidae, nell'Isola di Ellesmere, in Canada, e risalente a 53 milioni di anni fa, ha notevolmente ampliato l'areale di questi animali altrimenti limitato agli Stati Uniti occidentali. Il fossile di gastornithidae \u00e8 stato ritrovato insieme all'omero di un presbyornithide, non distinguibile dai fossili di \"Presbyornis pervetus\". La presenza di \"Presbyornis\" al di sopra del circolo polare artico nell'Eocene, potrebbe essere il risultato di una migrazione annuale. La presenza di un gastornithide, insieme ad alcuni mammiferi e rettili, indica che nell'Eocene il clima all'Isola di Ellesmere era molto pi\u00f9 mite non scendendo mai sotto lo zero, e l'habitat doveva essere molto simile ad una foresta paludosa che ospitava tartarughe, alligatori, primati e altri mammiferi. Tuttavia \u00e8 probabile che in inverno la zona piombasse in lunghi periodi di buio perenne, come la moderna Alaska.\nClassificazione.\nIl \"Gastornis\" e i suoi parenti pi\u00f9 stretti sono classificati insieme nella famiglia dei gastornithidae, e sono stati a lungo considerati come membri dell'ordine dei Gruiformes. Tuttavia, il concetto tradizionale di Gruiformes, da allora, si \u00e8 dimostrato un raggruppamento innaturale. A partire dalla fine del 1980 con la prima analisi filogenetica delle relazioni tra gastornithidi, l'idea che questi uccelli fossero parenti stretti del lignaggio degli Anseriformes, ha preso sempre pi\u00f9 piede. Uno studio del 2007 ha dimostrato che i gastornithidi erano un gruppo dalla ramificazione molto precoce degli Anseriformi, e formarono un \"sister taxon\" con tutti gli altri membri di questa stirpe.\nRiconoscendo la stretta relazione tra gastornithidi e anseriformi, alcuni ricercatori hanno classificano i gastornithidi all'interno del gruppo degli anseriformi stesso. Altri limitano il nome Anseriformi solo al gruppo corona formata da tutte le specie moderne, ed etichettando il gruppo pi\u00f9 numeroso tra cui parenti estinti degli anseriformi, come i gastornithidi, con il nome Anserimorphae. I gastornithidi sono quindi a volte immessi nel proprio ordine, i Gastornithiformes.\nDi seguito \u00e8 riportata una versione semplificata del cladogramma, degli studi di Agnolin \"et al.\" (2007):"}
{"id": "3392416", "revid": "39097495", "url": "https://it.wikipedia.org/wiki?curid=3392416", "title": "Periferiche esterne", "text": ""}
{"id": "3392417", "revid": "767487", "url": "https://it.wikipedia.org/wiki?curid=3392417", "title": "The Way That I Love You", "text": "The Way That I Love You \u00e8 un brano musicale della cantante statunitense Ashanti, estratto come primo singolo dall'album \"The Declaration\" del 2008. Il brano ha raggiunto la seconda posizione della classifica \"Billboard\" Hot R&amp;B/Hip-Hop Songs."}
{"id": "3392422", "revid": "39097654", "url": "https://it.wikipedia.org/wiki?curid=3392422", "title": "Loris Capovilla", "text": ""}
{"id": "3392428", "revid": "125951229", "url": "https://it.wikipedia.org/wiki?curid=3392428", "title": "Dark Matter (film)", "text": "Dark Matter \u00e8 un film statunitense del 2007 diretto dal regista Shi-Zheng Chen.\nIl film \u00e8 liberamente ispirato alla storia vera di Lu Gang, uno studente cinese di fisica che ha ucciso quattro membri del corpo docente e uno studente presso la University of Iowa. Tuttavia, la storia ha differenze sostanziali nella trama e nella motivazione dei personaggi.\nTrama.\nLiu Xing, studente umile e geniale, giunge presso la State Valley University con l'aiuto di Joanna Silver. La Silver \u00e8 un mecenate universitario benestante affascinata dalla cultura cinese e prende in simpatia Liu Xing.\nXing si unisce ad un gruppo selezionato di cosmologia sotto la direzione del suo eroe, il famoso cosmologo Professor Jacob Reiser. Il gruppo lavora ad un modello sulle origini dell'universo, basato sulla teoria dI Reiser. L'enorme talento di Xing lo conduce presto a diventare il pupillo di Reiser: sembra che, solo il duro lavoro si frappone tra lui e un brillante futuro nel campo della scienza.\nXing \u00e8 ossessionato con lo studio della materia oscura, una sostanza invisibile che permea l'universo: Xing crede che l'universo delle forme sia una teoria in conflitto con il modello di Reiser.\nXing fa nuove scoperte scientifiche che migliorano il modello di Reiser. Sfidando il lavoro del professor Reiser, Liu Xing propone, per la tesi del suo dottorato, l'introduzione della materia oscura costituita da una particella dedotta dalla teoria delle superstringhe nel modello di Reiser. Reiser suggerisce a Xing, che, secondo lui, questo tipo di ricerca \u00e8 troppo complicato e che dovrebbe scegliere un argomento di tesi pi\u00f9 semplice.\nIl conflitto tra Reiser e Liu si risolve con l'assunzione da parte di Reiser di un altro assistente: Feng Gang, un altro studente cinese, rivale di Xing dai tempi universitari di Pechino. Il professore Reiser approva la tesi di Feng in funzione del suo modello. La conoscenza di Feng della lingua inglese \u00e8 di gran lunga superiore ai suoi compagni cinesi, per cui si rifiuta di parlare con loro in mandarino.\nFeng cambia il suo nome in Laurence, mentre sua moglie lo cambia con Cindy. Pi\u00f9 tardi Laurence e Cindy battezzano loro figlio in una chiesa locale.\nSenza il permesso del professor Reiser, Xing pubblica un articolo in una rivista di astronomia. Piccato dal comportamento di Xing, Reiser si rifiuta di accettare sua la tesi e non gli permette di ricevere il dottorato di ricerca.\nAlla festa di laurea per gli studenti cinesi, viene annunciata la vittoria di Laurence Feng del premio per la miglior tesi di laurea scientifica dell'universit\u00e0. Joanna Silver esorta il professor Reiser a fare qualcosa per aiutare Liu Xing. Reiser la informa che ha scritto per lui un'ottima raccomandazione.\nConvinto che il suo sogno di vincere il Premio Nobel sia del tutto naufragato, Xing trova lavoro nella vendita di prodotti di bellezza. Il suo compagno di stanza si offre di aiutarlo per cercare un lavoro in Cina, ma Xing rifiuta. Passa qualche mese e Xing manda tutti i soldi che ha guadagnato ai suoi genitori, in Cina.\nNon pi\u00f9 in grado di affrontare l'indignazione, Xing torna al campus. In quel momento Feng si trova in un auditorium, dove sta illustrando una tesi al dipartimento di cosmologia. Infuriato dal modo in cui \u00e8 stato trattato, Xing prende un revolver del suo cappotto e comincia a sparare. Feng \u00e8 il primo a cadere con un colpo in faccia. Xing poi si gira verso Reiser e gli spara un proiettile in fronte. Mentre il pubblico, in preda al panico corre verso la porta, Xing riesce a sparare alla schiena al professor Colby. Xing spara al terzo membro della sua commissione mentre sta strisciando sul pavimento. Dopo la sparatoria, Cindy Feng tenta di parlare con Xing, mentre lui se ne va.\nDistribuzione.\nIl film \u00e8 uscito, al cinema, in solo tre paesi: negli Stati Uniti l'11 aprile 2008, in Singapore il 24 aprile 2008 e in Messico il 27 marzo 2009. In molti paesi \u00e8 uscito nel 2009 gi\u00e0 in DVD, mentre in altri non \u00e8 stato distribuito neanche per il mercato degli home video. In Italia \u00e8 stato distribuito da Eagle Pictures il 15 gennaio 2020 in DVD.\nIncassi.\nNegli Stati Uniti il film ha incassato 30.591 $ e nel resto del mondo 35.784 $, per un totale di 66.375 $."}
{"id": "3392432", "revid": "39097808", "url": "https://it.wikipedia.org/wiki?curid=3392432", "title": "Aurelio Bertola", "text": ""}
{"id": "3392434", "revid": "767487", "url": "https://it.wikipedia.org/wiki?curid=3392434", "title": "Good Good", "text": "Good Good \u00e8 un brano musicale della cantante statunitense Ashanti, estratto come secondo singolo dall'album \"The Declaration\" del 2008. Il brano ha raggiunto la tentesima posizione della classifica \"Billboard\" Hot R&amp;B/Hip-Hop Songs."}
{"id": "3392440", "revid": "1186766", "url": "https://it.wikipedia.org/wiki?curid=3392440", "title": "Liegi-Bastogne-Liegi 2001", "text": "La Liegi-Bastogne-Liegi 2001, ottantasettesima edizione della corsa e valida come prova della Coppa del mondo di ciclismo su strada 2001, fu disputata il 22 aprile 2001, per un percorso totale di 258\u00a0km. Fu vinta dallo svizzero Oscar Camenzind, al traguardo con il tempo di 6h42'38\" alla media di 38,447\u00a0km/h.\nPartenza a Liegi con 196 corridori di cui 111 portarono a termine la gara."}
{"id": "3392442", "revid": "179521", "url": "https://it.wikipedia.org/wiki?curid=3392442", "title": "Coppa del Mondo di inseguimento", "text": "La Coppa del Mondo di inseguimento \u00e8 una delle Coppe di specialit\u00e0 che vengono assegnate nell'ambito della Coppa del Mondo di biathlon, a partire dalla stagione 1997, dall'International Biathlon Union.\nLa classifica viene stilata tenendo conto solo dei risultati delle gare di inseguimento disputate nel circuito; alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0. Il trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di biathlon.\nFormula della competizione.\nLe partenze dei biatleti sono separate dalla differenza dei tempi della gara precedentemente completata, nel modo pi\u00f9 comune una sprint. I contendenti sciano una distanza di 12,5\u00a0km su cinque giri di gara. Su quattro di questi giri i biatleti sparano ai bersagli; ogni errore richiede all'atleta un giro di penalit\u00e0 della lunghezza di 150 metri. Nella competizione di disputano due prove nella posizione sdraiata e due nella posizione in piedi, in questo ordine. Lo sciatore che taglia per primo il traguardo \u00e8 il vincitore della gara.\nPer evitare uno scomodo e pericoloso affollamento degli anelli di fondo, e una sovrapresenza al poligono di tiro, le gare di Coppa del Mondo a inseguimento si disputano con i soli 60 migliori atleti della gara precedente. I biatleti sparano al poligono nella piazzola che corrisponde alla posizione in cui giungono ai bersagli.\nI punti sono assegnati per ogni competizione; quando sono stati completati tutti gli eventi, il concorrente con il pi\u00f9 alto numero di punti \u00e8 dichiarato vincitore della Coppa del Mondo di inseguimento."}
{"id": "3392445", "revid": "486946", "url": "https://it.wikipedia.org/wiki?curid=3392445", "title": "Futbolayin Akumb Yerevan", "text": ""}
{"id": "3392446", "revid": "287204", "url": "https://it.wikipedia.org/wiki?curid=3392446", "title": "Monti Metalliferi Slovacchi", "text": "I Monti Metalliferi Slovacchi (in slovacco \"Slovensk\u00e9 rudohorie\") sono una catena montuosa della Slovacchia appartenente ai Carpazi.\nCaratteristiche.\nSono la catena montuosa pi\u00f9 estesa della Slovacchia e ne coprono praticamente la met\u00e0 sud della Slovacchia centrale interessando la Regione di Ko\u0161ice e la Regione di Bansk\u00e1 Bystrica. Si trovano a sud dei monti Tatra ed hanno un'altezza minore di questi. Sono importanti per le ricchezze naturali e per le miniere.\nClassificazione.\nI Monti Metalliferi Slovacchi hanno la seguente classificazione:\nSuddivisione.\nI gruppi principali che costituiscono i Monti metalliferi Slovacchi sono:"}
{"id": "3392454", "revid": "112217", "url": "https://it.wikipedia.org/wiki?curid=3392454", "title": "Stazione di Roseto degli abruzzi", "text": ""}
{"id": "3392455", "revid": "1543377", "url": "https://it.wikipedia.org/wiki?curid=3392455", "title": "Coppa del Mondo di pattinaggio di velocit\u00e0 2011 - Tappa 7", "text": "La 7\u00aa Tappa della Coppa del Mondo di pattinaggio di velocit\u00e0 2011 \u00e8 stato il settimo evento della stagione \u00e8 si \u00e8 tenuto a Salt Lake City, USA dal 18 al 19 febbraio 2011.\nProgrammazione eventi.\nGli orari della programmazione seguono sotto."}
{"id": "3392456", "revid": "111839395", "url": "https://it.wikipedia.org/wiki?curid=3392456", "title": "Pronto (Snoop Dogg)", "text": "Pronto \u00e8 un brano musicale del rapper statunitense Snoop Dogg, pubblicato come secondo singolo estratto dall'album \"Malice n Wonderland\". Il brano figura il featuring del rapper Soulja Boy Tell 'Em."}
{"id": "3392458", "revid": "729019", "url": "https://it.wikipedia.org/wiki?curid=3392458", "title": "Stazione di Roseto degli Abruzzi", "text": "La stazione di Roseto degli Abruzzi \u00e8 una stazione ferroviaria della ferrovia Adriatica al servizio dell'omonimo comune.\nStoria.\nFino al 1887 era denominata \"Montepagano\", fino al 1927 \"Montepagano-Rosburgo\".\nDal primo decennio del XXI secolo \u00e8 stata privata della Dirigenza Movimento e pertanto risulta impresenziata.\nIl fabbricato viaggiatori \u00e8 dotato di un Ufficio Movimento ancora intatto.\nFino ai primi mesi del 2015, la stazione possedeva 3 binari, a differenza degli attuali 2.\nMovimento.\nLa stazione di Roseto degli Abruzzi \u00e8 servita da collegamenti operati da Trenitalia, attraverso treni regionali per Teramo, San Benedetto del Tronto, Ancona, Pesaro, Pescara, Sulmona, San Vito-Lanciano, Scafa-San Valentino, Termoli, Avezzano e Roma Tiburtina."}
{"id": "3392459", "revid": "339392", "url": "https://it.wikipedia.org/wiki?curid=3392459", "title": "Et\u00e0 severiana", "text": ""}
{"id": "3392469", "revid": "174925", "url": "https://it.wikipedia.org/wiki?curid=3392469", "title": "Siene", "text": ""}
{"id": "3392470", "revid": "1782831", "url": "https://it.wikipedia.org/wiki?curid=3392470", "title": "ATP Birmingham 1976 - Singolare", "text": "Il singolare del torneo di tennis ATP Birmingham 1976, facente parte della categoria Grand Prix, ha avuto come vincitore Jimmy Connors che ha battuto in finale Roscoe Tanner 6-4, 3-6, 6-1."}
{"id": "3392471", "revid": "1086846", "url": "https://it.wikipedia.org/wiki?curid=3392471", "title": "Associazione Calcio Novara 1939-1940", "text": "Questa voce raccoglie le informazioni riguardanti l'Associazione Calcio Novara nelle competizioni ufficiali della stagione 1939-1940.\nStagione.\nNella stagione 1939-1940 il Novara disput\u00f2 il terzo campionato di Serie A della sua storia.\nMaglie.\nSul petto \u00e8 riportato lo stemma della citt\u00e0 di Novara.\nOrganigramma societario.\nArea direttiva\nArea tecnica"}
{"id": "3392472", "revid": "767487", "url": "https://it.wikipedia.org/wiki?curid=3392472", "title": "Gangsta Luv", "text": "Gangsta Luv \u00e8 un brano musicale del rapper statunitense Snoop Dogg, pubblicato come singolo estratto dall'album \"Malice n Wonderland\". Il brano figura il featuring del rapper The-Dream. Il singolo \u00e8 stato pubblicato il 6 ottobre 2009 ed \u00e8 stato prodotto da Tricky Stewart e The-Dream."}
{"id": "3392477", "revid": "287204", "url": "https://it.wikipedia.org/wiki?curid=3392477", "title": "Piccola Fatra", "text": "La Piccola Fatra (in slovacco \"Mal\u00e1 Fatra\") \u00e8 una catena montuosa della Slovacchia appartenente ai Carpazi.\nClassificazione.\nLa Piccola Fatra ha la seguente classificazione:"}
{"id": "3392480", "revid": "259801", "url": "https://it.wikipedia.org/wiki?curid=3392480", "title": "The Fighter (colonna sonora)", "text": ""}
{"id": "3392482", "revid": "1782831", "url": "https://it.wikipedia.org/wiki?curid=3392482", "title": "Little Rock Open 1976 - Singolare", "text": "Il singolare del torneo di tennis Little Rock Open 1976, facente parte della categoria Grand Prix, ha avuto come vincitore Haroon Rahim che ha battuto in finale Colin Dibley 6-4, 7-5"}
{"id": "3392483", "revid": "28057", "url": "https://it.wikipedia.org/wiki?curid=3392483", "title": "Pignone (scultura)", "text": "Il Pignone \u00e8 una scultura bronzea antica, alta quasi quattro metri e collocata nel Cortile della Pigna (a cui d\u00e0 il nome) nel complesso dei Musei Vaticani.\nStoria.\nLa statua colossale venne trovata nel medioevo presso le Terme di Agrippa e porta la firma di un certo Publio Cincio Savio. Probabilmente decorava originariamente il vicino Tempio di Iside al Campo Marzio, dove doveva far parte di una fontana gettando acqua dalle punte. Il suo ritrovamento diede il nome al rione Pigna, tuttora in uso. \nFu usata per decorare il centro del quadriportico dell'antica basilica di San Pietro in Vaticano. Non sappiamo se Dante Alighieri vide il Pignone in questa posizione durante un ipotetico pellegrinaggio per il Giubileo del 1300, ma comunque lo cit\u00f2 in un passo della \"Divina Commedia\" (Inf. XXXI, 59).\nNel 1608 venne infine collocata al centro dell'esedra del cortile di Bramante, oggi chiamato, appunto, Cortile della Pigna. \nIl significato simbolico e pagano della pigna trova le sue origini in una celebrazione romana festeggiata il 22 marzo, quella dell\u2019\"arbor intrat,\" celebrazione nella quale un albero veniva fatto entrare nel Phrygiarum, santuario della dea madre frigia. \nIl destinatario del culto misterico era Attis, paredro di Cibele e divinit\u00e0 della Frigia. Esso era il figlio androgino e amante di Nana, sua madre. Essa, secondo il mito misterico, venne fecondata da un frutto pieno di semi e Attis, sempre secondo il mito, pratic\u00f2 l\u2019atto di auto-evirazione sotto un albero, un pino o un abete. L\u2019atto di auto-evirazione, che sottintende la perdita di virilit\u00e0, si compensa con la fioritura di nuovi alberi generati\u00a0 dal sangue di Attis. La pigna, con i suoi semi, racchiude quindi un significato di sopravvivenza della virilit\u00e0 anche successiva alla morte di Attis, e per estensione all\u2019intera mortalit\u00e0 umana. In ultima analisi, l\u2019albero celebrato nell\u2019\"arbor intrat\" simboleggia la separazione della virilit\u00e0 di Attis dal suo corpo, mentre la pigna la sopravvivenza della stessa \u00a0e della vita in generale, dopo la morte biologica.\nDescrizione.\nLa \"Pigna\" rappresenta appunto un gigantesco strobilo di pino e si trova alla sommit\u00e0 di una scalinata a doppia rampa progettata da Michelangelo, sullo sfondo del nicchione. Ha come base un capitello con l'iscrizione \"Incoronazione di un atleta vittorioso\", opera del III secolo proveniente dalle terme di Nerone, ed \u00e8 affiancata da due pavoni bronzei (copie, gli originali sono nel Braccio Nuovo) di epoca adrianea, probabilmente provenienti dal mausoleo di Adriano."}
{"id": "3392484", "revid": "259801", "url": "https://it.wikipedia.org/wiki?curid=3392484", "title": "Il discorso del re (colonna sonora)", "text": ""}
{"id": "3392486", "revid": "36426", "url": "https://it.wikipedia.org/wiki?curid=3392486", "title": "Pigna (scultura)", "text": ""}
{"id": "3392487", "revid": "24443", "url": "https://it.wikipedia.org/wiki?curid=3392487", "title": "Mal\u00e1 Fatra", "text": ""}
{"id": "3392491", "revid": "647919", "url": "https://it.wikipedia.org/wiki?curid=3392491", "title": "Thelma Duck", "text": ""}
{"id": "3392494", "revid": "106456", "url": "https://it.wikipedia.org/wiki?curid=3392494", "title": "Pignone", "text": ""}
{"id": "3392496", "revid": "256896", "url": "https://it.wikipedia.org/wiki?curid=3392496", "title": "Reparto informazioni e sicurezza", "text": ""}
{"id": "3392497", "revid": "287204", "url": "https://it.wikipedia.org/wiki?curid=3392497", "title": "Bulgaria (disambigua)", "text": ""}
{"id": "3392500", "revid": "1573940", "url": "https://it.wikipedia.org/wiki?curid=3392500", "title": "Battaglia di Castra Vetera (70)", "text": " "}
{"id": "3392501", "revid": "1442080", "url": "https://it.wikipedia.org/wiki?curid=3392501", "title": "AAPT Championships 2000 - Doppio", "text": "Il doppio del torneo di tennis AAPT Championships 2000, facente parte dell'ATP Tour, ha avuto come vincitori Todd Woodbridge e Mark Woodforde che hanno battuto in finale Lleyton Hewitt e Sandon Stolle 6-4, 6-2"}
{"id": "3392502", "revid": "74801", "url": "https://it.wikipedia.org/wiki?curid=3392502", "title": "Li-Chen Wang", "text": "Il Palo Alto Tiny BASIC fu solo la quarta versione del Tiny BASIC ad essere pubblicata sulla rivista \"Dr. Dobb's Journal of Computer Calisthenics &amp; Orthodontia\", non la prima ma certamente una delle pi\u00f9 influenti, essendo stato il linguaggio usato come base per i BASIC di diversi computer a seguire, tra cui il primo modello del TRS-80. Si differenziava dalle altre versioni per l'utilizzo delle forme abbreviate dei comandi, una soluzione adottata per risparmiare memoria, per un interprete che occupava solo 1,77 kB di RAM e per il fatto che prevedeva l'uso di un terminale per l'input dell'utente e l'output del computer.\nLi-Chen Wang \u00e8 stato anche uno dei primi ad utilizzare il concetto di copyleft: nel codice sorgente del Palo Alto Tiny BASIC si legge infatti \"@COPYLEFT - ALL WRONGS RESERVED\", un esplicito riferimento ai diritti dei produttori software difesi da Bill Gates nella sua lettera aperta agli hobbisti pubblicata alcuni mesi prima, lettera in cui Gates accusava di violazione di copyright chi copiava il suo Altair BASIC. Fu proprio in risposta a tale lettera che fu completato il Tiny BASIC, per poter offrire agli hobbisti un interprete BASIC alternativo a quello distribuito con l'Altair 8800 ma gratuito.\nWang ha sviluppato anche il firmware dell'Exatron Stringy Floppy, un lettore di mini-cassette a nastro per il TRS-80 che, grazie alla codifica Manchester utilizzata per la trasmissione dei dati, risultava particolarmente veloce.\nNegli anni duemila ha lavorato presso \"ACTiSYS\" nello sviluppo di dispositivi iR ed \u00e8 stato anche a capo della commissione \"Infrared Data Association\"."}
{"id": "3392504", "revid": "767487", "url": "https://it.wikipedia.org/wiki?curid=3392504", "title": "Liceida", "text": "Liceida (o \"Liceales\") \u00e8 un ordine di Myxomiceti ascritto alla sottoclasse Endosporee secondo Adolf Engler vi vanno incluse le Cribrariali e le Enteridiali.\nLe \"Liceali\" sono caratterizzate dal fatto di produrre sporangi privi di columella, avvolti da un peridio cartaceo e contenenti, oltre alle spore, anche ife sterili, formanti un capillizio.\nLe \"Liceali\" includono cinque famiglie e diversi generi monotipici, dei quali uno dei pi\u00f9 noti \u00e8 \"Lycogala\"."}
{"id": "3392507", "revid": "1654832", "url": "https://it.wikipedia.org/wiki?curid=3392507", "title": "Tristi amori (Giacosa)", "text": "Tristi amori \u00e8 un dramma borghese di Giuseppe Giacosa. Venne rappresentato per la prima volta al Teatro Valle di Roma per la stagione di Quaresima 1887 dalla compagnia drammatica \"Nazionale\".\nIl dramma \u00e8 dedicata \u00aball'amico Pietro Costa, scultore\u00bb.\nTrama.\nLa scena si svolge in una piccola citt\u00e0 di provincia, nella sala da pranzo in casa dell'avvocato Giulio.\nAtto primo.\nGiulio \u00e8 un avvocato con uno studio molto avviato. Presso Giulio lavora come collaboratore Fabrizio, un giovane a cui egli \u00e8 legato da grande amicizia e che si vede spesso costretto a pagare i debiti di gioco del dissoluto padre, il conte Ettore. Fabrizio, per\u00f2, ha una relazione con Emma, la moglie di Giulio.\nIl conte Ettore, presentatosi in casa di Giulio, riesce a restare solo con Emma e le fa velatamente capire di essere al corrente della relazione tra lei e il figlio. Quindi, chiede l'aiuto di Emma per convincere Fabrizio a sposare la figlia del ricco impresario Rubbo, contro il quale Fabrizio dovrebbe intentare causa per conto di un cliente, il dottor Brusio, trovatogli dal procuratore Ranetti, amico di Giulio.\nFabrizio, messo al corrente delle intenzioni del padre, si infuria con lui perch\u00e9 capisce che dietro la richiesta c'\u00e8 qualche debito contratto col Rubbo, e rifiuta recisamente la proposta. Poi, d'accordo con Emma, decide che partir\u00e0 per mettere fine alla loro relazione, di cui in citt\u00e0 si comincia a sospettare, facendo credere a Giulio che la partenza \u00e8 dovuta alla volont\u00e0 di evitare il matrimonio indesiderato.\nAtto secondo.\nGiulio gioca nella sala con la piccola Gemma. Ranetti, sfidato a duello da alcuni ufficiali che si ritengono offesi dal suo comportamento durante un ballo, si reca da lui per chiedere l'aiuto suo e di Fabrizio. Discorrendo con Giulio, gli racconta che Rubbo ha pagato il debito con Brusio usando una cambiale fornita dal conte Ettore e avallata da Giulio stesso.\nGiulio capisce che si tratta di una firma falsificata da Ettore, e che se questo venisse scoperto la carriera di Fabrizio potrebbe essere rovinata. Giulio, che ha appena concluso con successo un affare redditizio, si offre di aiutare Fabrizio prestandogli il denaro per onorare la cambiale. Ma Fabrizio rifiuta con insistenza, e dice che pagher\u00e0 il debito riscattando, a condizioni assai sfavorevoli, una rendita vitalizia di cui dispone.\nGiulio chiama Emma per aiutarlo a convincere Fabrizio, ma il comportamento incerto della moglie e dell'amico, nei quali gli sembra di cogliere un'inaspettata intesa, lo mette in sospetto, finch\u00e9 intuisce tutto. Furioso, caccia Fabrizio e si accascia piangente su una sedia.\nAtto terzo.\nRanetti \u00e8 riuscito ad accomodare il litigio con gli ufficiali, e li inviter\u00e0 ad una cena. Viene per invitare anche Giulio e lo trova sconvolto. Quando Ranetti parte, Giulio prende con s\u00e9 la figlia ed esce, senza dire nulla ad Emma.\nFabrizio, che ha preparato tutto per la partenza, vede Giulio allontanarsi ed entra in casa, proponendo ad Emma di fuggire con lui. Sulle prime Emma, sentendosi indegna di continuare la vita con Giulio, accetta, ma all'ultimo momento la vista di una bambola di Gemma le fa cambiare idea. Fabrizio fugge da solo.\nRientra Giulio, che aveva ipotizzato la fuga della moglie con Fabrizio e per questo aveva portato via Gemma. Tuttavia non si stupisce di ritrovare la moglie, anche se le dice che non potr\u00e0 perdonare, e che da ora in avanti saranno solo soci in in'opera utile, quella di creare migliori opportunit\u00e0 per la figlia.\nBibliografia.\nDonata Gianeri, \"Dietro il decoro l'inferno familiare\", 1972, n. 34, pp. 18-19"}
{"id": "3392510", "revid": "1573940", "url": "https://it.wikipedia.org/wiki?curid=3392510", "title": "Capitan Conan (film)", "text": " "}
{"id": "3392511", "revid": "547034", "url": "https://it.wikipedia.org/wiki?curid=3392511", "title": "Sala dei Chiaroscuri", "text": "La Sala dei Chiaroscuri o dei Palafrenieri \u00e8 un ambiente delle Stanze Vaticane nel Palazzo Apostolico, all'interno del percorso espositivo dei Musei Vaticani.\nStoria e descrizione.\nLa Sala dei Chiaroscuri si trova al secondo piano, a nord della Sala di Costantino e confinante con la Loggia di Raffaello e con la Cappella Niccolina.\nVenne decorata nel 1517 da Raffaello e dalla sua scuola, ma gli affreschi originali andarono perduti pochi anni dopo, al tempo di Paolo IV. Solo al tempo di Gregorio XIII, nel 1582, vennero rifatti ex novo. \nOggi presentano decorazioni di Giovanni e Cherubino Alberti, con affreschi di \"Apostoli\" e \"Santi\" di Taddeo e Federico Zuccari. Il soffitto \u00e8 originale del periodo di Leone X, con intagli e dorature in cui si vedono emblemi medicei. Al centro della sala campeggia un gruppo ligneo della \"Flagellazione\", di scuola umbra del XIV e XV secolo."}
{"id": "3392512", "revid": "1442080", "url": "https://it.wikipedia.org/wiki?curid=3392512", "title": "Chennai Open 2000 - Doppio", "text": "Il doppio del torneo di tennis Chennai Open 2000, facente parte dell'ATP Tour, ha avuto come vincitori Julien Boutter e Christophe Rochus che hanno battuto in finale Saurav Panja e Srinath Prahlad 7-5 6-1."}
{"id": "3392513", "revid": "36426", "url": "https://it.wikipedia.org/wiki?curid=3392513", "title": "Sala dei Palafrenieri", "text": ""}
{"id": "3392515", "revid": "1305772", "url": "https://it.wikipedia.org/wiki?curid=3392515", "title": "Linda Moore", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra canadese con i connazionali Patti Vande, Lindsay Sparkes, Debbie Jones e Penny Ryan. \nNell'edizione la nazionale svedese si classific\u00f2 seconda, la norvegese terza. La competizione ebbe lo status di sport dimostrativo "}
{"id": "3392517", "revid": "1543377", "url": "https://it.wikipedia.org/wiki?curid=3392517", "title": "Creative Control (album)", "text": "Creative Control \u00e8 un album live realizzato dalla band 100 Monkeys in collaborazione con il \"The Artist Consortium\".\nL'album, pubblicato il 1\u00ba agosto 2009, \u00e8 composto da 7 brani registrati durante una sessione live. L'album \u00e8 disponibile al download su iTunes."}
{"id": "3392518", "revid": "767487", "url": "https://it.wikipedia.org/wiki?curid=3392518", "title": "Lindsay Sparkes", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra canadese con i connazionali Linda Moore, Patti Vande, Debbie Jones e Penny Ryan.\nNell'edizione la nazionale svedese si classific\u00f2 seconda, la norvegese terza. La competizione ebbe lo status di sport dimostrativo."}
{"id": "3392522", "revid": "731511", "url": "https://it.wikipedia.org/wiki?curid=3392522", "title": "Debbie Jones", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la prima posizione nella squadra canadese con i connazionali Linda Moore, Lindsay Sparkes, Patti Vande e Penny Ryan. \nNell'edizione la nazionale svedese si classific\u00f2 seconda, la norvegese terza. La competizione ebbe lo status di sport dimostrativo "}
{"id": "3392523", "revid": "119425317", "url": "https://it.wikipedia.org/wiki?curid=3392523", "title": "Pasta del Capitano", "text": "Pasta del Capitano \u00e8 un marchio di una linea di prodotti per l'igiene orale prodotti dall'azienda milanese Farmaceutici Dott. Ciccarelli e distribuiti in tutto il mondo. Il marchio \u00e8 stato introdotto sul mercato nel 1905, ed attualmente produce dentifrici, spazzolini, collutori, gomme da masticare, sistemi sbiancanti ed altri prodotti per l'igiene dentale. La formula del dentifricio \u00e8 stata inventata dal dottor Clemente Ciccarelli, originario di Cupra Marittima, citt\u00e0 delle Marche in provincia di Ascoli Piceno: proprio lui \u00e8 l'uomo che compare sul logo del marchio.\nA partire dal 1963, la pubblicit\u00e0 televisiva del marchio fu affidata allo stesso Nicola Ciccarelli, figlio del dottor Clemente Ciccarelli, all'epoca direttore dell'azienda, che interveniva direttamente nei carosello che reclamizzavano il dentifricio, affiancando Carlo Dapporto e Georgia Moll, e concludendo gli spot con la frase \"Non esageriamo! La \u201cPasta del Capitano\u201d \u00e8 un buon dentifricio, anzi ottimo, ma non miracoloso!\", smorzando il generale entusiasmo degli spot di quel periodo."}
{"id": "3392524", "revid": "122199501", "url": "https://it.wikipedia.org/wiki?curid=3392524", "title": "La strada entra nella casa", "text": "La strada entra nella casa \u00e8 un dipinto futurista di Umberto Boccioni risalente al 1911, custodito nello Sprengel Museum di Hannover.\nDescrizione.\nIl dipinto mostra una donna di spalle, ritratta mentre si poggia sulla ringhiera di un balcone in Via Adige a Milano (Porta Vigentina). La vista che si apre da tale postazione mostra una fitta serie di edifici, una strada sulla sinistra e dei cantieri nella parte centrale del dipinto. L'opera presenta una potente carica emotiva, rappresentata dalla scelta dei colori e dalle forze che riescono persino a piegare gli edifici. Boccioni stesso descrive la sua opera in questo modo:"}
{"id": "3392539", "revid": "1573940", "url": "https://it.wikipedia.org/wiki?curid=3392539", "title": "Aellopos ceculus", "text": "Aellopos ceculus () \u00e8 un lepidottero appartenente alla famiglia Sphingidae, diffuso in America Centrale e Meridionale.\nDescrizione.\nLa specie si distingue dalle altre appartenenti al genere \"Aellopos\" per la presenza, sull'ala posteriore, di un'ampia banda gialla.\nL'ala anteriore presenta una colorazione brunastra scura, con striature grigiastre.\nUn altro carattere distintivo \u00e8 l'assenza della banda bianca trasversale nell'addome, tipica di altre specie congeneri.\nLe antenne sono clavate, non troppo lunghe, e presentano uncinatura terminale. L'apertura alare va dai 42 ai 47\u00a0mm. \nDistribuzione e habitat.\nL'areale va dal Messico meridionale fino ai Caraibi, al Venezuela, al Suriname e all'Ecuador.\nBiologia.\nPeriodo di volo.\nLa specie \u00e8 trivoltina, con una prima generazione tra dicembre e gennaio, una seconda tra marzo e aprile, ed una terza intorno a settembre.\nAlimentazione.\nI bruchi si accrescono su foglie di Rubiaceae.\nTassonomia.\nSottospecie.\nNon sono state descritte sottospecie.\nSinonimi.\nSono stati riportati cinque sinonimi:"}
{"id": "3392540", "revid": "339392", "url": "https://it.wikipedia.org/wiki?curid=3392540", "title": "Eros e Thanatos (Freud)", "text": ""}
{"id": "3392543", "revid": "123377703", "url": "https://it.wikipedia.org/wiki?curid=3392543", "title": "Jane e Micci", "text": ", conosciuta in Italia anche come Sasurai e Che segreto!, \u00e8 una serie anime in 26 episodi, prodotti nel 1971 dallo studio di animazione Mushi Production, che in seguito sarebbe diventato Nippon Animation.\nTrama.\nJane/Nicoletta e Micci/Michela sono nate nello stesso ospedale, lo stesso giorno. Apparentemente non hanno proprio nulla in comune: la prima vive nei bassifondi della citt\u00e0, con i genitori malati e poverissimi ed \u00e8 provata seriamente dalle avversit\u00e0 della vita; l'altra \u00e8 invece una ricca ragazza viziata che vive una vita agiata e senza problemi. \u00c8 per\u00f2 la passione comune per il canto che far\u00e0 incontrare le due giovani, che inconsapevolmente nascondono un terribile segreto che riguarda la loro nascita e che forse un giorno cambier\u00e0 per sempre la loro vita.\nDopo il loro primo incontro avvenuto al liceo, competeranno per diventar cantanti di successo.\nSigle e canzoni.\nNella seconda edizione italiana sono state utilizzate le sigle originali giapponesi. Le canzoni all'interno degli episodi nella prima edizione sono state lasciate in originale e nella seconda sono state ricantate in italiano da Paola Tovaglia sulle musiche originali giapponesi.\nDoppiaggio.\nLa prima edizione italiana (\"Jane e Micci\") \u00e8 stata curata dalla Playworld Film ed il doppiaggio \u00e8 stato eseguito presso la Cooperativa Rinascita Cinematografica sotto la direzione di Giovanni Brusatori. Il doppiaggio della seconda edizione (\"Sasurai\" / \"Che segreto!\") \u00e8 stato eseguito presso lo studio Merak Film di Milano.\nEdizioni estere.\nEdizione italiana.\nIn Italia la serie ha avuto due edizioni: la prima con il titolo \"Jane e Micci\" \u00e8 stata trasmessa da alcune TV locali nei primi anni ottanta; la seconda edizione, con il titolo \"Sasurai\" \u00e8 stata in seguito replicata nel maggio 2004 col nuovo titolo \"Che segreto!\" da Italia Teen Television. Nella prima edizione italiana le protagoniste (in originale Nozomi e Miki) si chiamano rispettivamente Jane e Micci, mentre nella seconda si chiamano Nicoletta Mine e Michela Koda."}
{"id": "3392544", "revid": "1684799", "url": "https://it.wikipedia.org/wiki?curid=3392544", "title": "Penny Ryan", "text": "Biografia.\nPartecip\u00f2 ai XV Giochi olimpici invernali di Calgary (Canada) nel 1988, riuscendo ad ottenere la prima posizione nella squadra canadese con i connazionali Linda Moore, Lindsay Sparkes, Debbie Jones e Patti Vande.\nNell'edizione la nazionale svedese si classific\u00f2 seconda, la norvegese terza. La competizione ebbe lo status di sport dimostrativo."}
{"id": "3392547", "revid": "124793142", "url": "https://it.wikipedia.org/wiki?curid=3392547", "title": "Masjid e Taneem", "text": "Masjid e Taneem \u00e8 una Moschea nella zona di Al-Hil a circa 4 miglia dalla Ka\u02bfba, ed agisce come Miqat (luogo per mettere i vestiti dei pellegrini) delle persone che vivono a Mecca.\nSe qualcuno vive a Mecca e volesse compiere l'\u02bfumra, dovrebbe andare in questo posto, mettersi in stato di i\u1e25r\u0101m (mettendosi l'abbigliamento del pellegrino) e tornare alla Mecca, in modo da soddisfare i cannoni per l'\u02bfumra.\nIl Profeta Maometto ha detto: \"Parte dell'Hajj e dell'\u02bfumra \u00e8 viaggiare sulla Via di Allah ed uscire fuori dalla citt\u00e0\".\nInoltre questa \u00e8 una grande Moschea con grandi bagni, strutture per il wu\u1e0d\u016b\u02be, e posti per cambiarsi, disponibili per i pellegrini e per coloro che vengono a compiere le Preghiere."}
{"id": "3392551", "revid": "830939", "url": "https://it.wikipedia.org/wiki?curid=3392551", "title": "Sukehiro Tomita", "text": " Dalla met\u00e0 degli anni ottanta ha realizzato la sceneggiatura di numerosi anime fra cui \"Ryo, un ragazzo contro un impero\", \"Aura Battler Dunbine\", \"Kiss Me Licia\", \"Macross\", \"Macross - Il film\", \"Alpen Rose\", \"Evelyn e la magia di un sogno d'amore\", \"Genesis Climber Mospeada\", \"Palla al centro per Rudy\", \"Capricciosa Orange Road\", \"Martina e il campanello misterioso\", \"Mobile Suit Victory Gundam\", \"Sailor Moon - La luna splende\", \"Yu degli spettri\", \"Sailor Moon S\", \"Digimon\" ed altri. Ha inoltre realizzato i manga di \"Wedding Peach\" e il soggetto di \"Genji Tsuushin Agedama\""}
{"id": "3392552", "revid": "547992", "url": "https://it.wikipedia.org/wiki?curid=3392552", "title": "Adriana Facchetti", "text": "Biografia.\n\u00c8 stata attiva come caratterista fra il 1941 ed il 1992. Debutt\u00f2 in \"Ridi pagliaccio\", dove fu diretta da Camillo Mastrocinque, e concluse la carriera con \"Un incantevole aprile\", film del regista Mike Newell.\nLa sua filmografia \u2013 composta da una cinquantina di titoli \u2013 include film comici, storici, musicarelli, film della commedia all'italiana, film poliziotteschi, della commedia erotica all'italiana e spaghetti western. Fu anche accanto a Tot\u00f2 in \"I due colonnelli\" (1962) di Steno. \n\u00c8 stata saltuariamente doppiatrice per la compagnia CVD: ha doppiato per esempio Nell (Frances Faye) in \"Pretty Baby\" (1978) di Louis Malle, e Callie Hacker (Rosemary Murphy) in \"Un duro per la legge\" (1973) di Phil Karlson.\nRecit\u00f2 anche in film del cinema d'autore, come per esempio \"Intervista\", diretto nel 1987 da Federico Fellini."}
{"id": "3392554", "revid": "4252", "url": "https://it.wikipedia.org/wiki?curid=3392554", "title": "Liceali", "text": ""}
{"id": "3392556", "revid": "287204", "url": "https://it.wikipedia.org/wiki?curid=3392556", "title": "Christian Georg Sch\u00fctz II", "text": "Biografia.\nFiglio di Johan Peter, viticoltore di Fl\u00f6rsheim am Main. e di Maria Barbara Simon e nipote di Christian Georg Sch\u00fctz, anch'egli si dedic\u00f2 alla pittura paesaggistica secondo lo stile di Herman Saftleven II.\nAlla morte del padre, avvenuta quando Sch\u00fctz aveva solo dodici anni, si trasfer\u00ec a Francoforte sul Meno presso l'omonimo zio per studiare pittura. Inizialmente esegu\u00ec copie di disegni olandesi di animali, ma ben presto si stanc\u00f2 di questo lavoro noioso e, seguendo l'esempio dello zio, si ispir\u00f2 alla natura e ai paesaggi della zona del Reno e nell'estate del 1779 studi\u00f2 i maestri di D\u00fcsseldorf e di Colonia. Divenne in questo modo un artista di un certo livello tanto da eguagliare, secondo Gwinner, lo zio nel disegno e superarlo nella tecnica dell'acquerello.\nDopo aver visitato ripetutamente le valli del Reno, del Meno, della Mosella e del Lahn, nel 1789 si rec\u00f2 per un viaggio di studio in Svizzera e in Alsazia. In questo periodo inizi\u00f2 a eseguire acquerelli di formato pi\u00f9 grande. Nel 1790 ritorn\u00f2 in Svizzera e visit\u00f2 l'Italia Settentrionale, in particolare la zona intorno al Lago Maggiore.\nDopo essere rimasto per quattro anni a Gottinga e Kassel, nel 1799, su invito del conte \"von Westphalen\", part\u00ec per un viaggio attraverso la Germania centrale e settentrionale.\nA Francoforte sul Meno, visse come \"Permissionist\", cio\u00e8 straniero residente e quindi senza diritti civili. Lavor\u00f2 nella bottega di famiglia fino alla morte dello zio, quando il figlio di questi, Johann Georg, lo estromise.\nSecondo K\u00f6lsch, nonostante la diligenza ed il talento mostrati, Sch\u00fctz non riusc\u00ec mai ad apportare una vera e propria innovazione in campo artistico.\nA partire dal 1804 si occup\u00f2 della realizzazione delle illustrazioni di libri di viaggio, tra gli altri, anche per gli editori Friedrich Willmanns e Johann Isaac von Gerning.\nNel 1808, con la fondazione dell\"'Associazione Museale di Francoforte\", fu incaricato di gestire la sezione dedicata alla pittura e alle belle arti. Nel 1809 si occup\u00f2 del restauro, gestione e datazione dei dipinti di et\u00e0 medievale di propriet\u00e0 della chiesa.\nNei suoi dipinti a olio e in seguito negl'acquerelli di grande formato, emerge una visione idealizzata del paesaggio pur partendo dall'osservazione del paesaggio reale e topografico.\nSch\u00fctz esegu\u00ec anche incisioni di tema paesaggistico, in particolare vedute del Reno, dalle quali emerge un'atmosfera romantica. Queste opere ebbero una grande influenza nelle illustrazioni in letteratura di viaggi."}
{"id": "3392558", "revid": "1516087", "url": "https://it.wikipedia.org/wiki?curid=3392558", "title": "Maurizio Pagnussat", "text": "Carriera televisiva.\nProgrammi TV.\nInizia a lavorare in televisione come mixer video nella trasmissione \"Premiatissima 82\" e soprattutto \"Buongiorno Italia\" su Canale 5.\nNel corso della sua carriera come regista, ha lavorato in numerose trasmissioni televisive come \"Bim Bum Bam\", \"Il Quizzone\", \"La sai l'ultima?\", \"Verissimo - Tutti i colori della cronaca\", \"Alta tensione - Il codice per vincere\", \"L'eredit\u00e0\", \"Reazione a catena - L'intesa vincente\", \"L'anno che verr\u00e0\", \"I migliori anni\", \"La notte vola\", \"La Corrida - Dilettanti allo sbaraglio\", \"Tale e quale show\", \"Si pu\u00f2 fare!\" e il \"Festival di Sanremo\". Nel 2019 \u00e8 alla regia dello \"Zecchino d'Oro\".\nIn particolare forma un sodalizio artistico con Carlo Conti, che segue sin dai tempi di \"Big!\".\nFilm TV.\nNel 2001 ha inoltre curato la regia della miniserie televisiva \"Gian Burrasca\", remake de \"Il giornalino di Gian Burrasca\", con protagonisti Rita Pavone, Gerry Scotti, Katia Ricciarelli e Duccio Cecchi."}
{"id": "3392560", "revid": "767487", "url": "https://it.wikipedia.org/wiki?curid=3392560", "title": "The Stumbling Block", "text": "The Stumbling Block \u00e8 un cortometraggio muto del 1911 diretto da Laurence Trimble. Noto anche come Jean, the Vitagraph Dog, Jean - il cane protagonista del film - era una border collie che apparteneva al regista e che fu una delle prime star canine dello schermo.\nProduzione.\nIl film fu prodotto dalla Vitagraph\nDistribuzione.\nUsc\u00ec nelle sale statunitensi il 20 giugno 1911, distribuito dalla General Film Company."}
{"id": "3392562", "revid": "400694", "url": "https://it.wikipedia.org/wiki?curid=3392562", "title": "Lodron detti di Castellano e Castelnuovo", "text": "Il ramo lagarino dei Lodron o il ramo di Castellano e Castelnuovo (1456 - 1703) \u00e8 stato un ramo della famiglia Lodron che ha dominato sul Feudo di Castellano e Castelnuovo. \nStoria.\nLa nascita del ramo di Castellano-Castelnuovo.\n Nel 1456 Giorgio Lodron e Pietro Lodron furono incaricati dal principe vescovo di Trento Giorgio Hack di conquistare le roccaforti di Castelnuovo, Castellano, Nomi e Castel Corno che Giovanni Castelbarco non intendeva riconoscere come feudi di Trento. I fratelli Lodron, in breve riuscirono nell'impresa e catturarono Giovanni Castelbarco a Castelnuovo dove sembra mor\u00ec in prigione poco dopo. I Lodron si tennero Castelnuovo e Castellano. \nIn una successiva divisione tra i due fratelli Lodron Pietro ebbe i feudi lagarini di Castelnuovo e di Castellano assieme a Castel Romano nelle Giudicarie, terra di loro provenienza.\nI discendenti di Pietro si divisero le propriet\u00e0 in modo che il figlio Martino Lodron si tenne Castel Romano, castello avito nelle Giudicarie ed i figli di Paride Lodron, l'altro figlio di Pietro, i due castelli lagarini.\nParide ebbe 13 figli dei quali 6 maschi ma alla fine solamente a Nicol\u00f2 Maria Lodron spett\u00f2 Castelnuovo e ad Agostino Lodron il Feudo di Castellano.\nAgostino fu il capostipite dei Lodron lagarini detti di Castellano, questa linea ebbe breve durata fin\u00ec con la morte Agostino II Lodron, di Felice Lodron e dei suoi figli in giovane et\u00e0. Il terzo figlio di Agostino, don Antonio Lodron, Arciprete della Pieve di Villa Lagarina e Canonico a Salisburgo, morti i fratelli, rimase unico proprietario del Feudo di Castellano ed ultimo dei Lodron detti di Castellano. Mor\u00ec nel 1615 ed il Feudo di Castellano, passarono nelle mani del cugino Nicol\u00f2 Lodron della linea di Castelnuovo che lasci\u00f2 in toto Castelnuovo ai fratelli Massimiliano ed Alfonso Lodron e divenne Signore di Castellano. Nicol\u00f2 mor\u00ec nel 1621 e lasci\u00f2 ai suoi figli Paride Lodron e Cristoforo, il Feudo di Castellano e la sua residenza, il Palazzo Lodron di Nogaredo all'interno del Feudo di Castelnuovo. I due fratelli tornarono in possesso di Castelnuovo nel 1647, alla morte di Alfonso Lodron e non essendoci discendenza maschile da lui e dai suoi fratelli Massimiliano e Carlo.\nLa discendenza voluta da Paris Lodron.\nDal '500, i discendenti da Pietro si dividono nelle linee di Castel Romano, di Castelnuovo di Noarna e di Castellano. \nPoi, nel corso del '600, i feudi delle tre linee sono accorpati in un'unica propriet\u00e0 da Paris Lodron, arcivescovo di Salisburgo e dal fratello Cristoforo Lodron, quest'ultimo padre di Francesco Nicol\u00f2 Lodron e di Paride.\nNel 1703 muore Paride, dopo 6 generazioni era l'ultimo discendente maschio della numerosa discendenza del conte Pietro. \nParis istitu\u00ec il Maggiorasco della Primogenitura Lodron assegnando i due feudi a suo fratello Cristoforo, e disponendo che successivamente sarebbe passato in eredit\u00e0 a Francesco Nicol\u00f2, primogenito di questi. Nel 1653 istitu\u00ec la \u201eSecondogenitura lodroniana\u201d per Paride, il secondo figlio del fratello.\nSecondo le disposizioni (riviste nel 1652 circa) relative alla \"Primogenitura\" dispose che il Feudo di Castellano ed il Feudo di Castelnuovo fossero compresi nella \"Primogenitura\" ed amministrati possibilmente da un reggente scelto tra i Lodron da tutti i membri della casa.\nNonostante l'estinzione della discendenza maschile di Cristoforo nel 1703, la Primogenitura e la Secondogenitura lodroniane, come Fedecommessi, persisterono, risultando nello stabilimento d'altri rami, adesso della linea del Castel Lodron, a Salisburgo, Innsbruck, Gm\u00fcnd ed altri posti dell'Austria.\nGrazie al senso di famiglia dell'arcivescovo, Sebastiano Bartolomeo e Francesco Antonio Lodron, due fratelli del ramo bresciano di Concesio, furono vescovi della diocesi di Gurk (sottoposta all'arcivescovato di Salisburgo) in Carinzia, precedentemente titolari, l'uno dopo l'altro dal 1630 al 1652 della Pieve di Villa Lagarina. \nLa figlia di Paride, Caterina, sposata con il conte Giovanelli, per disposizioni testamentarie del prozio Paris, arcivescovo di Salisburgo, pot\u00e9 ereditare solo i beni allodiali dei Lodron lagarini che sono un infinitesimo rispetto ai tre feudi di Castelnuovo di Noarna, di Castellano e di Castel Romano e niente rispetto alle numerose propriet\u00e0 nel salisburghese. Queste ultime accorpate al patrimonio dei Lodron linea della Vallagarina per opera di Paride Lodron, prozio di Caterina: numerosi castelli, rendite feudali, e pi\u00f9 di 20.000 ettari di terreni.\nLa quasi totalit\u00e0 delle propriet\u00e0 dei Lodron lagarini passarono (non senza polemiche, si fecero avanti anche i S. Antonio discendenti da Antonio, figlio illegittimo di Andrea Lodron (circa 1500 +1570), residente a S. Antonio, sopra Pomarolo) ai Lodron discendenti da Giorgio, a loro volta gi\u00e0 divisi nella linea delle Giudicarie, di Trento e di Baviera. \nIn seguito tutti i beni passarono ai Lodron di Himmelberg, in Carinzia, che ne vendettero la maggior parte. Stessa sorte sub\u00ec nel 1924 il vecchio maniero di Castellano.\nReggenti del ramo lagarino dei Lodron di Castellano-Castelnuovo.\n- Castellano e Castelnuovo di un unico proprietario:\n- ramo di Castelnuovo:\n- ramo di Castellano:\nnel 1647 muore Alfonso Lodron di Castelnuovo e Castelnuovo passo nelle mani dei fratelli Paride Lodron, arcivescovo di Salisburgo, e Cristoforo. \n- Castellano e Castelnuovo in unica propriet\u00e0 \nCon la morte di Paride Lodron il feudo pass\u00f2 nelle mani dei Lodron di Castel Lodron, ai quali rimase fino al 1802, con l'avvento di Napoleone. Dopo il Congresso di Vienna, ovvero nel 1817, i Lodron austriaci di Himmelberg riottennero le giurisdizioni, alle quali vi rinunciarono nel 1842."}
{"id": "3392570", "revid": "287204", "url": "https://it.wikipedia.org/wiki?curid=3392570", "title": "Polizia comunale", "text": "La polizia comunale (in tedesco \"Gemeindepolizei\" o Stadtpolizei, acronimo: \"STAPO\", in francese \"police municipale\", in romancio \"polizia cum\u00fbnala\") \u00e8 il servizio di polizia fornito dai singoli comuni svizzeri in base alle disposizioni legali del cantone di appartenenza, trattadosi la Svizzera di uno stato federale. Il pi\u00f9 grande corpo di polizia comunale esistente nel paese risulta essere quello della citt\u00e0 di Zurigo, seguito da Losanna, San Gallo, Lugano e Winterthur.\nSvizzera italiana.\nNel contesto della Svizzera italiana, il Canton Ticino \u00e8 organizzato dal 1\u00ba settembre 2015 tramite una suddivisione amministrativa in 8 Regioni di competenza delle varie polizie comunali, le quali dall'inizio del nuovo millennio si stanno riunendo attraverso le aggregazioni comunali e nuove forme di collaborazione come la polizia intercomunale. La legge sulla collaborazione tra polizia cantonale e polizie cantonali, stabilisce che sono inizialmente istituite le seguenti regioni di polizia comunale e i relativi comuni polo, i cui corpi di polizia esercitano il coordinamento regionale:\nIl Consiglio di Stato del Canton Ticino, tramite regolamento, definisce l\u2019appartenenza dei singoli comuni alle regioni di polizia, tenendo conto del principio della coerenza territoriale. In presenza di processi di aggregazione che modificano la situazione di fatto, la composizione del numero delle regioni \u00e8 suscettibile di riduzione. Con l\u2019accordo dei comuni polo interessati le regioni di polizia comunale possono essere unificate. I corpi di polizia strutturati possono essere inoltre costituiti da agenti di polizia cantonale e di polizia comunale, cosiddetti corpi misti.\nIl Canton Grigioni, secondo cantone svizzero che riconosce ufficialmente l'italiano come lingua ufficiale, dispone di una base legale assai pi\u00f9 leggera di quella esistente nel Canton Ticino. Nei Grigioni soltanto 9 comuni su un totale di oltre 120 dispongono di una polizia comunale che svolge i propri compiti in uniforme e con armi d'ordinanza.\nNello specifico del Grigioni italiano invece, unicamente il comune di Roveredo dispone di un corpo di polizia comunale che svolge le proprie mansioni in uniforme ufficiale, seppur senza arma d'ordinanza. Nei comuni di Poschiavo e Bregaglia le autorit\u00e0 locali hanno invece delegato i compiti di polizia locale (bassa polizia e polizia amministrativa) alla polizia cantonale dei Grigioni, previa convenzione con il governo retico. Numerosi comuni di piccole dimensioni fanno invece capo alla figura dell'usciere quale persona delegata dal Municipio per l'emissione di multe disciplinari e l'intimazione di atti ufficiali."}
{"id": "3392577", "revid": "767487", "url": "https://it.wikipedia.org/wiki?curid=3392577", "title": "Auld Lang Syne (film 1911)", "text": "Auld Lang Syne \u00e8 un cortometraggio muto del 1911 diretto da Laurence Trimble. Il titolo del film riprende quello che in Italia si conosce come il \"Valzer delle candele\", una canzone tradizionale diffusissima nei paesi anglosassoni.\nIl film \u00e8 conosciuto anche come \"Old Lang Syne\".\nJean era il cane del regista che lo utilizz\u00f2 in una serie di film girati dal 1910 al 1913, facendolo diventare una delle prime star canine dello schermo.\nProduzione.\nIl film fu prodotto nel 1911 dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale statunitensi il 7 novembre 1911."}
{"id": "3392582", "revid": "110157", "url": "https://it.wikipedia.org/wiki?curid=3392582", "title": "Budcat Creations", "text": "Budcat Creations era una software house statunitense con sede ad Iowa City, nata nel 2000 come filiale della Activision. Fra i titoli sviluppati dall'azienda si possono citare in \"\", \"Psychonauts\", la serie \"Madden NFL\", \"NASCAR Thunder\", la serie \"NHL Hockey\" e FIFA Manager\". \"La Budcat ha inoltre collaborato con la Majesco Entertainment, l'Electronic Arts e la stessa Activision nella realizzazione di molti titoli, prima di essere rilevata dalla Activision Blizzard il 10 novembre 2008. Successivamente la Budcat \u00e8 stata chiusa il 16 novembre 2010."}
{"id": "3392584", "revid": "1043175", "url": "https://it.wikipedia.org/wiki?curid=3392584", "title": "J2 League", "text": "La , nota in passato come , \u00e8 il secondo livello del campionato giapponese di calcio ed \u00e8 gestito dalla .\nStoria.\nLa J. League 2 nacque nel 1999 a seguito dello scorporo della J. League in due leghe professionistiche distinte. Inizialmente era composta da 10 squadre: una proveniente dalla J. League, il Consadole Sapporo, e le restanti 9 selezionate tra quelle che partecipavano alla Japan Football League (che pass\u00f2 ad essere la terza serie calcistica nipponica): Kawasaki Frontale, FC Tokyo, Oita Trinita, Albirex Niigata, Omiya Ardija, Montedio Yamagata, Sagan Tosu, Vegalta Sendai e Ventforet Kofu. I criteri di ammissione alla J. League 2 non erano stringenti come quelli della J. League 1, consentendo quindi la partecipazione di club minori che non potevano permettersi i costi di gestione richiesti per la massima serie e consentendo loro di poter sviluppare una squadra in grado di poter competere al meglio. Nelle prime 3 stagioni, in caso di parit\u00e0 al termine di un incontro di campionato, venivano disputati anche i tempi supplementari, poi aboliti nel 2002.\nNel 2000 venne ammesso in J. League 2 il Mito HollyHock (che l'anno prima ne aveva fatto richiesta senza successo), seguito a ruota nel 2001 dal Yokohama FC (fondato dai tifosi del Yokohama Fl\u00fcgels rimasti delusi dopo la fusione della loro squadra con i rivali del Yokohama Marinos, avvenuta due anni prima). Nel 2005 fu la volta di Thespa Kusatsu e Tokushima Vortis (conservando comunque il totale dei club a 12, non essendoci state retrocessioni in J. League 1 nel 2004 per via dell'allargamento a 18 squadre), mentre nel 2006 fece il suo ingresso l'Ehime FC, arrivano quindi a 13 squadre in tutto. Si cap\u00ec, quindi, che molte compagini ambivano al passaggio al professionismo, ma poich\u00e9 giocavano in ambito regionale ci voleva del tempo prima che raggiungessero tale obiettivo. A tal fine fu creata un'apposita commissione che valutasse le squadre candidate all'ingresso in J. League 2 e venne introdotto lo status di membro associato, che viene assegnato a quelle che soddisfano quasi tutti i parametri di ammissione e che possono ottenere la promozione in J. League 2 qualora si classifichino nei primi quattro posti della Japan Football League e superino un'apposita ispezione. Con questo sistema sono state ammesse altre 9 squadre, che hanno portato il numero di partecipanti agli attuali 22: Roasso Kumamoto e FC Gifu nel 2008, Tochigi SC, Kataller Toyama e Fagiano Okayama nel 2009, Giravanz Kitakyushu nel 2010, Gainare Tottori nel 2011, Matsumoto Yamaga e Machida Zelvia nel 2012.\nFino al 2006, per via dell'esiguit\u00e0 delle squadre, esse si affrontavano tra di loro per 4 volte consecutive; nel momento in cui la lega \u00e8 iniziata ad allargarsi sensibilmente, arrivando a contare 15 club, il numero di volte \u00e8 stato abbassato a 3, per poi essere ridotto a 2 una volta raggiunta la soglia delle 19 squadre nel 2010. Anche il sistema delle promozioni \u00e8 cambiato nel corso del tempo. Dal 1999 fino al 2003 venivano promosse in J. League 1 le squadre che si piazzavano al 1\u00ba e al 2\u00ba posto. Dal 2004 fino al 2008, anche la squadra classificatasi al 3\u00ba posto poteva ambire alla promozione, ma per ottenerla doveva effettuare uno spareggio con la 16\u00aa classificata in J. League 1. Dal 2009 al 2011, la 3\u00aa classificata veniva promossa automaticamente nella massima serie giapponese.\nA partire dalla stagione 2012 sono state introdotte due novit\u00e0: la prima riguarda l'istituzione delle retrocessioni in Japan Football League, in cui la 22\u00aa classificata al termine del campionato di J. League 2 retrocede automaticamente, mentre la 21\u00aa affronta in uno spareggio la 2\u00aa classificata in Japan Football League (tutto ci\u00f2 vale solo se le prime 2 squadre classificate in Japan Football League sono membri associati J. League); la seconda riguarda l'istituzione dei playoff per le squadre classificatesi tra il 3\u00ba ed il 6\u00ba posto per assegnare il terzo posto utile per la promozione in J. League 1, sul modello dei playoff della Serie B italiana (ma, a differenza di quest'ultima, le gare saranno di sola andata).\nDal 2014, con l'istituzione della J3 League, l'ultima classificata in J2 League retrocede direttamente in questa serie, mentre la penultima disputa lo spareggio salvezza contro la 2\u00aa classificata della J3 League. Dal 2017, a seguito della soppressione dello spareggio salvezza, la retrocessione diretta in J3 League \u00e8 stata estesa anche alla squadra penultima classificata, mentre la 2\u00aa classificata in J3 League viene automaticamente promossa in J2 League.\nSquadre partecipanti.\nSono 47 le squadre ad aver preso parte alle 24 edizioni della J2 League (in grassetto sono evidenziate le squadre militanti in J2 League 2022):"}
{"id": "3392588", "revid": "339392", "url": "https://it.wikipedia.org/wiki?curid=3392588", "title": "J. League", "text": ""}
{"id": "3392591", "revid": "767487", "url": "https://it.wikipedia.org/wiki?curid=3392591", "title": "C'\u00e8 chi dice no (film)", "text": "C'\u00e8 chi dice no \u00e8 un film diretto da Giambattista Avellino.\nTrama.\nMax (giornalista), Irma (medico) e Samuele (ricercatore universitario), tre ex compagni del liceo, erano ad un passo dall'ottenere il posto di lavoro per cui avevano lavorato sodo ma sono stati scalzati da tre raccomandati. Quando poco dopo ad una rimpatriata di classe si sentono come falliti ascoltando compagne e compagni di ceti pi\u00f9 alti raccontare delle loro carriere dovute anche alle loro famiglie abbienti, i tre scelgono di coalizzarsi per fare in modo che coloro che hanno soffiato loro il posto siano costretti a ritirarsi e a lasciare loro quanto meritato. In un susseguirsi di azioni lecite ed illecite, i tre - che sarebbero di famiglia diventati ferroviere, cameriera e ferramentista - danno vita a un crescendo di singolari iniziative. Sulle loro tracce si mettono i validi poliziotti Saguatti e Frangipane i quali per\u00f2 vivono una situazione simile ai tre: pochi mezzi a disposizione per il loro lavoro e spesso sono intralciati o vessati dal loro superiore tonto e raccomandato. Mentre Max, dopo aver ottenuto il posto di inviato ed aver stretto un legame con Enza (ad insaputa degli altri) sembra meno convinto a proseguire, Samuele \u00e8 sempre pi\u00f9 determinato, spinto dal senso di giustizia non solo per s\u00e9 ma per una sua brillante ex compagna di universit\u00e0 vittima anni prima di un concorso-truffa, finita a vendere hot dog in un caravan.\nColonna sonora.\nLa colonna sonora del film \u00e8 stata composta da Pivio e Aldo De Scalzi, la canzone finale \u00e8 \" La canzone della rivoluzione\" del gruppo musicale toscano Baustelle.\nDistribuzione.\nIl film \u00e8 uscito nelle sale cinematografiche l'8 aprile 2011.\nAccoglienza.\nIncassi.\nL'incasso nella prima settimana di programmazione \u00e8 stato di 549.000 euro. Complessivamente l'importo guadagnato \u00e8 stato di 1.855.000 euro, risultato non brillante."}
{"id": "3392596", "revid": "36426", "url": "https://it.wikipedia.org/wiki?curid=3392596", "title": "Seleuco IV Filopatore", "text": ""}
{"id": "3392599", "revid": "228587", "url": "https://it.wikipedia.org/wiki?curid=3392599", "title": "Isole Sottovento", "text": ""}
{"id": "3392603", "revid": "110157", "url": "https://it.wikipedia.org/wiki?curid=3392603", "title": "Museo diocesano di arte moderna Dedalo Montali", "text": "Il Museo diocesano d'arte moderna \"Dedalo Montali\" di Rodello (Cuneo), inaugurato il 20 settembre 2003, ha sede presso la Chiesa dell'Immacolata Concezione (1750) e \"La Residenza\", un centro di servizi e casa di soggiorno per anziani. I due siti museali ospitano la collezione di opere pittoriche e scultoree del pittore sardo Dedalo Montali (Cagliari, 1909 - Rodello, 2001), su iniziativa di Taja Satta Montali, moglie dell'artista, e di Mario Battaglino per volont\u00e0 dello stesso Montali. \nOpere.\nNelle due sedi espositive sono visibili: "}
{"id": "3392607", "revid": "36426", "url": "https://it.wikipedia.org/wiki?curid=3392607", "title": "Roveto ardente (Raffaello)", "text": "Il Roveto ardente \u00e8 un affresco (base 390 cm) di Raffaello Sanzio, databile al 1511 e facente parte della decorazione della volta della Stanza di Eliodoro nei Musei Vaticani.\nStoria.\nI quattro episodi biblici della volta, tutti databili alla seconda met\u00e0 del 1511, sono riferiti interamente a Raffaello Sanzio da Giorgio Vasari, ma Cavalcaselle li assegn\u00f2, nella stesura, al Peruzzi, Adolfo Venturi a Guglielmo di Marcillat, e Baugart al Penni. Il cattivo stato di conservazione rende difficile oggi una valutazione sicura.\nDescrizione e stile.\nLa volta ha al centro un medaglione con lo stemma di Giulio II, circondato da arabeschi a monocromo su sfondo dorato intervallati da finte borchie dorate. Attorno si sviluppa un anello figurato, diviso diagonalmente in quattro scomparti con storie che simulano arazzi appesi con finti chiodi e anelli tra le cornici.\nIl \"Roveto ardente\" si trova al di sopra della \"Cacciata di Eliodoro dal tempio\" e deriva da un passo biblico (\"Esodo\" III, 2, 6 e ss.), legato alla storia di Mos\u00e8, secondo cui il profeta biblico, tolti i calzari, si avvicin\u00f2 a un roveto che divenne ardente perch\u00e9 vi si manifest\u00f2 Dio, che gli diede la missione di tornare in Egitto e liberare il popolo d'Israele. \nLa scena, su uno sfondo intensamente azzurro, mostra il giovane pastore Mos\u00e9 inginocchiato davanti alla manifestazione divina, che \u00e8 rappresentata come un'apparizione dell'Eterno tra drappi sfolgoranti e presenze angeliche, un'evidente citazione delle \"Storie della Genesi\" di Michelangelo, in particolare dei modi della \"Creazione di Adamo\"."}
{"id": "3392608", "revid": "36426", "url": "https://it.wikipedia.org/wiki?curid=3392608", "title": "Cacciata di Eliodoro", "text": ""}
{"id": "3392611", "revid": "1452073", "url": "https://it.wikipedia.org/wiki?curid=3392611", "title": "Darkspore", "text": "Darkspore era un videogioco, basato su \"Spore\". Venne pubblicato nel 2011 per Windows. Viene definito come \"un veloce, sci-fi Action-RPG in cui il giocatore combatte attraverso mondi alieni per salvare la galassia dalle forze mutanti dei Darkspore\". Oltre all'editor di creature, \u00e8 dotato di un unico meccanismo basato sull'azione di squadra, varie opzioni multiplayer, e un'arena PvP. Il gioco venne distribuito in Nord America il 26 aprile 2011 per Microsoft Windows, e in Europa il 28 aprile 2011.\nIl videogioco era dotato di un DRM che richiedeva una connessione a Internet per poter giocare, anche da soli. A fine 2015 \u00e8 stato annunciato che i server di gioco sarebbero stati chiusi il 1\u00ba marzo 2016, rendendolo di fatto ingiocabile. Il gioco non \u00e8 comunque pi\u00f9 in vendita tramite i canali ufficiali (quali Steam e Origin) dall'estate del 2013, a causa di alcuni problemi tecnici causati dall'abbandono del supporto da parte degli sviluppatori, poi risolti.\nTrama.\nI Crogenitor, stirpe di scienziati senza rivali crearono un vasto impero galattico. Riuscirono a padroneggiare la mutazione genetica attraverso il DNA, in quasi tutte le sue forme, e la usarono per creare un'armata di eroi genetici, conosciuti come \"Armi Viventi\". Ma la scoperta da parte del Crogenitor Xylan dell'E-DNA, un amminoacido sperimentale che si lega al DNA, cambi\u00f2 tutto: poteva essere usato per archiviare secoli di evoluzione in poche ore, poteva trasformare in un'arma la vita stessa.\nTuttavia l'E-DNA era, a loro insaputa, estremamente instabile, per cui, tutti i soggetti che ne entrarono in contatto, vennero sopraffatti, trasformandosi in un incubo genetico dotato di una mente \"alveare\", conosciuta come \"Darkspore\". L'E-DNA rapidamente si trasform\u00f2 in un virus che inizi\u00f2 a contaminare ed espandersi nei laboratori dei Crogenitor, trasformando chiunque in un mutante assetato di sangue. Fortunatamente la rivolta fu placata dal Crogenitor Polaris, che, grazie al suo esoscheletro autocostruito riusc\u00ec ad arrestare la perdita dell'E-DNA, per\u00f2 ma al costo di terribili ferite.\nPer questo suo fallimento Xylan venne esiliato. Tuttavia, convinto che lui e solo lui potesse dominare l'E-DNA, si infett\u00f2, mutando se stesso. Rinominatosi Il Corruttore, radun\u00f2 intorno a s\u00e9 cinque Crogenitor (Merak, Arcturus, Orcus, Polaris e Nashira) dalle vedute simili alle sue, trasformandoli nei Distruttori, iniziando ad infettare diversi pianeti con bombe mutagene all'E-DNA. Il primo a cadere fu Zelem's Nexus, seguito da Nocturna e Verdanth. Nel corso dell'assedio di Verdanth, il Corruttore si rivel\u00f2 al mondo e la sperimentazione dell'E-DNA venne proibita. Per quanti sforzi i Crogenitor fecero per resistere alle forze del Corruttore, queste si rivelarono insufficienti, per cui, quasi tutti gli eroi genetici vennero massacrati, mentre l'impero dei Crogenitor si dissipava stella per stella.\nOrmai in rotta totale, Crogenitor selezionati vennero messi in capsule criogeniche e spediti nello spazio, giusto poco prima che il Corruttore muovesse il suo attacco finale, devastando il pianeta natale dei Crogenitor Perceptum rinominandolo Scaldron. Uno di questi sopravvissuti dorm\u00ec per un periodo indefinito, in attesa che l'intelligenza artificiale della flotta Crogenitor, HELIX riuscisse a stabilizzare l'E-DNA. Dopo 1000 anni di calcolo l'HELIX riusc\u00ec nel suo compito e risvegli\u00f2 il Crogenitor, che inizi\u00f2 a radunare nuove Armi Viventi e a potenziarle con L'E-DNA stabilizzato.\nL'insurrezione Crogenitor, inizi\u00f2 con pochi coraggiosi eroi, e crebbe alle dimensioni di una piccola armata. Iniziarono ad attaccare e razziare le fortezze dei Darkspore, scoprendo nuovi compagni lungo il tragitto, e arrivando sempre pi\u00f9 vicini all'obiettivo di liberare la galassia dalla loro minaccia, sconfiggendo uno ad uno i Distruttori e arrivando a faccia a faccia con il Corruttore. Senza pi\u00f9 Darkspore la galassia inizi\u00f2 a riorganizzarsi. Ma era veramente finita?\nEroi genetici.\nGli eroi genetici o \"Armi viventi\" sono raggruppati in cinque tipi: Plasma, Quantum, Bio, Cyber, and Necro. La genesi Plasma controlla il fuoco e l'elettroplasma, i Quantum controllano lo spazio-tempo e posseggono abilit\u00e0 nel plasmare materia ed energia, i Bio controllano le piante, gli animali, il veleno e l'energia vitale, i Cyber usano missili e proiettili e colpi energetici, i Necro controllano le anime, la paura, l'oscurit\u00e0, la morte, e le realt\u00e0 distorte. Ogni eroe \u00e8 poi suddiviso in una delle seguenti classi: Sentinel, Ravager e Tempest. I Sentinel sono esseri robusti con alti poteri di attacco e difesa ma molto lenti negli spostamenti, i Ravager hanno alta velocit\u00e0 e attacco bilanciato ma mal sopportano i danni fisici, i Tempest sono eroi che usano attacchi a distanza e potenti abilit\u00e0 di supporto. Anche se esistono solo 25 eroi originali, il giocatore avr\u00e0 la possibilit\u00e0 di sbloccare altre 3 \"varianti genetiche\" di ogni eroe, alzando il numero totale a 100. Queste varianti sono divise in 4 ranghi: Alfa (la versione base dell'eroe), Beta, Gamma e Delta. Ogni variante possiede una delle quattro diverse abilit\u00e0 da variante specifiche per tipo genetico, possedute da ogni eroe in ordine diverso. Ogni qualvolta il videogiocatore alzer\u00e0 il suo livello di Crogenitor un eroe a scelta, potr\u00e0 essere bloccato, tra un gruppo di 3/4 elementi."}
{"id": "3392612", "revid": "767487", "url": "https://it.wikipedia.org/wiki?curid=3392612", "title": "Bargain Fiend; or, Shopping \u00e0 la Mode", "text": "Bargain Fiend; or, Shopping \u00e0 la Mode \u00e8 un cortometraggio muto del 1907 diretto da William V. Ranous.\nProduzione.\nIl film fu prodotto nel 1907 dalla Vitagraph Company of America.\nDistribuzione.\nDistribuito dalla Vitagraph Company of America, il film - un cortometraggio di circa cinque minuti - usc\u00ec nelle sale statunitensi il 10 agosto 1907."}
{"id": "3392613", "revid": "287204", "url": "https://it.wikipedia.org/wiki?curid=3392613", "title": "Isole Sopravento", "text": ""}
{"id": "3392614", "revid": "110157", "url": "https://it.wikipedia.org/wiki?curid=3392614", "title": "Museo diocesano storico Ghislieri di Vicoforte", "text": "Il Museo Diocesano Storico \"Ghislieri\" di Vicoforte (Cuneo), istituito nel 1966 nell'ambito delle celebrazioni per il quarto centenario dell'elezione del cardinale Antonio Michele Ghislieri, vescovo della Diocesi di Mondov\u00ec (1560 - 1566), al soglio pontificio con il nome di Pio V.\nIl Museo si sviluppa in otto sale situate sopra le cappelle del Santuario Regina \"Montis Regalis\" di Vicoforte, dove \u00e8 presentata una vasta documentazione relativa alla costruzione e alla storia del celebre santuario: iniziata nel 1596 da Ascanio Vittozzi; interrotti nel 1615 per la morte del progettista, i lavori vennero ripresi nel 1729 e portati a termine nel XIX secolo. \nInoltre, espone opere d'arte, una quadreria di ritratti di vescovi, paramenti sacri, suppellettile liturgiche ed ex voto che fanno parte del Tesoro del santuario. "}
{"id": "3392616", "revid": "89688", "url": "https://it.wikipedia.org/wiki?curid=3392616", "title": "Scala di Giacobbe", "text": "La Scala di Giacobbe \u00e8 un affresco (base 340 cm) di Raffaello Sanzio, databile al 1511 e facente parte della decorazione della volta della Stanza di Eliodoro nei Musei Vaticani.\nStoria.\nI quattro episodi biblici della volta, tutti databili alla seconda met\u00e0 del 1511, sono riferiti interamente al Sanzio da Vasari, ma Cavalcaselle li assegn\u00f2, nella stesura, al Peruzzi, Adolfo Venturi a Guglielmo di Marcillat, e Baugart al Penni. Il cattivo stato di conservazione rende difficile oggi una valutazione sicura. \nDescrizione e stile.\nLa volta ha al centro un medaglione con lo stemma di Giulio II, circondato da arabeschi a monocromo su sfondo dorato intervallati da finte borchie dorate. Attorno si sviluppa un anello figurato, diviso diagonalmente in quattro scomparti con storie che simulano arazzi appesi con finti chiodi e anelli tra le cornici.\nLa \"Scala di Giacobbe\" si trova al di sopra della \"Liberazione di san Pietro\" e, come esso, \u00e8 legata al tema del sogno divino. Deriva da un passo biblico (\"Genesi\" XXVIII, 10 e ss.), legato alla storia di Giacobbe, secondo cui il profeta biblico, una notte, durante un viaggio, fece il sogno di una scala che da terra si protendeva sino in cielo, con angeli che salivano e scendevano. Dalle parole di Dio nel sogno, Giacobbe ebbe promessa la terra sulla quale era coricato e un'immensa discendenza. \nLa scena, su uno sfondo intensamente azzurro, mostra il giovane addormentato, mentre a destra da uno squarcio di nubi appare Dio, in una sfolgorante aurea luminosa, verso il quale porta la scala con le presenze angeliche."}
{"id": "3392617", "revid": "110157", "url": "https://it.wikipedia.org/wiki?curid=3392617", "title": "Musei della canonica del duomo di Novara", "text": "I Musei della canonica del duomo di Novara sono costituiti da due collezioni: \nStoria.\nIl primo museo ad essere realizzato \u00e8 stato il \"Museo lapidario\", ad opera del canonico Carlo Francesco Frasconi, erudito e paleografo, che nel 1813 inizi\u00f2 la raccolta archeologica ed epigrafica. All'epoca, i reperti vennero collocati sulle pareti del quadriportico del chiostro.\nNel 1979, una ricognizione sullo stato delle stele e delle lapidi aveva suggerito di trasportare il materiale in un luogo pi\u00f9 asciutto. Dopo un primo tentativo operato negli anni ottanta, si arriv\u00f2 alla sistemazione definitiva solo nel 1992, quando le sovrintendenze decisero di collocare l'intera collezione nel corridoio settentrionale del quadriportico, al primo piano, mantenendo la memoria del primitivo museo con la sostituzione dei pezzi asportati con delle copie in vetroresina. La nuova sistemazione del Museo lapidario \u00e8 stata aperta al pubblico nel 1999.\nIl \"Museo del tesoro della cattedrale\" \u00e8 sorto a partire dagli anni sessanta, quando don Angelo Luigi Stoppa cominci\u00f2 a raccogliere e sistemare opere d'arte sacra provenienti dalle parrocchie della diocesi. Alla sua morte (1998), l'archivista, Paolo Monticelli, direttore della Cappella strumentale del duomo di Novara, si adoper\u00f2 per realizzare un allestimento coerente di tutti questi manufatti, integrandolo con il Museo lapidario.\nDopo un intenso lavoro di ristrutturazione, i \"Musei della canonica del duomo di Novara\" furono allestiti nell'antico appartamento canonicale, al quale si accede dal corridoio settentrionale del chiostro, e organizzati in un percorso di 11 sale, delle quali l'ultima \u00e8 costituita dal lapidario. L'inaugurazione \u00e8 avvenuta il 14 giugno del 2009.\nPercorso espositivo e opere.\nLa struttura museale, che trova spazio nell'ala est della canonica della cattedrale, \u00e8 disposta su due livelli e si compone di undici sale nelle quali trovano spazio opere provenienti dal cattedrale di Santa Maria Assunta e da altre chiese del territorio diocesano.\nNel museo sono esposte le statue dell'antico battistero romanico, le collezioni numismatiche del capitolo della cattedrale, gli arredi sacri (XV secolo), i paramenti sacri (XVI - XVII secolo), le statue lignee e gli antichi codici miniati con i testi liturgici.\nI gruppi scultorei.\nIl percorso propone:\nParamenti e suppellettili.\nI paramenti e la suppellettile liturgica esposta \u00e8 databile dalla fine del XVI secolo all'ultimo quarto dell'XIX secolo.\nPer quanto riguarda il patrimonio tessile liturgico, sono conservate:\nLa collezione della suppelletile liturgica raccoglie manufatti di differenti tipologie, tra i quali di particolare interesse:\nMuseo lapidario.\nIl Museo lapidario, presenta epigrafi, are e cippi celto-romani, databili dal II secolo a.C. e al III secolo. La collezione epigrafica \u00e8 stata pubblicata dal filologo Theodor Mommsen nel \"Corpus Inscriptionum Latinarum\" (\"Inscriptiones Galliae Cisalpinae\").\nLe epigrafi sono esposte suddivise per isole tematiche: \nLa raccolta numismatica.\nLa collezione numismatica del capitolo della cattedrale si deve al canonico don Carlo Francesco Frasconi che, nel 1793, riordinando l'archivio capitolare, ritrov\u00f2 oltre 107 monete di et\u00e0 romana. Il Frasconi inizi\u00f2 poi a raccoglierne altre e le don\u00f2 all'archivio nel 1833.\nLa raccolta oggi conta circa 200 monete databili dall'et\u00e0 classica a quella rinascimentale e moderna.\nMateriali lapidei medievali.\nI Musei espongono una serie eterogenea di materiali lapidei databili dal V al XV secolo, provenienti dal duomo romanico e da altre chiese del territorio diocesano, tra le quali spiccano \nReperti archeologici.\nI Musei ospitano una collezione di reperti archeologici, dei quali non si conosce il contesto di ritrovamento, ma che, sulla base delle caratteristiche stilistiche e morfologiche, sono stati identificati con buona probabilit\u00e0 in manufatti magnogreci provenienti dalla Puglia. Di particolare interesse:\nSculture lignee.\nLa collezione dei musei ospita sculture lignee databili dal XIV al XVIII secolo; alcune sono attribuibili all'operato di maestri tedeschi della Valsesia e dall'alta Ossola.\nManoscritti.\nUn ambiente espositivo \u00e8 dedicato all'esposizione di alcuni codici, miniati secondo lo stile delle varie epoche e scelti tra i pi\u00f9 rappresentativi dal punto di vista storico-artistico."}
{"id": "3392619", "revid": "287204", "url": "https://it.wikipedia.org/wiki?curid=3392619", "title": "Il grande niente", "text": "Il grande niente \u00e8 un album del 2006 del gruppo musicale Casa del vento."}
{"id": "3392620", "revid": "701660", "url": "https://it.wikipedia.org/wiki?curid=3392620", "title": "Apparizione di Dio a No\u00e8", "text": "L'Apparizione di Dio a No\u00e8 \u00e8 un affresco (base 390 cm) di Raffaello Sanzio, databile al 1511 e facente parte della decorazione della volta della Stanza di Eliodoro nei Musei Vaticani.\nStoria.\nI quattro episodi biblici della volta, tutti databili alla seconda met\u00e0 del 1511, sono riferiti interamente al Sanzio da Vasari, ma Cavalcaselle li assegn\u00f2, nella stesura, al Peruzzi, Adolfo Venturi a Guglielmo di Marcillat, e Baugart al Penni. Il cattivo stato di conservazione rende difficile oggi una valutazione sicura. \nDescrizione e stile.\nLa volta ha al centro un medaglione con lo stemma di Giulio II, circondato da arabeschi a monocromo su sfondo dorato intervallati da finte borchie dorate. Attorno si sviluppa un anello figurato, diviso diagonalmente in quattro scomparti con storie che simulano arazzi appesi con finti chiodi e anelli tra le cornici.\nL'\"Apparizione di Dio a No\u00e8\" si trova al di sopra dell'\"Incontro di Leone Magno con Attila\", con cui ha in comune il tema della manifestazione divina sovrannaturale. Dio quindi salva No\u00e8 dal diluvio come Roma dagli Unni.\nLa scena, derivante dalla \"Genesi\" (VI 8, 10 e 13) mostra uno sfondo intensamente azzurro, davanti al quale si vede l'arca. No\u00e8 \u00e8 sceso e si \u00e8 inginocchiato davanti all'apparizione di Dio tra angeli, che con un gesto eloquente lo autorizza ad uscire dall'arca, rivolgendosi anche a sua moglie con il bambino sulla porta. Evidente \u00e8 la citazione michelangiolesca, della \"Creazione degli astri e delle piante\" nella volta della Cappella Sistina."}
{"id": "3392621", "revid": "1305772", "url": "https://it.wikipedia.org/wiki?curid=3392621", "title": "Live and Kickin Part One", "text": "Live and Kickin Part One \u00e8 un album live ufficiale della band \"100 Monkeys\". Pubblicato il 20 luglio 2010 contiene brani live eseguiti durante il loro primo tour, \"100 City Tour\", che ha toccato la West Coast statunitense. L'album contiene versioni aggiornate dei brani \"Shock and Fight\" e \"Little Black Book\". L'album \u00e8 stato prodotto dalla casa discografica Awesome Sauce Records."}
{"id": "3392623", "revid": "287204", "url": "https://it.wikipedia.org/wiki?curid=3392623", "title": "Pane e rose (Casa del vento)", "text": "Pane e rose \u00e8 un album del 2002 del gruppo musicale Casa del vento."}
{"id": "3392624", "revid": "110157", "url": "https://it.wikipedia.org/wiki?curid=3392624", "title": "Museo diocesano (Pinerolo)", "text": "Il Museo diocesano di Pinerolo (provincia di Torino), istituito nel 1997 e allestito nel Palazzo vescovile, narra la storia della diocesi di Pinerolo fondata nel 1748 da papa Benedetto XIV.\nOpere.\nIl museo raccoglie sculture lignee (XVIII - XIX secolo), arredi sacri, paramenti liturgici ed ex voto e provenienti dalla cattedrale di San Donato e da altre chiese del territorio diocesano.\nIn particolare sono esposti: "}
{"id": "3392626", "revid": "110157", "url": "https://it.wikipedia.org/wiki?curid=3392626", "title": "Museo diocesano d'arte sacra (Susa)", "text": "Centro Culturale Diocesano di Susa e Museo Diocesano di Arte Sacra.\nDal 2000 \u00e8 operante in Valle di Susa il Centro Culturale Diocesano che si occupa di coordinare le attivit\u00e0 di tre enti diversi, nati in momenti storici differenti, ma tutti rappresentativi della storia e della cultura della Valle: \nl\u2019Archivio Storico Diocesano, la Biblioteca Diocesana e il Sistema Museale Diocesano.\nScopo principale del Centro Culturale \u00e8 da una parte la gestione, la tutela e valorizzazione del patrimonio raccolto e custodito dai suddetti enti, unitamente alle tante testimonianze di fede e di arte appartenenti alle parrocchie della Valle di Susa. \nDall\u2019altra intende porsi a servizio di un rinnovato dialogo e confronto tra gli abitanti del territorio e non solo, in un ideale ponte tra storia e futuro. In questo senso si inseriscono le tante iniziative culturali organizzate e gestite dal Centro Culturale Diocesano in collaborazione con altri Enti e Associazioni.\nIl Museo diocesano d'arte sacra di Susa (provincia di Torino), inaugurato il 22 settembre 2000, fortemente voluto dal vescovo Vittorio Bernardetto (1978 - 2000), \u00e8 stato realizzato su progetto dell'architetto Maria Pia Dal Bianco, raccogliendo idealmente il testimone lasciato da Mons. Severino Savi nel campo della tutela e della conoscenza dell'arte sacra della Valle di Susa.\nCentro Culturale Diocesano di Susa e Sistema museale diocesano della Valle di Susa.\nIl museo \u00e8 la sede centrale del Sistema museale diocesano della Valle di Susa, che comprende le sezioni distaccate di:\nIl museo \u00e8 parte del progetto culturale della Diocesi di Susa insieme al Centro Culturale Diocesano e alla Biblioteca-Archivio Storico Diocesano.\nCura inoltre la conservazione di antichi documenti come il Breviario di San Michele della Chiusa del 1315, che dopo la dispersione della biblioteca della Sacra di San Michele, all'inizio del XIX secolo venne riacquistato sul mercato da un facoltoso donatore che lo diede in custodia alla Parrocchia di San Giovanni Vincenzo in Sant'Ambrogio di Torino.\nOpere del museo diocesano di Susa.\nIl museo, allestito in cinque sale della Rettoria, distribuite su due piani, \u00e8 adiacente alla chiesa della Madonna del Ponte, notevole monumento barocco della citt\u00e0.\nSala I.\nNella prima sala \u00e8 esposto il Tesoro della cattedrale (VII - XX secolo) e della chiesa della Madonna del Ponte, fra cui:\nSala II.\nIn questa sala, che corrisponde all'ex sacrestia ed al coro della chiesa, sono esposti:\nSala III - IV.\nQueste due sale sono dedicate alle opere d'oreficeria provenienti dalle parrocchie della valle, fra cui vanno ricordate:\nSala V.\nLa quinta sala ospita opere d'arte sacra contemporanea di Tino Aime, Anna Branciari, Lia Laterza, Francesco Tabusso, Luciano Frantone e Sergio Unia."}
{"id": "3392627", "revid": "287204", "url": "https://it.wikipedia.org/wiki?curid=3392627", "title": "Articolo uno (album)", "text": "Articolo uno \u00e8 il settimo album in studio del gruppo musicale Casa del vento, pubblicato nel 2009."}
{"id": "3392628", "revid": "110157", "url": "https://it.wikipedia.org/wiki?curid=3392628", "title": "Museo diocesano (Melezet di Bardonecchia)", "text": "Il Museo diocesano di Melezet, frazione del comune di Bardonecchia (TO), venne istituito da don Francesco Masset (1920 - 1987), presso la casa parrocchiale, con l'obiettivo di conservare e valorizzare gli oggetti d'arte sacra delle parrocchie della conca di Bardonecchia.\nLa raccolta rimase nella sede originaria fino al 1987, quando le opere vennero spostate nella cappella della Madonna del Carmine, restaurata per volont\u00e0 di don Edoardo Grua, che costitu\u00ec il \"Museo di arte religiosa alpina\": nella primavera del 2000, un gruppo di volontari apr\u00ec al pubblico il museo e si adoper\u00f2 perch\u00e9 fosse inserito nel Sistema museale diocesano della Valle di Susa, come sezione distaccata del Museo diocesano d'arte sacra di Susa.\nOpere.\nIl museo espone dipinti, statue lignea, suppellettile liturgica e paramenti provenienti dalle chiese parrocchiali di Melezet, Les Arnauds, Rochemolles, e dalle cappelle di San Sisto, San Sebastiano, San Rocco, del Sacro Cuore, di Notre Dame du Coignet e del Carmine. \nLe opere coprono un arco temporale che va dal XV al XX secolo. Tra gli oggetti esposti spiccano:"}
{"id": "3392630", "revid": "188402", "url": "https://it.wikipedia.org/wiki?curid=3392630", "title": "Museo diocesano d'arte sacra (Giaglione)", "text": "Il Museo diocesano d'arte sacra di Giaglione (provincia di Torino), allestito nel 1994 presso la casa parrocchiale di San Vincenzo martire, con l'obiettivo di conservare e valorizzare le opere provenienti dalle varie chiese della parrocchia.\nDal 2001 il museo \u00e8 inserito nel Sistema museale diocesano della Valle di Susa, come sezione distaccata del Museo diocesano d'arte sacra di Susa\nOpere.\nIl museo ospita una raccolta di statuaria lignea alpina, datata dal XV al XX secolo, opera per gran parte delle scuole di intaglio dei Clappier di Bessan o di Claude Simon di Bramans. In particolare si citano \"Madonna con Ges\u00f9 Bambino e sant'Anna\" (XVII secolo), scultura lignea;\n\"San Sebastiano\" (1630), scultura lignea di Jean Clappier.\nAccanto a queste opere, sono esposte oreficerie e paramenti sacri, tra cui un prezioso reliquiario del 1618."}
{"id": "3392631", "revid": "642594", "url": "https://it.wikipedia.org/wiki?curid=3392631", "title": "Decapitata di Castel Gandolfo", "text": ""}
{"id": "3392632", "revid": "287204", "url": "https://it.wikipedia.org/wiki?curid=3392632", "title": "Al di l\u00e0 degli alberi", "text": "Al di l\u00e0 degli alberi \u00e8 il quinto album in studio del gruppo musicale Casa del vento, pubblicato nell'aprile del 2005.\nNell'album \u00e8 presente anche una versione rivisitata della famosa Canzone del maggio, del cantautore Fabrizio De Andr\u00e9."}
{"id": "3392633", "revid": "122977109", "url": "https://it.wikipedia.org/wiki?curid=3392633", "title": "Incendio della Flakturm Friedrichshain", "text": "L'incendio della Flakturm Friedrichshain del maggio 1945, \u00e8 stato \u00abil pi\u00f9 grande disastro artistico della storia moderna, dopo la distruzione del Real Alc\u00e1zar di Madrid, avvenuta nel 1734\u00bb. Migliaia di opere d'arte (tra cui dipinti di Caravaggio, Rubens, Goya per citarne alcuni) furono distrutte dalle fiamme.\nCinque anni prima, nel 1940, su ordine di Hitler, in difesa delle citt\u00e0 di Berlino, Amburgo e Vienna era iniziata la costruzione di torri in cemento armato, munite di radar e artiglieria contraerea, chiamate Flakt\u00fcrme. Le Flakt\u00fcrme di Berlino erano tre grandi complessi disposti a triangolo in tre zone strategiche della citt\u00e0: Berliner Zoo, Friedrichshain e Humboldthain. Data la loro straordinaria solidit\u00e0 e sicurezza, oltre che come rifugi antiaerei, le Flakt\u00fcrme dello Zoo e Friedrichshain furono utilizzate per mettere al sicuro oggetti, sculture e dipinti provenienti dai musei berlinesi. Ma con grande sorpresa e costernazione di tutti, nel maggio del 1945, a guerra di fatto finita, la Flakturm Friedrichshain sub\u00ec per giorni un incendio devastante che distrusse quasi completamente le inestimabili opere che custodiva.\nL'incendio.\nL'incendio divamp\u00f2 fra il 5 e il 10 maggio 1945, avvolgendo la Flakturm Friedrichshain quando si trovava sotto la custodia dell'esercito russo. Notizie si hanno da Christopher Norris, storico d'arte inglese che fece parte della \"Commissione Alleata per i Monumenti e le Arti\" e che fu a Berlino subito dopo la liberazione, in un articolo pubblicato nel fascicolo di dicembre della grande rivista d'arte inglese \"The Burlington Magazine\", in seguito citato dalla rivista italiana \"Sele Arte\". Le perdite lamentate, che riguardano soprattutto le collezioni del Kaiser Friedrich Museum, lo Schloss Museum, il Deutsches Museum e il Museum f\u00fcr V\u00f6lkerkunde, consistono in opere di scultura, bronzi, tessuti antichi, ceramiche, opere d'arte decorativa e di artigianato.\nI danni maggiori riguardarono il settore della pittura: si tratt\u00f2 di ben 417 opere mancanti, fra le quali ben 158 d'arte italiana, 89 d'arte olandese, 54 d'arte fiamminga, 67 di arte tedesca, oltre a molti altri capolavori d'arte spagnola, francese, inglese.\nIn Germania, per le insistenze dei funzionari, gi\u00e0 nel 1938 molte opere d'arte erano state rifugiate nella Zecca e in sotterranei armati di banche. Ma fu nel 1941, sotto la pressione degli eventi bellici, e anche per avere maggiori garanzie di conservazione e di sicurezza, che una parte delle raccolte artistiche fu trasferita nelle Flakturm dello Zoo e di Friedriehshain. A parte qualche trasloco di materiali particolarmente delicati, nella Friedriechshain restarono 735 metri cubi di casse contenenti opere d'arte. Durante i bombardamenti aerei dell'inverno 1943-44 alcuni musei soffersero molto, e considerati anche i danni che derivavano alle opere d'arte dagli ambienti inadatti, al principio del 1944 si cominci\u00f2 a trasportare opere d'arte nelle miniere di sale di Grasleben e nelle miniere di potassio di Sch\u00f6nebeck. Nello stesso tempo, nel marzo 1944, i direttori dei musei venivano avvertiti che le nuove bombe alleate rendevano le Flakt\u00fcrme, ormai, distruttibili. La situazione bellica, a causa dei disastri militari a Est e poi dell'invasione della Francia, si faceva sempre pi\u00f9 critica e confusa, e perci\u00f2 vani riuscirono molti tentativi di evacuare le Flakt\u00fcrme.\nVenne cos\u00ec il febbraio 1945, con i grandi bombardamenti diurni: troppo era rimasto a Berlino in edifici vulnerabili, e si prefer\u00ec perci\u00f2 ricorrere alla Flakturm Friedrichshain, dove furono portate, dal 21 al 24 febbraio, molte opere di pittura di grandi dimensioni. Dopo la decisione di difendere Berlino ad oltranza i funzionari dei Musei posero di nuovo il problema della salvaguardia delle opere al ministro nazionalsocialista Rust. Malgrado i bombardamenti e l'occlusione delle strade da parte dei convogli militari, dall'8 marzo si pot\u00e9 dare inizio all'evacuazione delle opere, con scarsi mezzi logistici. Il primo convoglio lasci\u00f2 Berlino l'11 marzo, e il decimo e ultimo il 7 aprile. Le opere corsero continui pericoli (per esempio il convoglio che trasportava il Tesoro dei Guelfi fu bombardato) e subirono notevoli danni. Ma gli eventi precipitavano.\nIl 21 aprile cominci\u00f2 il bombardamento russo di Berlino circondata. Le artiglierie fecero danni enormi. Mentre la guardia alla Flakturm dello Zoo rest\u00f2 al suo posto, sembra che quella di Friedrichshain venisse ritirata o si sbandasse. Il 2 maggio la citt\u00e0 capitolava, e subito i dirigenti dei musei si preoccuparono di salvaguardare i depositi. Il 3 maggio presero contatto con le autorit\u00e0 russe, perch\u00e9 provvedessero alla protezione delle Flakt\u00fcrme. Il professor K\u00fcmmel parl\u00f2 in proposito al generale Bersarin, al Quartier generale russo di Karlshorst. Il 5 maggio nessuna misura di protezione era stata presa; i depositi per\u00f2 furono verificati e trovati intatti. V'era tuttavia il pericolo immediato dei predoni e dei civili, in cerca di cibo, nonch\u00e9 dei gruppi di militari sbandati.\nDietro nuove pressanti richieste, il 7 maggio i funzionari dei musei, accompagnati da un ufficiale russo, visitarono la Flakturm di Friedrichshain, e si trovarono di fronte a uno spettacolo terribile: il primo piano della torre era incendiato e fiammeggiava. Fu provveduto allora, fra il 7 maggio e l'8 giugno, allo sgombero della Flakturm dello Zoo da parte dei Russi, ma intanto anche il secondo e il terzo piano della Flakturm di Friedrichshain erano stati divorati dall'incendio. L'edificio fu abbandonato: pi\u00f9 volte vi furono veduti intorno e dentro civili e predoni, ma nulla si pot\u00e9 fare.\nQuando, ancora nell'agosto 1945, il Norris pot\u00e9 visitare le rovine della Flakturm, vi trov\u00f2 persone accampate, e soprattutto frammenti di terrecotte, marmi calcinati, bronzi semifusi, e soprattutto pezzi enormi di cemento armato caduti dai piani superiori, che attestavano la violenza dell'incendio. Gli ufficiali alleati ricorsero al comando russo perch\u00e9 fossero guardati e raccolti anche quei frammenti, e fossero organizzati scavi fra le macerie dell'edificio, ma ci\u00f2 non si pot\u00e9 ottenere. In seguito all'accordo avvenuto al principio del 1946 sulla spartizione delle zone di Berlino le truppe russe scelsero e raccolsero i residui, e fecero saltare ci\u00f2 che restava della Flakturm.\nElenco di alcuni dei 417 dipinti perduti.\nElenco di alcuni dei 417 dipinti perduti."}
{"id": "3392634", "revid": "110157", "url": "https://it.wikipedia.org/wiki?curid=3392634", "title": "Museo diocesano d'arte sacra (Novalesa)", "text": "Il Museo diocesano d'arte sacra di Novalesa (provincia di Torino) \u00e8 stato allestito dal 2003 nella Cappella del Sacramento, adiacente alla chiesa parrocchiale di Santo Stefano (XVII secolo), con l'obiettivo di conservare e valorizzare le opere provenienti da questa conca alpina, da sempre tappa nei collegamenti tra il nord ed il sud dell'Europa attraverso il valico del Moncenisio. \nCustodisce tra gli altri preziosi oggetti d'arte sacra di epoca medioevale provenienti dalla soppressione della vicina Abbazia della Novalesa.\nIl museo \u00e8 inserito nel Sistema museale diocesano della Valle di Susa, come sezione distaccata del Museo diocesano d'arte sacra di Susa.\nOpere.\nIl museo espone opere che vanno dal VI al XVIII secolo, tra cui:\nLa visita comprende anche l'adiacente chiesa parrocchiale, che conserva preziosi dipinti trasferiti qui per volont\u00e0 di Napoleone da Parigi all'ospizio del Moncenisio, e di l\u00ec a Novalesa, tra cui:\nAll'esterno della cappella della Confraternita, sul muro della canonica sono visibili, recentemente restaurati, gli affreschi con i \"Vizi\" e le \"Virt\u00f9\"."}
{"id": "3392635", "revid": "260676", "url": "https://it.wikipedia.org/wiki?curid=3392635", "title": "Sacrificio di Isacco (Raffaello)", "text": "Il Sacrificio di Isacco \u00e8 un affresco (base 340\u00a0cm) di Raffaello Sanzio, databile al 1511 e facente parte della decorazione della volta della Stanza di Eliodoro nei Musei Vaticani.\nStoria.\nI quattro episodi biblici della volta, tutti databili alla seconda met\u00e0 del 1511, sono riferiti interamente al Sanzio da Vasari, ma Cavalcaselle li assegn\u00f2, nella stesura, al Peruzzi, Adolfo Venturi a Guglielmo di Marcillat, e Baugart al Penni. Il cattivo stato di conservazione rende difficile oggi una valutazione sicura.\nDescrizione e stile.\nLa volta ha al centro un medaglione con lo stemma di Giulio II, circondato da arabeschi a monocromo su sfondo dorato intervallati da finte borchie dorate. Attorno si sviluppa un anello figurato, diviso diagonalmente in quattro scomparti con storie che simulano arazzi appesi con finti chiodi e anelli tra le cornici.\nIl \"Sacrificio di Isacco\" si trova al di sopra della \"Messa di Bolsena\", con il quale ha un rapporto per opposizione: se Abramo dimostr\u00f2 una fiducia in Dio incrollabile, l'officiante di Bolsena dubit\u00f2 invece della transustanziazione.\nLa scena, derivante dalla \"Genesi\" (XXII, 2-13), mostra uno sfondo intensamente azzurro, davanti al quale Abramo sta procedendo al sacrificio del figlio, genuflesso succube su un altare, con il collo offerto alla lama. Il braccio con la spada \u00e8 bloccato da un angelo, mentre un secondo si precipita dal cielo, forse a raccogliere le vesti del giovane per ricoprirlo. A sinistra si trova un fuoco, elemento tipico delle scene sacrificali. Memorie michelangiolesche e della statuaria classica sono leggibili nella figura possente di Abramo; secondo Cavalcaselle inoltre la scena sarebbe memore di opere toscane del Quattrocento, come il gesto dell'angelo nella formella di Brunelleschi oggi al Bargello."}
{"id": "3392636", "revid": "110157", "url": "https://it.wikipedia.org/wiki?curid=3392636", "title": "Museo diocesano d'arte sacra (San Giorio di Susa)", "text": "Il Museo diocesano d'arte sacra di San Giorio di Susa (provincia di Torino) \u00e8 costituito dalla cappella di San Lorenzo, detta \"cappella del Conte\", situata a poca distanza dalla chiesa parrocchiale (XI - XII secolo), dedicata a san Giorgio.\nIl museo \u00e8 inserito nel Sistema museale diocesano della Valle di Susa, come sezione distaccata del Museo diocesano d'arte sacra di Susa.\nTemi e soggetti della Cappella del Conte.\nNel (1328) il conte Lorenzetto Bertrandi fece costruire una cappella cimiteriale, dedicata al suo patrono. La cappella venne completamente decorata, sia esternamente che internamente, con affreschi (prima met\u00e0 del XIV secolo) eseguiti da un anonimo pittore franco-piemontese. Dei dipinti murali esterni rimane soltanto un frammento sul lato meridionale, mentre quelli all'interno offrono una testimonianza del gotico francese in Valle di Susa e sono dedicati alle \"Storie di Ges\u00f9 Cristo\" e alle \"Storie di San Lorenzo\". Sulle volte e nell'abside si possono osservare:\nSulla parete sinistra sono ubicati gli affreschi delle \"Storie di San Lorenzo\", oltre alla raffigurazione di \"Sant\u2019Agata\" e di \"Sant\u2019Orsola con le undicimila vergini\", mentre nell'area absidale \u00e8 visibile \"San Lorenzo che presenta il committente Lorenzetto Bertrandi e la moglie Guglielmina\".\nLe storie rappresentate trattano i temi della Salvezza (\"Crocifissione\"), della Redenzione (\"Leggenda dei tre vivi e dei tre morti\") e della vita santa (\"Storie di san Lorenzo\"). Lo stile e la tecnica pittorica di questi dipinti murali risentono fortemente dell'influenza giottesca, tanto che la \"Crocifissione\" riecheggia quella della Cappella degli Scrovegni a Padova."}
{"id": "3392639", "revid": "287204", "url": "https://it.wikipedia.org/wiki?curid=3392639", "title": "Sessant'anni di Resistenza", "text": "Sessant'anni di Resistenza \u00e8 un album del 2004 del gruppo musicale Casa del vento."}
{"id": "3392643", "revid": "38120", "url": "https://it.wikipedia.org/wiki?curid=3392643", "title": "Sessant'anni di resistenza", "text": ""}
{"id": "3392645", "revid": "110157", "url": "https://it.wikipedia.org/wiki?curid=3392645", "title": "Museo diocesano degli ex voto della basilica della Madonna del Sangue", "text": "Il Museo diocesano degli ex voto della basilica della Madonna del Sangue \u00e8 un museo di Re (provincia del Verbano-Cusio-Ossola) che raccoglie oggetti di culto e numerosi ex voto, datati a partire dal XVII secolo, testimonianza della devozione popolare all'immagine della \"Madonna del sangue\". \nIl santuario della Madonna del Sangue deve la sua fama ad una effusione di sangue ritenuta miracolosa avvenuta nel 1494 sopra un affresco raffigurante una \"Madonna del latte\".\nEx voto.\nNella raccolta sono esposti pi\u00f9 di trecento ex voto dipinti su tela, alcuni dei quali sono opera di artisti locali, mentre altri vennero creati da pittori improvvisati, forse gli stessi protagonisti dell'evento raffigurato. \nIl tema iconografico comune a tutti gli ex voto \u00e8 la \"Madonna del sangue\" collocata sullo sfondo della vicenda in cui i protagonisti ritengono di essere stati miracolati dalla stessa.\nL'ex voto pi\u00f9 antico conservato \u00e8 del 1658 e venne offerto da un devoto che ringraziava la Madonna dalla Germania. \nNumerose sono anche le fotografie, a partire da quella pi\u00f9 antica risalente al 1865."}
{"id": "3392647", "revid": "599013", "url": "https://it.wikipedia.org/wiki?curid=3392647", "title": "Vladimir Dra\u010dev", "text": ""}
{"id": "3392650", "revid": "767487", "url": "https://it.wikipedia.org/wiki?curid=3392650", "title": "The Class Reunion", "text": "The Class Reunion \u00e8 un cortometraggio del 1911. Dai titoli, non risulta il nome del regista.\nProduzione.\nIl film fu prodotto nel 1911 dalla Independent Moving Pictures Co. of America (IMP).\nDistribuzione.\nDistribuito dalla Motion Picture Distributors and Sales Company , il film usc\u00ec nelle sale statunitensi il 17 luglio 1911."}
{"id": "3392653", "revid": "767487", "url": "https://it.wikipedia.org/wiki?curid=3392653", "title": "Just for Her", "text": "Just for Her \u00e8 un cortometraggio muto del 1911. Il nome del regista non appare nei titoli del film che, prodotto dalla IMP e distribuito dalla Motion Picture Distributors and Sales Company, era interpretato da William E. Shay e Lucille Young.\nProduzione.\nIl film fu prodotto da Carl Laemmle per l'Independent Moving Pictures Co. of America (IMP).\nDistribuzione.\nIl film - un cortometraggio in una bobina - usc\u00ec nelle sale il 20 luglio 1911, distribuito dalla Motion Picture Distributors and Sales Company."}
{"id": "3392654", "revid": "767487", "url": "https://it.wikipedia.org/wiki?curid=3392654", "title": "Case abbandonate", "text": "Case abbandonate \u00e8 un documentario italiano del 2011 diretto da Alessandro Scillitani.\nTrama.\nIl documentario indaga sulle memorie dei luoghi non pi\u00f9 abitati nella penisola italiana, dando voce a registi, poeti, architetti, abitanti."}
{"id": "3392655", "revid": "1305772", "url": "https://it.wikipedia.org/wiki?curid=3392655", "title": "Museo diocesano Francesco Gonzaga", "text": "Il Museo Francesco Gonzaga \u00e8 il museo diocesano di Mantova.\nAperto inizialmente nel 1974 come mostra temporanea dal titolo \"Tesori d'arte nella terra dei Gonzaga\", \u00e8 stato inaugurato come museo permanente nel 1983 ed allestito nell'antico monastero agostiniano di Sant'Agnese. \nIl museo \u00e8 dedicato a Francesco Gonzaga, frate francescano e vescovo della Diocesi di Mantova (1593 - 1620).\nAttualmente il museo \u00e8 diretto da Roberto Brunelli.\nOpere.\nIl museo diocesano conserva opere provenienti dal Duomo, dalla Basilica Palatina di Santa Barbara, dal territorio diocesano e da numerose collezioni private, organizzate nelle sezioni espositive: \nPinacoteca.\nNella pinacoteca sono conservati sia dipinti che sculture. Tra questi:\nInoltre, a parte, \u00e8 esposta la pi\u00f9 importante raccolta delle opere di Giuseppe Bazzani (attivo nella prima met\u00e0 del XVIII secolo), che consente di ripercorrere il suo itinerario artistico. Tra le sue opere: \nTesoro.\nIl Tesoro della cattedrale di San Pietro Apostolo e della basilica palatina di Santa Barbara costituisce un nucleo artistico compatto e coerente di oreficerie, sopravvissuto sostanzialmente integro che riesce a trasmettere almeno un'idea della magnificenza raggiunta dai Gonzaga, soprattutto nel pieno Rinascimento, apice delle sorti politiche ed economiche della dinastia. Fra gli oggetti, qui esposti:\nMonete.\nIl museo comprende una sezione numismatica nella quale sono esposte una sessantina di monete d'epoca romana, una selezione della collezione di Pietro Zappa, oggetto di donazione, che consta di quattrocento pezzi. La maggior parte delle monete romane esposte sono di et\u00e0 repubblicana, ma sono presenti esemplari sia d'et\u00e0 ellenistica che di et\u00e0 imperiale.\nArmature.\nDopo la storica vittoria nella battaglia sostenuta contro i francesi a Fornovo nel 1495, i comandanti e gli armigeri delle milizie di Gianfrancesco Gonzaga donarono le loro armature come \"ex voto\" al Santuario della Madonna delle Grazie di Curtatone, nei pressi di Mantova. \nRecuperate e restaurate, le armature si sono rivelate un insieme di notevole qualit\u00e0, opera di armaioli milanesi e bresciani, fra i quali l'officina dei Missaglia. Esse formano un \"unicum\", significativo non solo per quanto riguarda la storia delle armi, ma anche nello specifico campo di artigianato artistico.\nArazzi.\nSi segnalano tre arazzi fiamminghi dei primi del Cinquecento tessuti a Bruges e la serie completa degli Arazzi del Duomo intessuti a Parigi tra il 1594 ed il 1598 voluti da Francesco Gonzaga, vescovo di Mantova ed inviato dal Papa Clemente VIII come Nunzio apostolico a Parigi.\nCeramiche.\nUltima arrivata, inaugurazione il 1\u00ba ottobre 2016, \u00e8 stata la collezione di ceramiche raccolta dai pittori mantovani del '900 Domenico e Vindizio Nodari Pesenti. Sono una settantina i pezzi esposti, risalenti all'epoca rinascimentale ed utilizzati anche per secoli della vita quotidiana."}
{"id": "3392659", "revid": "1603714", "url": "https://it.wikipedia.org/wiki?curid=3392659", "title": "Museo diocesano (Padova)", "text": "Il Museo diocesano di Padova \u00e8 un museo, inaugurato nel 2000, allestito negli ambienti del Palazzo vescovile di Padova, costruito nel XV secolo, ma la cui fondazione risale agli inizi del XIV secolo. L'edificio sorge a fianco del duomo cittadino in piazza Duomo, nel centro storico del capoluogo veneto.\nOpere.\nNelle sale espositive si conservano opere provenienti dalla cattedrale di Santa Maria Assunta e dalle chiese del territorio diocesano, databili dal IX al XIX secolo, distribuite su due livelli ed ordinate per sezioni con criteri cronologici.\nSala di San Gregorio Barbarigo.\nAl primo piano del palazzo, destinato prevalentemente agli studiosi, per la presenza della Biblioteca capitolare e dell'Archivio vescovile, \u00e8 la sala dedicata a San Gregorio Barbarigo, vescovo di Padova (1664 - 1697), dove sono proposte alcune testimonianze del patrimonio librario diocesano e dell'attivit\u00e0 dello \"scriptorium\" della cattedrale. Di particolare rilievo sono i documenti provenienti dalle biblioteche rinascimentali dei vescovi Iacopo Zeno e Pietro Barozzi:\nIl museo diocesano, vero e proprio, occupa il terzo piano del palazzo.\nSalone dei Vescovi e cappella di Santa Maria degli Angeli.\nIl percorso espositivo ha il suo fulcro nel monumentale e fastoso \"salone dei Vescovi\", il quale presenta:\nNei secoli XIX e XX il Salone dei Vescovi fu oggetto un progressivo degrado, ed \u00e8 stato riportato all'originale splendore con l'ultimo restauro, ultimato nel 2006.\nDal lato nord-orientale del salone si accede alla \"cappella di Santa Maria degli Angeli\", edificata nel 1495 dall'architetto Lorenzo da Bologna per volere di Pietro Barozzi, vescovo di Padova dal 1487 al 1507. Gli affreschi eseguiti da Prospero da Piazzola e Jacopo da Montagnana seguono un programma iconografico incentrato sul \"Credo degli Apostoli\". Sull'altare principale della cappella si trova:\nTesoro della cattedrale.\nDal tesoro della cattedrale provengono le suppellettili liturgiche pi\u00f9 antiche:\nSale del Belvedere.\nIn queste sale sono conservate opere d'arte del XIV - XV secolo, fra cui spiccano:\nInoltre, sono esposte opere del XVII e XVIII secolo:\nSala dell'Ottocento.\nIn questa sala, accanto ad opere di grande valore storico-artistico, sono esposti una grande quantit\u00e0 di ex voto, prodotti legati alla devozione popolare.\nSala dei paramenti liturgici.\nMolto ricca \u00e8 questa sezione dedicata ai paramenti sacri, che conserva in particolare:"}
{"id": "3392660", "revid": "1123126", "url": "https://it.wikipedia.org/wiki?curid=3392660", "title": "Museo diocesano di Concordia-Pordenone", "text": "Il museo diocesano d'arte sacra di Concordia-Pordenone \u00e8 un museo di Pordenone istituito nel 1991 e aperto al pubblico nel 1995.\nDescrizione.\nCostruito nel 1991 ed aperto ufficialmente al pubblico nel 1995, il Museo Diocesano di Arte Sacra ha sede a Pordenone presso il Centro Attivit\u00e0 Pastorali, progettato dall\u2019architetto Othmar Barth nel 1988. Organizzati con originalit\u00e0 e allo stesso tempo con rigore formale, si possono ammirare i vari nuclei riguardanti affreschi e sinopie, dipinti su tavola e tela, vetri, sculture lignee e in pietra, argenteria, disegni e stampe, paramenti liturgici.\nLa particolare natura del Museo ha indotto a seguire un duplice ordinamento; per materia (disposta cronologicamente) e per destinazione, facendo spazio alle testimonianze della pratica sacramentaria e della devozionalit\u00e0. Nella composizione di quadreria, statuaria, suppellettile e arredo vario dal VII secolo all\u2019et\u00e0 contemporanea, frutto di artisti di varia levatura (dagli scultori Alvise Casella, Giovanni Martini, Orazio Marinali, ai pittori Pomponio Amalteo, Francesco Guardi, Nicola Grassi, Gianfrancesco da Tolmezzo, Michelangelo Grigoletti ed altri ancora) si \u00e8 cercato di privilegiare gli attestati di provenienza locale, ricorrendo alle aree geografiche contermini allo scopo di colmare eventuali lacune di carattere iconografico. Risultato di antichi depositi, di donazioni o di affidamento in custodia, il Museo propone le proprie collezioni allestite in modo chiaro ed elegante.\n\"Negli anni sono state pubblicate quattro monografie destinate a documentare le principali collezioni museali di scultura, pittura, arredo, stampe e disegni, una piccola guida e un Dvd sul patrimonio grafico.\nDal 2010 sono stati avviati una serie di laboratori didattici destinati alle scuole primarie e secondarie del territorio pordenonese che hanno riscosso via via sempre pi\u00f9 consenso con la presenza di circa mille bambini l'anno. Il Museo di Pordenone \u00e8 iscritto all'AMEI (Associazione Musei Ecclesiastici Italiani) e partecipa attivamente alle iniziative da essa promosse, volte alla valorizzazione degli specifici contenuti di fede e di religiosit\u00e0 popolare peculiari di tali istituzioni museali\".\nOpere.\nIl percorso museale \"comprende affreschi e sinopie (documento dei vasti cicli di pittura parietale un tempo decoranti l'interno delle chiese), statue (lignee, in pietra e marmo), dipinti (su tela e tavola), disegni, stampe, arredi (argenti e metalli), tessuti\" ed \u00e8 organizzato in sezioni secondo un itinerario cronologico. Di particolare rilievo:"}
{"id": "3392663", "revid": "39101415", "url": "https://it.wikipedia.org/wiki?curid=3392663", "title": "Clamidoforo troncato", "text": ""}
{"id": "3392664", "revid": "39101430", "url": "https://it.wikipedia.org/wiki?curid=3392664", "title": "Talpa dal naso stellato", "text": ""}
{"id": "3392667", "revid": "767487", "url": "https://it.wikipedia.org/wiki?curid=3392667", "title": "Gamera tai shinkai kaij\u00fb Jigura", "text": " anche conosciuto come Gamera vs. Zigra \u00e8 un film del 1971 diretto da Noriaki Yuasa. \u00c8 uno dei numerosi film che vedono protagonisti la tartaruga gigante Gamera."}
{"id": "3392669", "revid": "767487", "url": "https://it.wikipedia.org/wiki?curid=3392669", "title": "Uchu kaij\u00fb Gamera", "text": " \u00e8 un film del 1980 diretto da Noriaki Yuasa."}
{"id": "3392670", "revid": "767487", "url": "https://it.wikipedia.org/wiki?curid=3392670", "title": "Chiisaki y\u016bsha-tachi ~Gamera~", "text": ", conosciuto anche come \"Gamera the Brave\", \u00e8 un film del 2006 diretto da Ry\u016bta Tazaki.\nTrama.\nAntefatto. Nel 1973 Gamera muore, autodistruggendosi per salvare il mondo, e Kousuke assiste alla scena, insieme ad altri bambini, restando molto impressionato.\nTempi moderni. Anno 2006. Kousuke \u00e8 adulto, gestisce un ristorante, sua moglie \u00e8 morta in un incidente, il figlio Toru (undici anni) non riesce ad accettare il triste evento. Un giorno Toru trova un uovo protetto da una pietra rossa, da cui nasce una tartaruga che dimostra di saper volare e cresce sempre di pi\u00f9. Toru la ribattezza Toto, ma il padre si rende conto che si tratta di Gamera, tornato ancora una volta per salvare il mondo dalla minaccia di Zedus, grande mostro anfibio. La parte finale vede il combattimento tra i due mostri e la vittoria del bene sul male, senza bisogno che Gamera si autodistrugga come aveva fatto in passato. Toru \u00e8 felice, dice addio al suo amico che vola alto in cielo come un disco rotante, finalmente lo chiama con il suo vero nome: Gamera."}
{"id": "3392671", "revid": "287204", "url": "https://it.wikipedia.org/wiki?curid=3392671", "title": "Saint-Cyran", "text": ""}
{"id": "3392674", "revid": "55935", "url": "https://it.wikipedia.org/wiki?curid=3392674", "title": "Jean Du Vergier de Hauranne di Saint-Cyran", "text": ""}
{"id": "3392675", "revid": "1573940", "url": "https://it.wikipedia.org/wiki?curid=3392675", "title": "Cerometopum", "text": "Cerometopum , \u00e8 un genere di insetti della famiglia degli Ephydridae (Diptera: Schizophora). Comprende due sole specie, endemiche della regione neotropicale.\nDescrizione.\n\"Cerometopum\" \u00e8 morfologicamente affine al genere \"Mosillus\", il pi\u00f9 rappresentativo della trib\u00f9 dei Gymnomyzini. \nCaratteri diagnostici condivisi con gli altri generi della trib\u00f9 dei Gymnomyzini sono la livrea lucente, di colore nero, la gena ricoperta da una fine peluria chiara e con margine posteriore dal profilo marcatamente angolato, la presenza di due paia di setole scutellari sul margine dello scutello, le zampe sottili ma ben sviluppate, l'addome con i tergiti 2-4 di larghezza uniforme.\nNell'ambito della trib\u00f9 si distingue dagli altri generi per una combinazione di caratteri relativi alla faccia, all'arista, alla chetotassi e all'ala:\nGli adulti hanno corpo di dimensioni medio-piccole, lungo da 2 a 3-3,5\u00a0mm, livrea interamente nera, con variazione verso colori pi\u00f9 chiari (dal giallo al bruno) nei palpi mascellari e in alcune parti delle zampe.\nIl capo \u00e8 isodiametrico, con occhi grandi e a profilo ellittico e fronte ampia. Antenne brevi, con arista pettinata. Setole ocellari e verticali di normale sviluppo, setole fronto-orbitali in numero di due paia, una proclinata e una reclinata, setole facciali numerose ma poco sviiuppate, simili a peli. Faccia leggermente convessa, attraversata da solchi trasversali che la rendono rugosa nell'aspetto.\nIl torace ha una forma quadrata, con scutello ampio e ad apice arrotondato. La chetotassi \u00e8 composta da setole non robuste, fra cui si evidenziano le setole acrosticali prescutellari, una o due postalari, una omerale, due notopleurali e due paia di scutellari. Le zampe sono ben sviluppate, pi\u00f9 o meno robuste, con femori anteriori privi di setole o spine. Le ali sono ialine, con venature gialle e costa scura in \"C. mosilloides\", giallastre con venatura chiara in \"C. lacunosum\"\nL'addome \u00e8 ovoidale in entrambi i sessi.\nSistematica.\n\"Cerometopum\" \u00e8 uno dei generi minori della trib\u00f9 dei Gymnomyzini. Questa trib\u00f9 era inclusa, in passato, nella grande sottofamiglia delle Psilopinae, che a seguito della revisione della sistematica della famiglia (Zatwarnicki, 1992) \u00e8 stata scorporata fondamentalmente in due sottofamiglie, Gymnomyzinae e Discomyzinae. Il genere \"Cerometopum\", insieme agli altri Gymnomyzini, \u00e8 passato nella sottofamiglia delle Gymnomyzinae.\nLe informazioni relative a questo genere sono poche e si limitano per lo pi\u00f9 alle descrizioni da parte di Cresson e alle chiavi diagnostiche proposte da Mathis \"et al.\" (1993) per la determinazione tassonomica nell'ambito dei Gymnomyzini.\nIl genere comprenderebbe due sole specie, entrambi esclusive del Neotropico:\nLa prima specie \u00e8 segnalata solo nell'America centrale, mentre la seconda avrebbe un'ambia distribuzione nel Sudamerica (Argentina, Paraguay, Colombia)."}
{"id": "3392677", "revid": "121769628", "url": "https://it.wikipedia.org/wiki?curid=3392677", "title": "Jeanne Lapoirie", "text": "Ha collaborato in particolare con il regista Fran\u00e7ois Ozon, per il quale ha curato la fotografia di cinque film, a partire da \"Gocce d'acqua su pietre roventi\" (2000).\nBiografia.\nDopo aver compiuto i propri studi all'\u00c9cole Louis Lumi\u00e8re, Jeanne Lapoirie si forma professionalmente con il direttore della fotografia Thierry Arbogast, lavorando al suo fianco per \"Nikita\" (1990) di Luc Besson, \"Niente baci sulla bocca\" (1991) e \"Ma saison pr\u00e9f\u00e9r\u00e9e\" (1993) di Andr\u00e9 T\u00e9chin\u00e9.\nPer T\u00e9chin\u00e9 fotografa due film, \"L'et\u00e0 acerba\" (1994), vincitore di quattro Premi C\u00e9sar, e \"Les Voleurs\" (1996). Nel 1996 cura anche le immagini di \"A tutta velocit\u00e0\", lungometraggio d'esordio come regista di Ga\u00ebl Morel, fra gli interpreti protagonisti dell'\"Et\u00e0 acerba\". A fine anni novanta, proprio grazie a Morel entra in contatto con Fran\u00e7ois Ozon, per il quale nel 2000 fotografa \"Gocce d'acqua su pietre roventi\", \"kammerspiel\" tratto da un testo di Rainer Werner Fassbinder. \u00c8 l'inizio di una collaborazione che prosegue negli anni successivi con \"Sotto la sabbia\" (la parte invernale del film, mentre quella estiva \u00e8 fotografata da Antoine H\u00e9berl\u00e9), \"8 donne e un mistero\" (2002), che vale a Jeanne Lapoirie la candidatura al Premio C\u00e9sar per la migliore fotografia, \"Il tempo che resta\" (2005) e \"Ricky - Una storia d'amore e libert\u00e0\" (2009).\nLavora spesso con registe donne, come L\u00e9a Pool e Catherine Corsini, in diverse occasioni a opere prime o seconde. \u00c8 il caso per esempio del film \"\u00c8 pi\u00f9 facile per un cammello...\" (2003), esordio registico dell'attrice Valeria Bruni Tedeschi, premiato con il Premio Louis-Delluc per l'opera prima, e del successivo \"Actrices\" (2007).\nNel 2008 affianca un altro esordiente di rilievo, il controverso scrittore Michel Houellebecq, per il quale alcuni anni prima si era gi\u00e0 occupata della fotografia del cortometraggio \"La rivi\u00e8re\", per la prima volta regista di un lungometraggio con \"La possibilit\u00e9 d'une \u00eele\", adattamento cinematografico del suo omonimo romanzo."}
{"id": "3392680", "revid": "330270", "url": "https://it.wikipedia.org/wiki?curid=3392680", "title": "San Paolino da Nola", "text": ""}
{"id": "3392682", "revid": "287204", "url": "https://it.wikipedia.org/wiki?curid=3392682", "title": "Belimumab", "text": "Il belimumab (nome commerciale Benlysta, prima noto come LymphoStat-B), , \u00e8 un anticorpo monoclonale completamente umano che inibisce lo stimolatore dei linfociti B (BLyS), note anche come cellule B, inibendo il fattore di attivazione del TNF famiglia (BAFF).\nSi tratta di un farmaco approvato negli Stati Uniti per il trattamento del lupus eritematoso sistemico (LES), ed \u00e8 in studio per altre malattie autoimmuni.\nBLyS (o stimolatore dei linfociti B), \u00e8 una proteina prodotta naturalmente che \u00e8 stata scoperta nel 1997 dai ricercatori della Human Genome Sciences, mentre il suo meccanismo fisiologico \u00e8 stato descritto nel 1999.\nLa BLyS gioca un ruolo chiave nella differenziazione dei linfociti B, la loro sopravvivenza e l'attivazione.\nIl Benlysta \u00e8 stato approvato dalla US Food and Drug Administration (FDA) per il trattamento del LES il 9 marzo 2011. Il comitato consultivo della FDA ha approvato la terapia, nonostante il farmaco ha mostrato di essere solo marginalmente efficace; ed inoltre non \u00e8 stato testato nelle forme gravi di lupus eritematoso sistemico, che coinvolgono attivamente i reni o il sistema nervoso centrale."}
{"id": "3392684", "revid": "91394559", "url": "https://it.wikipedia.org/wiki?curid=3392684", "title": "Scimpanz\u00e8", "text": ""}
{"id": "3392685", "revid": "1543377", "url": "https://it.wikipedia.org/wiki?curid=3392685", "title": "Campionati mondiali di biathlon 2011 - 10 km sprint maschile", "text": "La 10\u00a0km sprint maschile dei Campionati mondiali di biathlon 2011 si \u00e8 svolta il 5 marzo 2011 alle 14:00\n(UTC+5). Hanno partecipato 125 atleti."}
{"id": "3392689", "revid": "1543377", "url": "https://it.wikipedia.org/wiki?curid=3392689", "title": "Campionati mondiali di biathlon 2011 - 7,5 km sprint femminile", "text": "La 7,5\u00a0km sprint femminile dei Campionati mondiali di biathlon 2011 si \u00e8 svolta il 5 marzo 2011 alle 18:00 (UTC+5). Hanno partecipato 103 atlete."}
{"id": "3392690", "revid": "7", "url": "https://it.wikipedia.org/wiki?curid=3392690", "title": "Bella, ricca, lieve difetto fisico cerca anima gemella", "text": ""}
{"id": "3392697", "revid": "301422", "url": "https://it.wikipedia.org/wiki?curid=3392697", "title": "Sasurai", "text": ""}
{"id": "3392698", "revid": "301422", "url": "https://it.wikipedia.org/wiki?curid=3392698", "title": "Che segreto!", "text": ""}
{"id": "3392701", "revid": "287204", "url": "https://it.wikipedia.org/wiki?curid=3392701", "title": "Campionati europei di tuffi 2011 - Trampolino 3 metri maschile", "text": "La gara si \u00e8 disputata il 10 marzo 2011 e vi hanno partecipato 30 atleti. I primi 12 dopo il primo turno sono stati ammessi alla finale."}
{"id": "3392707", "revid": "767487", "url": "https://it.wikipedia.org/wiki?curid=3392707", "title": "Umberto Pennano", "text": "Carriera.\nInizia la carriera agonistica nella Juventus, club con cui esordisce nella partita contro il nel Derby della Mole il 7 novembre 1909 in una sconfitta per 3-1, mentre la sua ultima partita fu sempre contro la stessa squadra il 9 febbraio 1913, finita in una sconfitta per 8-6. Nei suoi quattro anni a difendere la porta \"bianconera\" collezion\u00f2 43 presenze e sub\u00ec 99 reti.\nNel 1913 \u00e8 ingaggiato dal , club con cui ottiene il quarto posto nelle eliminatorie del Piemonte e della Liguria nella Prima Categoria 1913-1914."}
{"id": "3392712", "revid": "1444886", "url": "https://it.wikipedia.org/wiki?curid=3392712", "title": "Terremoto e maremoto del T\u014dhoku del 2011", "text": "Il , si verific\u00f2 l'11 marzo 2011 al largo della costa della regione di T\u014dhoku, nel Giappone settentrionale, alle ore 14:46 locali alla profondit\u00e0 di 30 chilometri. Il sisma, di magnitudo 8,9-9,0 (secondo l'USGS), con epicentro in mare e con successivo tsunami, \u00e8 il pi\u00f9 potente mai misurato in Giappone e il quarto a livello mondiale.\nIl terremoto.\nIl terremoto si \u00e8 generato nella prefettura di Miyagi. La zona presso l'epicentro ha tremato per circa 6 minuti, raggiungendo una magnitudo momento di 9,0. Sulla terraferma, circa 100\u00a0km dall'epicentro, si \u00e8 rilevato un valore di scuotimento sismico massimo (Intensit\u00e0 Mercalli Modificata), corrispondente al nono grado. L'accelerazione del suolo ha raggiunto picchi di 2.99 g. Ulteriori scosse si sono succedute dopo quella iniziale delle 14:46: una di magnitudo 7,0 alle 15:06, una di magnitudo 7,4 alle 15:15 ed una di magnitudo 7,2 alle 15:26, e sono state oltre quaranta le scosse di magnitudo superiore a 5,0 che hanno avuto luogo nelle ore seguenti la scossa iniziale. Molte parti della citt\u00e0 di Tokyo sono rimaste temporaneamente senza fornitura di energia elettrica.\nAll'alba del 13 marzo (ore 5:00 locali) si sono verificate altre scosse di 6,8 e 6,0 nel nord est del Paese. Il 14 marzo si verifica un'altra grande scossa di magnitudo 6,2 avvertita anche a Tokyo. Il 15 marzo un'altra scossa dello stesso magnitudo si \u00e8 riscontrata a 120 chilometri a sud-ovest di Tokyo, nei pressi del Fuji con epicentro a Shizuoka. Il 16 marzo una scossa di 6,0 scuote la prefettura di Chiba, alla periferia est di Tokyo. Il 17 marzo la televisione di Stato NHK annuncia che una nuova scossa di magnitudo 5,8 si \u00e8 registrata poco fuori da Tokyo, con epicentro al largo delle coste della prefettura di Ibaraki, a nord della capitale.\nCon l'attuale numero di 15.704 morti (la gran parte delle vittime e dei danni \u00e8 stata causata dallo tsunami) \u00e8 stato superato il numero di morti del terremoto di Kobe del 1995 nel quale morirono 6.434 persone; per aiutare i parenti delle vittime a superare il lutto, venne costruito il Telefono del vento.\nIl maremoto.\nIn seguito alle scosse si \u00e8 generato uno tsunami con onde alte oltre 10 metri che hanno raggiunto una velocit\u00e0 di circa 750 km/h. Molti paesi, tra cui la Nuova Zelanda, l'Australia, la Russia, Guam, le Filippine, l'Indonesia, la Papua Nuova Guinea, Nauru, le Hawaii, le Isole Marianne Settentrionali e Taiwan hanno, di conseguenza, dichiarato l'allerta tsunami. In Giappone l'allerta \u00e8 stata subito portata al livello massimo. Le coste giapponesi pi\u00f9 colpite dalle onde anomale sono state quella della prefettura di Iwate, dove si \u00e8 registrata l'onda pi\u00f9 alta, abbattutasi nelle vicinanze della citt\u00e0 di Miyako, che ha raggiunto la straordinaria altezza di 40,5 metri, e quella della prefettura di Miyagi, che ha subito i maggiori danni, con automobili, edifici, navi e treni travolti dalle onde.\nMisurazioni del livello medio del mare, effettuate presso la stazione di Capo Roberts nell'Antartide indicano che le oscillazioni sulla superficie del mare, del treno d'onda seguente l'arrivo dell'onda tsunami ha impiegato almeno 72 ore per ridursi al livello delle oscillazioni osservabili durante le tempeste locali. Lo tsunami ha anche raggiunto il mare Mediterraneo, passando attraverso lo Stretto di Gibilterra. Le immagini da satellite hanno mostrato che la fatica, indotta da queste oscillazioni, sulla massa di ghiaccio della piattaforma di ghiaccio Sulzberger che si riversa nell'oceano, ha provocato la rottura ed il distacco dalla stessa di due grossi iceberg di 10 x 6\u00a0km di dimensione e di 7 x 4\u00a0km, per una perdita complessiva di 125\u00a0km\u00b2 di ghiaccio; si tratta del primo distacco rilevato di iceberg da quell'area da 46 anni.\nA distanza di tre anni dall'evento, modelli elaborati al computer suggeriscono che alla formazione dell'onda di tsunami di tale altezza abbia contribuito l'effetto congiunto di una grande frana sottomarina innescata dal terremoto.\nLo tsunami del Giappone dell'11 marzo 2011 \u00e8 stato uno dei pi\u00f9 catastrofici maremoti della storia dell'umanit\u00e0, superato a livello mondiale solo dal maremoto della placca indo-asiatica del 26 dicembre 2004.\nEffetti del sisma.\nLa grande energia del sisma potrebbe aver causato, secondo alcuni calcoli, lo spostamento dell'asse terrestre di circa 17 centimetri (inizialmente stimati 10\u00a0cm) e spostato le coste del paese di 4 metri verso Est causando anche mutazioni del fondale marino.\nVittime.\nA un mese dall'evento, il numero delle vittime da parte della National Police Agency giapponese fu di 13.228 morti e 14.529 dispersi, con stime dei dispersi effettivi vicine ai 17.000 per un totale di oltre 30.000 vittime.\nAd oggi, il numero ufficiale \u00e8 di 15.703 morti accertati, 5.314 feriti e 4.647 dispersi.\nDue treni passeggeri sono stati travolti dalle onde, uno dei quali \u00e8 stato ritrovato solo il 13 marzo tra Iwate e Miyagi assieme ai 70 passeggeri, tutti salvi, che si erano rifugiati in una scuola sfuggendo alle onde. Altri superstiti trascinati in mare dal riflusso dello tsunami sono stati recuperati fino a 15\u00a0km dalla costa di Fukushima.\nDalle 9:30 dell'11 marzo \u00e8 stato attivato il sistema Google Person Finder, gi\u00e0 utilizzato per i terremoti di Haiti, del Cile e di Christchurch. Il 14 marzo i soccorritori hanno ritrovato 2.000 cadaveri nella sola prefettura di Miyagi.\nIl villaggio di Fudai, nella prefettura di Iwate, \u00e8 stato risparmiato dallo tsunami grazie a una diga fortemente voluta dal sindaco K\u014dtoku Wamura, scomparso nel 1997. L'unica vittima registrata a Fudai \u00e8 stato un pescatore, uscito dopo il terremoto per cercare la sua barca e sorpreso dall'onda anomala mentre era in mare.\nDanni alle infrastrutture.\nNei primi momenti dopo il sisma si sono sviluppati incendi e smottamenti. Una colonna di fumo si \u00e8 innalzata dalla zona del porto di Tokyo, con danni registrati anche a Tokyo Disneyland. Per la prima volta dall'apertura il Tokyo Disneyland e il Tokyo DisneySea hanno annunciato la chiusura dei parchi dal 12 al 22 marzo per controlli agli edifici, alle attrazioni, e al suolo, che, nel parcheggio e in alcuni punti dei parchi, \u00e8 andato soggetto al processo di liquefazione. L'antenna in cima alla Tokyo Tower ha subito un collasso strutturale risultando, sin dalle prime ore, vistosamente pendente.\nLa rete ferroviaria giapponese Shinkansen ha bloccato tutti i treni ad alta velocit\u00e0, mentre altri servizi ferroviari in varie parti del paese sono stati sospesi. Il 12 marzo la rete dei trasporti dell'area metropolitana di Tokyo, la rete ferroviaria Shinkansen sul tratto Tokaido e i servizi autobus hanno incominciato a riprendere normalit\u00e0. A Sendai lo tsunami ha allagato l'aeroporto. Negli aeroporti di Tokyo Haneda e Narita il traffico \u00e8 stato subito sospeso per una verifica precauzionale delle piste ed \u00e8 ripreso il giorno successivo al sisma.\nUna diga di un bacino di irrigazione nella prefettura di Fukushima \u00e8 crollata. L'acqua che ne \u00e8 fuoriuscita ha investito alcuni edifici e causato danni alla viabilit\u00e0 della citt\u00e0 di Sukagawa. Nella citt\u00e0 di Ichihara, nella prefettura di Chiba, una raffineria della Cosmo Oil Company \u00e8 esplosa, generando un vasto incendio. Un cargo della societ\u00e0 italiana Romeo Group \u00e8 stato completamente distrutto a Ishinomaki, un secondo cargo \u00e8 stato scaraventato sulla terraferma con l'intero equipaggio a bordo sano e salvo. La fornitura d'acqua si \u00e8 interrotta in almeno 1,4 milioni di case e circa 3 milioni di persone sarebbero rimaste senza elettricit\u00e0. A ci\u00f2 si \u00e8 aggiunta la penuria di beni di prima necessit\u00e0 come cibo, acqua e carburante a Sendai.\nLe centrali nucleari.\nIl sisma ha provocato lo spegnimento automatico di undici centrali nucleari da parte dei sistemi di emergenza.\nCentrali di Fukushima.\nLe centrali che hanno subito i maggiori danni sono state quelle di Fukushima Dai-ni (\"Fukushima II\") e, in particolare, Fukushima Dai-ichi (\"Fukushima I\"), situate a circa 11\u00a0km l'una dall'altra nella prefettura di Fukushima. I reattori attivi a Fukushima I erano i n. 1, 2 e 3, mentre altri tre erano stati spenti per manutenzione. Questi si sono disattivati automaticamente dopo la scossa, ma i sistemi di raffreddamento sono comunque risultati danneggiati, causando un surriscaldamento incontrollato. Il livello dell'acqua negli impianti \u00e8 sceso sotto i livelli minimi di guardia in tutti e due i siti, e pertanto \u00e8 stata dichiarata l'emergenza nucleare (la prima nella storia del Giappone). Alle 15:40 (6:40 UTC) dell'11 marzo il reattore n. 1 di Fukushima I ha subito la fusione delle barre di combustibile e un'esplosione visibile anche dall'esterno, che ha provocato il crollo di parte delle strutture esterne della centrale. In un'ora sarebbero state rilasciate pi\u00f9 radiazioni che nell'arco di un anno.\nIl 12 marzo si \u00e8 verificato lo stesso problema al reattore n. 3 della stessa centrale. Per contenere il surriscaldamento \u00e8 stato autorizzato il rilascio controllato di vapore e si \u00e8 proceduto all'irrorazione dei reattori con acqua di mare e acido borico (capace di assorbire neutroni e rallentare la reazione del combustibile). I gas dispersi dalle esplosioni e dal rilascio di vapore hanno diffuso nell'atmosfera ioni radioattivi di iodio 131. La successiva evacuazione ha interessato 110\u00a0000 persone nel raggio di 30 chilometri dall'impianto di Fukushima I. Il 14 marzo si \u00e8 interrotto l'impianto di raffreddamento del reattore n. 2, subito irrorato con acqua marina e boro.\nNella notte del 15 marzo \u00e8 avvenuta un'esplosione, con successivo incendio, al reattore n. 4: anche se spento, il guasto all'impianto di raffreddamento ha impedito di contenere il surriscaldamento dovuto al decadimento naturale del combustibile nucleare, e questo ha portato alla vaporizzazione dell'acqua della piscina di soppressione in cui \u00e8 immerso il reattore e alla successiva reazione tra vapore bollente e lo zirconio che riveste le barre di combustibile; l'acqua attorno al reattore si \u00e8 prosciugata portando il surriscaldamento fuori controllo. Gli incendi e la radioattivit\u00e0 hanno reso problematico l'accesso negli impianti dei tecnici che cercavano di riprendere il controllo dei reattori. Tuttavia, i contenitori primari (\"vessel\") dei reattori interessati dagli incidenti (n. 1, 2, 3 e 4) hanno resistito alle esplosioni e al surriscaldamento. Gli avvenimenti sono stati classificati dall'Agenzia per la sicurezza nucleare e industriale del Giappone al grado 7 della scala INES, il massimo, a pari livello con il Disastro di \u010cernobyl'.\nCentrale di Onagawa.\nUn incendio dalla sezione turbina della centrale nucleare di Onagawa in seguito al terremoto \u00e8 stato riferito da Kyodo News. L'incendio era in un edificio che ospita la turbina, che \u00e8 situata separatamente dal reattore della centrale, e si \u00e8 presto estinto. Il 13 marzo \u00e8 stato dichiarato lo stato di livello pi\u00f9 basso di emergenza per l'impianto di Onagawa, a causa del superamento dei livelli di radioattivit\u00e0 temporanea consentita.\nCentrale di Tokai.\nIl reattore numero 2 \u00e8 stato uno degli undici a essersi spento automaticamente nel Paese. Il 14 marzo \u00e8 stato segnalato che una pompa per il sistema di raffreddamento del reattore numero 2 aveva smesso di funzionare. La Japan Atomic Power Company ha affermato che una seconda pompa di raffreddamento era in esercizio, ma che due dei tre generatori diesel utilizzati per alimentare il sistema di raffreddamento erano fuori uso.\nBlocco della produzione.\nIn seguito alla scossa alcune delle maggiori compagnie hanno sospeso la produzione negli stabilimenti giapponesi.\nLa Sony ha dovuto sospendere temporaneamente le attivit\u00e0 delle fabbriche della divisione \"Sony Chemical &amp; Information Device Corp.\" di Tagaj\u014d (produzione di nastri magnetici e di blu-ray disc) e di Tome (produzione di obiettivi ed IC cards); della divisione \"Sony Shiroishi Semiconductor\" (produzione di semiconduttori laser); della divisione \"Sony Energy Devices\" di K\u014driyama (produzione di batterie al litio); della divisione \"Sony Energy Devices\" di Motomiya (produzione di batterie al litio); della divisione \"Sony Manufacturing Systems\" di Kuki (produzione di componentistica varia); e della divisione \"Sony DADC Japan\" di Ibaraki (produzione di CD e DVD). La Sony ha altres\u00ec fermato volontariamente la produzione in diversi altri stabilimenti per evitare il consumo di energia divenuta carente a seguito del fermo delle centrali nucleari.\nRisposte del governo.\nDopo la prima scossa e il successivo tsunami, il primo ministro del Giappone Naoto Kan ha annunciato che il governo ha mobilitato le forze di autodifesa in varie zone colpite dal terremoto. Ha chiesto poi pubblicamente al popolo giapponese di restare calmo promettendo di aggiornare sulla situazione attraverso vari media. Ha spiegato, infine, che le centrali nucleari si sono spente in seguito alla scossa, ma nonostante ci\u00f2 il pericolo di fuoriuscita di materiale radioattivo non \u00e8 stato scongiurato. In un discorso alla nazione il 13 marzo dichiara: \u00ab\u00c8 il momento pi\u00f9 difficile dalla fine della seconda guerra mondiale: chiedo a tutti la massima unit\u00e0\u00bb e \u00abnon sar\u00e0 una nuova \u010cernobyl', ma [c'\u00e8] il rischio che il reattore n\u00b0 3 di Fukushima, ora sotto stress, possa avere un'esplosione simile a quella del reattore n\u00b0 1.\u00bb\nAppoggio internazionale.\nIl Giappone ha ricevuto messaggi di cordoglio e offerte di assistenza da numerosi governanti in tutto il mondo. Secondo l'Onu, 45 stati si sono offerti di inviare squadre di ricerca e salvataggio.\nIl governo giapponese ha esplicitamente richiesto squadre ad Australia, Nuova Zelanda, Corea del Sud, Regno Unito e Stati Uniti. Ha anche richiesto, tramite la sua agenzia spaziale JAXA, l'attivazione della \"Carta Internazionale per la Gestione dei disastri\", per permettere alle organizzazioni che forniscono salvataggio e aiuto di accedere alle immagini satellitari delle zone disastrate.\nLa Nuova Zelanda ha inviato una squadra specializzata in ricerca e salvataggio in ambienti urbani, adoperata nelle tre settimane precedenti per setacciare le macerie lasciate dal terremoto di Christchurch, oltre a 15 tonnellate di attrezzature di soccorso.\nL'Australia ha inviato la fregata \"HMAS Sydney\" e la nave da sbarco pesante \"HMAS Tobruk\" cariche di elicotteri, ingegneri dell'esercito australiano e squadre mediche.\nGli Stati Uniti hanno dislocato delle unit\u00e0 navali, inclusa la portaerei \"Ronald Reagan\", in posizione pi\u00f9 ravvicinata al Giappone, allo scopo di fornire aiuto. La Germania ha inviato specialisti di ricerca e salvataggio del Technisches Hilfswerk. Dal Regno Unito sono partiti verso il Giappone 70 soccorritori, tra cui due cani addestrati, un team di assistenza medica e 11 tonnellate di attrezzature specifiche per il soccorso. Il 12 marzo sono approdati in Giappone cinque membri e due cani addestrati della Protezione civile Sudcoreana, seguiti poi da 102 soccorritori.\nIn seguito alla richiesta del Giappone di rifornimenti supplementari di gas naturale liquefatto, la compagnia energetica russa Gazprom ha considerato di dirottare due gasiere (per un totale di 150.000 tonnellate) verso il Giappone, nonostante fossero gi\u00e0 state vendute. Una funzionaria del Ministero per le Emergenze russo, Irina Adrianova, ha confermato che la Russia avrebbe inviato un elicottero Mil Mi-26 e un team di 50 soccorritori per la ricerca dei superstiti, promettendo ulteriori aiuti. L'Iran ha inviato un team di aiuto della Mezzaluna rossa.\nIl presidente di Taiwan Ma Ying-jeou ha chiesto al governo di donare al Giappone 100 milioni di dollari taiwanesi (circa 3,3 milioni di dollari statunitensi). Una squadra di salvataggio del Ministero dell'Interno ha inviato 28 suoi membri il 14 marzo, e un team medico ufficiale era pronto a partire. Altre organizzazioni governative e benefiche taiwanesi hanno raccolto donazioni e inviato assistenza al Giappone.\nLa Cina, colpita solo un giorno prima del Giappone dal terremoto dello Yunnan, ha inviato una prima donazione di 167.000 $ e una squadra di salvataggio di 15 membri, partita da Pechino il 13 marzo. Il Primo ministro cambogiano Hun Sen ha chiesto al suo governo di donare 100.000 $.\nL'Indonesia, che \u00e8 stato il paese pi\u00f9 colpito dallo tsunami del 2004, ha fornito soccorritori, assistenza medica e provviste. La Malaysia ha inviato una squadra di ricerca e salvataggio, con medici e assistenti sanitari.\nSingapore ha inviato una squadra di ricerca e salvataggio. L'Afghanistan ha donato 50.000 $ al Giappone. Il governo del Vietnam ha offerto 200.000 $ in aiuto al popolo giapponese. L'India ha inviato indumenti e coperte di lana in previsione di 22 tonnellate. Lo Sri Lanka, un altro Stato duramente colpito dallo tsunami del 2004, ha annunciato l'intenzione di inviare 1 milione di dollari USA come aiuto, oltre a una squadra di medici e di soccorritori. Il governo mongolo ha annunciato l'invio in Giappone di squadre di salvataggio, dopo la donazione di 2500 coperte di lana e di 1 milione di dollari USA."}
{"id": "3392713", "revid": "1305772", "url": "https://it.wikipedia.org/wiki?curid=3392713", "title": "Campionati mondiali di biathlon 2011 - 10 km inseguimento femminile", "text": "La 10 km a inseguimento femminile dei Campionati mondiali di biathlon 2011 si \u00e8 svolta il 6 marzo 2011 alle 16:30 (UTC+5). Hanno partecipato le prime 60 classificate della gara sprint."}
{"id": "3392722", "revid": "1439131", "url": "https://it.wikipedia.org/wiki?curid=3392722", "title": "Lotus 39", "text": "La Lotus 39 era una vettura monoposto da competizione realizzata dalla Lotus.\nIn origine la Lotus 39 doveva essere utilizzata in Formula 1 e doveva essere potenziata dal motore Coventry Climax da 1,5 L a 16 cilindri. Questo motore per\u00f2 non si materializz\u00f2 e quindi il telaio della \"39\" venne modificato da Maurice Philippe in modo da poter utilizzare il Coventry Climax FPF da 2.495\u00a0cm\u00b3 di cilindrata e dalla potenza di circa 230 hp (172 kW). A partire dal 1966 Maurice fece correre la Lotus 39 nella \"Tasman Series\" le cui gare si svolgevano sia in Australia sia in Nuova Zelanda. Con Jim Clark alla guida la vettura conquist\u00f2 una vittoria, cinque secondi posti e un terzo posto, piazzandosi al secondo posto nel campionato alle spalle del vincitore Jackie Stewart.\nLa \"39\" venne poi acquistata da Leo Geoghegan che la utilizz\u00f2 tra il 1966 e il 1970 in gare che si tennero sempre in Australia e in Nuova Zelanda. Nel 1967 venne nuovamente modificata e il motore Climax venne sostituito con un motore V8 Repco. In questa nuova configurazione la vettura vinse il Gran Premio del Giappone del 1969.\nLa vettura fu nuovamente venduta e il nuovo proprietario, Brian Power, cambi\u00f2 il motore montando un Ford da 1,5 L. La Lotus 39 venne poi recuperata e restaurata da John Dawson-Damer che la riport\u00f2 alle condizioni originali con il motore Climax. In seguito \u00e8 stata messa in vendita insieme all'intera collezione di auto Lotus di Dawson-Damer."}
{"id": "3392724", "revid": "1543377", "url": "https://it.wikipedia.org/wiki?curid=3392724", "title": "Campionati mondiali di biathlon 2011 - 12,5 km inseguimento maschile", "text": "La 12,5\u00a0km a inseguimento maschile dei Campionati mondiali di biathlon 2011 si \u00e8 svolta il 6 marzo 2011 alle 14:00 (UTC+5). Hanno partecipato i primi 60 classificati della gara sprint."}
{"id": "3392728", "revid": "4252", "url": "https://it.wikipedia.org/wiki?curid=3392728", "title": "Martyria", "text": ""}
{"id": "3392732", "revid": "1573940", "url": "https://it.wikipedia.org/wiki?curid=3392732", "title": "T\u0117lm\u0117n nuur", "text": "T\u0117lm\u0117n nuur (in mongolo: \u0422\u044d\u043b\u043c\u044d\u043d \u043d\u0443\u0443\u0440) \u00e8 un lago salato di origine tettonica della Mongolia nord-occidentale. Si trova nella provincia del Zavhan, nei distretti di N\u00f4mr\u00f4g e T\u0117lm\u0117n, a un'altitudine di 1.790 m s.l.m.; \u00e8 lungo 28\u00a0km e largo 16\u00a0km e ha una profondit\u00e0 massima di 27\u00a0m. Nella parte sud-occidentale del lago ci sono tre piccole isole dove si raccolgono molti uccelli migratori."}
{"id": "3392735", "revid": "1543377", "url": "https://it.wikipedia.org/wiki?curid=3392735", "title": "Complesso di Vaska", "text": "Complesso di Vaska \u00e8 la denominazione comune del composto chimico con formula \"trans\"-[Ir(CO)Cl(PPh3)2]. \u00c8 un complesso organometallico planare quadrato con uno ione centrale di Ir(I) legato con due leganti trifenilfosfina, un carbonile e uno ione cloruro. La geometria \u00e8 quella rappresentata in figura, con le due fosfine \"trans\". Il complesso fu descritto per la prima volta da Lauri Vaska e John W. DiLuzio nel 1961. Il complesso di Vaska pu\u00f2 dare reazioni di addizione ossidativa, ed \u00e8 famoso per la sua capacit\u00e0 di legare reversibilmente la molecola di O2. In condizioni normali \u00e8 un solido cristallino giallo chiaro.\nSintesi.\nLa sintesi si effettua riscaldando un qualsiasi sale cloruro di iridio con trifenilfosfina e una sorgente di monossido di carbonio. La procedura pi\u00f9 comune usa dimetilformammide (DMF) come solvente, e a volte si aggiunge anilina per accelerare la reazione. Un altro solvente comune \u00e8 il 2-metossietanolo. La reazione \u00e8 in genere condotta in atmosfera inerte. La trifenilfosfina agisce sia da legante e sia da riducente; il legante CO si genera per decomposizione della DMF. La reazione \u00e8 complicata, ma la si pu\u00f2 schematizzare con la seguente equazione:\nCome composti di iridio in questa sintesi vengono in genere usati IrCl3\u2022\"x\"H2O e H2IrCl6.\nReattivit\u00e0.\nStudi sul complesso di Vaska hanno aiutato a chiarire le basi concettuali della catalisi omogenea e dei meccanismi di trasporto dell'ossigeno in biochimica. Il complesso di Vaska \u00e8 un composto a 16 elettroni ed \u00e8 considerato \"coordinativamente insaturo\"; pu\u00f2 quindi addizionare un legante che dona due elettroni o due leganti che donano un elettrone ciascuno per arrivare alla configurazione satura a 18 elettroni. L'addizione di due leganti monoelettronici \u00e8 detta addizione ossidativa; a seguito di una reazione di questo tipo lo stato di ossidazione dell'iridio passa da Ir(I) a Ir(III). Contemporaneamente, il reagente inizialmente tetracoordinato planare quadrato diventa esacoordinato, con geometria ottaedrica. Il complesso di Vaska d\u00e0 reazioni di addizione ossidativa con ossidanti classici come alogeni, acidi forti come HCl, e altre molecole che agiscano come elettrofili, come lo iodiometano (CH3I).\nIl complesso di Vaska \u00e8 stato il primo composto chimico inorganico capace di legare O2 in modo reversibile:\nIl legante diossigeno \u00e8 legato all'iridio in modo bidentato (\"side-on\" in inglese) formando un perosso complesso. Nella mioglobina e nella emoglobina O2 \u00e8 invece legato in modo monodentato (\"end-on\" in inglese) formando un superosso complesso. L'ossigenazione avviene semplicemente facendo gorgogliare ossigeno in una soluzione in toluene del complesso; visivamente si osserva una variazione di colore da giallo ad arancio. L'addotto con ossigeno pu\u00f2 essere riconvertito nel complesso iniziale per riscaldamento all'ebollizione in soluzione di benzene, o facendo gorgogliare un gas inerte nella soluzione.\nSpettroscopia.\nLa spettroscopia infrarossa \u00e8 molto utile per analizzare i prodotti di addizione ossidativa del complesso di Vaska, dato che queste reazioni provocano variazioni nella frequenza di stiramento del CO coordinato. Queste variazioni dipendono da come cambia la retrodonazione \u03c0 Ir\u2192C in seguito all'associazione dei nuovi leganti. Esiste una ampia documentazione in letteratura sui valori delle frequenze di stiramento del CO nel complesso di Vaska e nei composti ottenuti per addizione ossidativa di vari leganti. Alcuni valori sono elencati nella tabella seguente:\nL'addizione ossidativa per formare specie di Ir(III) riduce la retrodonazione \u03c0 Ir\u2192C, causando un aumento della frequenza di stiramento del CO. La frequenza osservata dipende dai leganti addizionati, ma in complessi di Ir(III) \u00e8 sempre maggiore di 2000 cm\u22121.\nSicurezza.\nIl complesso di Vaska \u00e8 considerato nocivo per inalazione, contatto con la pelle e ingestione. Non sono noti dati su eventuali propriet\u00e0 cancerogene."}
{"id": "3392738", "revid": "1318658", "url": "https://it.wikipedia.org/wiki?curid=3392738", "title": "Faccini", "text": ""}
{"id": "3392739", "revid": "4252", "url": "https://it.wikipedia.org/wiki?curid=3392739", "title": "Moschea al-Qiblatain", "text": "La moschea \"al-Qiblatain\" (), o \"moschea delle due Qibla\", \u00e8 una moschea di Medina storicamente importante per i Musulmani, in quanto \u00e8 il luogo dove secondo la tradizione il profeta Maometto ha ricevuto l'ordine da Allah di cambiare la Qibla da Gerusalemme a La Mecca.\nLa moschea conteneva due maharib. Recentemente, la moschea \u00e8 stata ristrutturata, eliminando il vecchio mi\u1e25r\u0101b rivolto a Gerusalemme e lasciando quello rivolto verso la Mecca.\nLa moschea Qiblatain \u00e8 tra le tre moschee pi\u00f9 antiche nella storia dell'Islam, insieme alla moschea Quba ed alla Masjid an-Nabawi (moschea del Profeta).\nStoria.\nIl nome della moschea risale agli inizi dell'Islam, e gli fu dato dai compagni del Profeta a seguito di un evento. Mentre il profeta stava guidando la preghiera, ha ricevuto una rivelazione da Allah di cambiare la Qibla verso la Ka\u02bfba, che troviamo nel versetto n. 144 della S\u016bra n. 2 del Corano:\n144. Ti abbiamo visto volgere il viso, al cielo. Ebbene, ti daremo un orientamento che ti piacer\u00e0. Volgiti dunque verso la Sacra Moschea. Ovunque siate, rivolgete il volto nella sua direzione. Certo, coloro a cui \u00e8 stato dato il Libro, sanno che questa \u00e8 la verit\u00e0 che viene dal loro Signore. Allah non \u00e8 incurante di quello che fate. \nSurah n. 2 Versetto n. 144\nSecondo le testimonianze, il Profeta che era rivolto verso Gerusalemme, quando ha ricevuto questo Versetto si \u00e8 voltato immediatamente verso la Ka\u02bfba e quelli che erano dietro di lui hanno fatto lo stesso. \nDopo questo fatto, la moschea in cui \u00e8 avvenuto \u00e8 stata chiamata \u201cMasjid al-Qiblatain\u201d. Molti pellegrini che si recano alla Mecca per l'Hajj visitano Medina ed alcuni di loro visitano la moschea Al-Qiblatain a causa del suo enorme significato storico.\nLeggiamo nel Sahih Bukhari.\nNarrato da \u2018Ibn Umar: Mentre alcune persone stavano pregando Salat al Fajr nella moschea di Quba, alcuni andarono da loro e gli dissero: \u00abStanotte sono scesi alcuni Versetti del Corano che hanno detto al Profeta di cambiare la Qibla verso la Ka\u02bfba, ed anche voi dovete voltarvi verso di essa\u00bb. In quel momento, le loro facce si spostarono da Gerusalemme alla Ka\u02bfba.\nLa Moschea si trova a nord ovest della citt\u00e0 di Medina, sulla strada Khalid bin Al-Whaleed. La Moschea \u00e8 stata inizialmente gestita dal Califfo \u2018Umar Ibn al Khattab. Con l'ascesa dell'Impero Ottomano la Moschea \u00e8 stata mantenuta dal Sultano Solimano il Magnifico, che l'ha rinnovata e ristrutturata.\nStruttura.\nLa sala di preghiera principale adotta una rigida geometria ortogonale e la simmetria si accentua con l'uso di cupole e minareti gemelli. Vi sono alloggi per l'imam, il muezzin, ed il custode che stanno in un blocco ad ovest della struttura principale. La differenza di livello nell'angolo sud-est \u00e8 stata sfruttata per fare un livello seminterrato per l'abluzione dei fedeli. A nord, dove il livello del suolo \u00e8 inferiore, la sala di preghiera \u00e8 rialzata. Si pu\u00f2 accedere alla sala di preghiera dal cortile a nord, che pu\u00f2 essere raggiunto tramite scale e rampe. La sala di preghiera \u00e8 composta da una serie di archi, che sostengono le volte, che sono parallele per il muro della Qibla. Queste volte sono interrotte da due cupole che stabiliscono un asse in direzione della Mecca. La cupola principale a sud \u00e8 sollevata per permettere alla luce di filtrare verso l'interno direttamente sopra il mi\u1e25r\u0101b. La seconda \u00e8 collegata alla prima da una piccola volta a crociera per simboleggiare il passaggio da una Qibla all'altra. Sotto, una replica del mi\u1e25r\u0101b trovato nella camera bassa della moschea della Roccia a Gerusalemme, che ricorda il pi\u00f9 antico mi\u1e25r\u0101b dell'islam. Esternamente, il vocabolario architettonico \u00e8 ispirato da elementi tradizionali, per offrire un'immagine autentica di un sito storico."}
{"id": "3392741", "revid": "287204", "url": "https://it.wikipedia.org/wiki?curid=3392741", "title": "Pane e rose (album)", "text": ""}
{"id": "3392743", "revid": "1605525", "url": "https://it.wikipedia.org/wiki?curid=3392743", "title": "L'elefante scomparso e altri racconti", "text": " \u00e8 una raccolta di racconti di Haruki Murakami pubblicata in inglese col titolo \"The Elephant vanishes\" nel 1993 dall'editore Knopf. Il racconto che d\u00e0 il titolo alla raccolta era stato pubblicato in originale nel 1985. \nLa raccolta \u00e8 composta da 17 racconti, scritti tra gli anni '80 e la fine degli anni '90.\nIn Italia \u00e8 uscita nel 2001 edita da Baldini e Castoldi nella traduzione dal giapponese di Antonietta Pastore, successivamente ristampata nel 2009 da Einaudi.\nRacconti.\nI racconti trattano le tematiche pi\u00f9 care all'autore."}
{"id": "3392759", "revid": "1543377", "url": "https://it.wikipedia.org/wiki?curid=3392759", "title": "Campionati mondiali di biathlon 2011 - 20 km individuale maschile", "text": "La 20\u00a0km individuale maschile dei Campionati mondiali di biathlon 2011 si \u00e8 svolta l'8 marzo 2011 alle 17:15 (UTC+5). Hanno partecipato 123 atleti."}
{"id": "3392764", "revid": "1305772", "url": "https://it.wikipedia.org/wiki?curid=3392764", "title": "Anette Norberg", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svedese, unitamente alle connazionali Elisabeth H\u00f6gstr\u00f6m, Monika Jansson, Birgitta Sewik e Marie Henriksson. In quell'edizione, in cui la nazionale canadese si classific\u00f2 al primo posto, mentre il bronzo and\u00f2 alla compagine norvegese, la competizione ebbe lo status di sport dimostrativo Vinse una medaglia d'oro ai XX Giochi olimpici invernali, disputatisi a Torino, e un'altra ai XXI Giochi olimpici invernali, tenutisi a Vancouver. Ha una sorella, Cathrine Lindahl, a sua volta giocatrice di curling ad alti livelli."}
{"id": "3392768", "revid": "292162", "url": "https://it.wikipedia.org/wiki?curid=3392768", "title": "Coppa Intercontinentale 1970 (calcio)", "text": "La Coppa Intercontinentale 1970 \u00e8 stata l'undicesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nIl Feyenoord si present\u00f2 all'incontro reduce dall'eliminazione dalla Coppa dei Campioni 1970-1971 ad opera dell'UT Arad, piccolo club rumeno. L'Estudiantes arrivava dalla terza Libertadores consecutiva: l'anno precedente aveva perso la Coppa Intercontinentale contro il Milan, e in seguito ai fatti della partita di ritorno aveva tre giocatori squalificati in rosa: il portiere Poletti e i difensori Manera e Aguirre Su\u00e1rez. Il primo incontro fu tenuto a La Bombonera, stadio di Buenos Aires, che per l'occasione fu gremito di spettatori: l'Estudiantes, approfittando dell'ambiente favorevole, and\u00f2 in vantaggio di due reti, che per\u00f2 vennero recuperate dai gol di Wery e van Hanegem. Le due formazioni si presentarono cos\u00ec a Rotterdam in situazione di parit\u00e0: la gara di ritorno vide una situazione di stallo, che si protrasse per tutti i primi 45 minuti. Il difensore Joop van Daele, entrato al 61\u00ba al posto dell'attaccante Moulijn, segn\u00f2 quattro minuti dopo la rete della vittoria della compagine olandese.\nLa squadra sudamericana fu particolarmente criticata per il proprio atteggiamento in campo durante le due partite, caratterizzato da una notevole irruenza nei contrasti. A tal proposito l'allenatore degli olandesi Ernst Happel ebbe modo di dichiarare, al termine della partita di ritorno: \"I giocatori dell'Estudiantes sono dei veri e propri gangster. Se avessimo dovuto disputare una terza partita ci saremmo ritirati, perch\u00e9 non si pu\u00f2 sacrificare una squadra a simili spaccagambe\". Sar\u00e0 anche a seguito degli episodi incorsi nelle due sfide di questa edizione che un'altra rappresentante del calcio olandese, l'Ajax, rinuncer\u00e0 a partecipare alla manifestazione l'anno successivo.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3392769", "revid": "1543377", "url": "https://it.wikipedia.org/wiki?curid=3392769", "title": "Muhammad Ma Jian", "text": "Nato nello Yunnan nel 1906, Ma Jian si \u00e8 trasferito nel 1928 a Shanghai per completare gli studi. Nel 1931 ha lasciato la Cina per andare all'Universit\u00e0 Al-Azhar al Cairo, Egitto, come membro del primo gruppo sponsorizzato dal governo di studenti cinesi. Mentre era al Cairo, ha scritto un libro in arabo sull'Islam in Cina e ha tradotto in arabo i \"Dialoghi\" di Confucio. Nel 1939 \u00e8 ritornato in Cina, dove ha scritto il dizionario arabo-cinese, tradotto il Corano ed altri classici islamici. \u00c8 diventato professore all'Universit\u00e0 di Pechino nel 1946. Nel 1981, l'accademia cinese di scienze sociali ha pubblicato la sua versione cinese del Corano; una versione bilingue arabo-cinese sarebbe stata successivamente pubblicata dal complesso Re Fahd per la stampa del Corano, un'azienda di Medina, in Arabia Saudita."}
{"id": "3392771", "revid": "767487", "url": "https://it.wikipedia.org/wiki?curid=3392771", "title": "Elisabeth H\u00f6gstr\u00f6m", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svedese con le connazionali Anette Norberg, Monika Jansson, Birgitta Sewik e Marie Henriksson.\nNell'edizione la nazionale canadese si classific\u00f2 prima , la norvegese terza. La competizione ebbe lo status di sport dimostrativo."}
{"id": "3392773", "revid": "228587", "url": "https://it.wikipedia.org/wiki?curid=3392773", "title": "Campionati mondiali di biathlon 2011 - 15 km individuale femminile", "text": "La 15\u00a0km individuale femminile dei Campionati mondiali di biathlon 2011 si \u00e8 svolta l'8 marzo 2011 alle 17:15 (UTC+5). Hanno partecipato 101 atlete."}
{"id": "3392774", "revid": "1869172", "url": "https://it.wikipedia.org/wiki?curid=3392774", "title": "Monika Jansson", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svedese con le connazionali Anette Norberg, Elisabeth H\u00f6gstr\u00f6m, Birgitta Sewik e Marie Henriksson.\nNell'edizione la nazionale canadese si classific\u00f2 prima, la norvegese terza. La competizione ebbe lo status di sport dimostrativo."}
{"id": "3392775", "revid": "46291", "url": "https://it.wikipedia.org/wiki?curid=3392775", "title": "Carlininae", "text": "Carlininae \u00e8 una sottotrib\u00f9 di piante angiosperme dicotiledoni appartenenti alla famiglia delle Asteraceae..\nEtimologia.\nIl nome di questa sottotrib\u00f9 \u00e8 stato preso da un suo genere (\"Carlina\") che \u00e8 stato proposto nel XIV secolo dal botanico aretino Andrea Cesalpino e che sembra derivare da Carlo Magno che, dice una leggenda, la us\u00f2 per curare i suoi soldati durante una pestilenza dei suoi soldati nei pressi di Roma su suggerimento di un angelo). In altri testi si fa l'ipotesi che il nome derivi dalla parola \"carduncolos\" (diminutivo di cardo = \u201ccardina\u201d o \u201cpiccolo cardo\u201d) per la somiglianza con le piante del genere \u201cCardo\u201d (\"Asteraceae\").\nIl nome scientifico della sottotrib\u00f9 \u00e8 stato definito per la prima volta dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797\u00a0\u2013 9 giugno 1878) in una pubblicazione del 1827.\nDescrizione.\nLe specie di questa sottotrib\u00f9 sono erbacee perenni o arbusti, ma anche (meno frequentemente) piante annuali.\nLe foglie sono spesso spinose e profondamente pennate, raramente sono intere.\nLe infiorescenze sono composte da capolini per lo pi\u00f9 solitari e avvolti da vistose brattee simili a foglie. I capolini, omogami o eterogami, di tipo discoide, sono formati da un involucro a forma pi\u00f9 o meno cilindrica composto da brattee (o squame) disposte su pi\u00f9 serie all'interno delle quali un ricettacolo fa da base ai fiori tutti tubulosi (in alcuni casi sono presenti anche dei fiori radiati). Le brattee interne spesso sono molto visibile, colorate e a forma radiata. Il ricettacolo \u00e8 densamente ricoperto con grandi scaglie (assenti in \"Tugarinovia\").\nI fiori sono tutti del tipo tubuloso. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi e actinomorfi. Molto raramente sono presenti dei fiori periferici radiati e sterili.\nIl frutto \u00e8 un achenio con un pappo. L'achenio \u00e8 densamente sericeo e il pericarpo \u00e8 di tipo parenchimatico. Il pappo (persistente o deciduo) \u00e8 formato da setole piumose spesso connate con robuste scaglie.\nDistribuzione e habitat.\nLa sottotrib\u00f9 \u00e8 distribuita nel Mediterraneo (o Europa del sud), Nord Africa, Caucaso, Asia centrale e orientale e Mongolia.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carlininae \u00e8 una di queste).\nIl numero cromosomico delle specie della sottotrib\u00f9 \u00e8: 2n = 18, 20, 24.\nFilogenesi.\nSu questa sottotrib\u00f9 non sono state fatte finora delle specifiche analisi filogenetiche sul DNA, ma solo ristrette ricostruzioni su alcune specie. La sottotrib\u00f9 sembra aver avuto un'origine africana in quanto Carlininae \u00e8 probabilmente il gruppo basale della trib\u00f9 Cardueae e \u201cgruppo fratello\u201d di altre due sottotrib\u00f9 (Oldenburgieae e Tarchonantheae) che in base alle ultime ricerche risultano di origine africana (altre precedenti ipotesi di origine di questo gruppo, come specie endemiche insulari di Creta e della Macaronesia, sono da eliminare).\nLa divergenza di questo gruppo \u00e8 calcolata tra i 36 e 27 milioni di anni fa ed \u00e8 la prima sottotrib\u00f9 che si \u00e8 divisa dal resto della trib\u00f9 (occupa infatti una posizione \"basale\").\nIl cladogramma a lato tratto dalla pubblicazione citata e semplificato mostra una possibile configurazione evolutiva del gruppo (non tutti i generi sono considerati).\nGeneri della sottotrib\u00f9.\nIn questo gruppo sono compresi 6 generi e 68 specie:\nChiave analitica.\nPer meglio comprendere ed individuare i vari generi l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un genere dall'altro).\nA questa lista va aggiunto il nuovo genere \"Chamaeleon\".\nGeneri della flora italiana.\nTre generi di questa sottotrib\u00f9 sono presenti nella flora spontanea italiana:"}
{"id": "3392776", "revid": "119012675", "url": "https://it.wikipedia.org/wiki?curid=3392776", "title": "Birgitta Sewik", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svedese con le connazionali Anette Norberg, Monika Jansson, Elisabeth H\u00f6gstr\u00f6m e Marie Henriksson.\nNell'edizione la nazionale canadese si classific\u00f2 prima, la norvegese terza. La competizione ebbe lo status di sport dimostrativo."}
{"id": "3392777", "revid": "125432404", "url": "https://it.wikipedia.org/wiki?curid=3392777", "title": "Beji Caid Essebsi", "text": "Consigliere del presidente Habib Bourghiba, ha ricoperto vari incarichi ministeriali tra cui quello di Ministro degli affari esteri dal 1981 al 1986 e di primo ministro nel 2011. Nel 2012 ha fondato il partito Appello della Tunisia (\"Nid\u0101\u02be T\u016bnus\").\nBiografia.\nNato nel 1926 da una famiglia di remote origini sarde (che fu rapita da corsari tunisini in Sardegna all'inizio del XIX secolo), divenne il sigaraio del Bey di Tunisi. Infatti \u00abel sebsi\u00bb, in arabo tunisino, significa \u00abil sigaraio\u00bb. Beji Caid Essebsi studi\u00f2 al Coll\u00e8ge Sadiki di Tunisi, dove all'et\u00e0 di 15 anni venne a contatto con la sezione giovanile del Neo-Dustur, il movimento indipendentista tunisino che operava in clandestinit\u00e0, e vi ader\u00ec nel 1941. \nSuccessivamente si trasfer\u00ec a Parigi, dove conobbe il leader della lotta per l'indipendenza Habib Bourguiba e complet\u00f2 gli studi di diritto nel 1950, parallelamente al suo attivismo politico. Nella sua successiva carriera di avvocato, si dedic\u00f2 alla difesa di vari attivisti del Neo-Dust\u016br (in seguito RCD).\nAttivit\u00e0 politica sotto Bourguiba.\n\u00c8 entrato in politica subito dopo l'indipendenza della Tunisia nel 1956, come consigliere di Habib Bourguiba, che nel 1957 era divenuto il primo Presidente della Repubblica tunisina. Essebsi si afferm\u00f2 come un esponente di primo piano, ottenendo vari importanti incarichi tra cui quello di direttore della Sicurezza Nazionale (la polizia tunisina), di Ministro dell'Interno, che ha detenuto dal 5 luglio 1965 all'8 settembre 1969 (data in cui venne nominato ambasciatore negli USA, senza poter prendere possesso della carica, in quanto nominato Ministro degli Esteri nel gabinetto guidato da Bahi Ladgham (al-B\u0101h\u012b al-Adgham) e di Ministro della difesa, carica che ha ricoperto tra il 7 novembre 1969 e il 12 giugno 1970.\nIl 12 giugno 1970 venne nominato ambasciatore in Francia ma si dimise l'anno successivo per un contrasto sulla riorganizzazione dello Stato insorto in seno al partito unico al potere (il Partito Socialista Desturiano) di cui anch'egli faceva parte.\nA fronte della sua emarginazione dal comitato centrale del partito e con l'accentuarsi del carattere autoritario del regime di Bourguiba, Essebsi si ritir\u00f2 dalla vita politica, dedicandosi all'esercizio della sua professione di avvocato.\nTorn\u00f2 al governo nel 1980, quando il Primo ministro Mohamed Mzali gli offr\u00ec di tornare sulla scena politica con l'incarico di Ministro della giustizia. Essebsi rifiut\u00f2, ma di fronte all'insistenza di Mzali accett\u00f2 ugualmente un incarico d'ufficio per aiutarlo a realizzare una democrazia effettiva in Tunisia alternativa al sistema a partito unico, definito non pi\u00f9 credibile, e per porre un freno allo strapotere del Presidente a vita Bourguiba. &lt;br&gt;\nIl 15 aprile 1981 venne nominato Ministro degli affari esteri in sostituzione di Hassan Belkhodja e in tale veste dovette affrontare i riflessi della guerra civile libanese, la criminalizzazione dell'operazione Gamba di Legno e i rapporti burrascosi con la Libia.\nAttivit\u00e0 politica dopo Bourguiba.\nEssebsi abbandon\u00f2 la poltrona ministeriale il 15 novembre 1986. Il 7 novembre 1987, l'ormai senescente Bourguiba venne destituito con un colpo di stato \"medico\" e sostituito dal generale Zine El-Abidine Ben Ali, che si era fatto nominare Primo Ministro.\nIn quello stesso anno, Essebsi venne nominato Ambasciatore nella Germania occidentale.&lt;br&gt;\nDal 1990 al 1991 ha assunto la carica di Presidente del Parlamento, e nel 1994, alla scadenza del suo ultimo mandato parlamentare, si \u00e8 ritirato di nuovo dalla vita politica per dedicarsi unicamente alla propria attivit\u00e0 di avvocato.\nEssebsi \u00e8 ricomparso sulla scena politica il 27 febbraio 2011, con la sua nomina a Primo ministro della Tunisia al posto di Mu\u1e25ammad Ghann\u016bsh\u012b, dopo la Rivoluzione dei Gelsomini che in gennaio aveva portato alla caduta di Ben Ali. Il suo scarso coinvolgimento nella politica del Paese all'epoca di Ben Ali ha fatto di lui un buon successore di Ghann\u016bsh\u012b, dimessosi a seguito di violenti scontri tra studenti e polizia e impopolare proprio per i suoi forti legami col passato regime. Dopo le elezioni di ottobre e la vittoria di Hamadi Jebali, Essebsi ha lasciato l'incarico il 24 dicembre 2011.\nIl 16 giugno 2012 ha fondato Appello della Tunisia (\"Nid\u0101\u02be T\u016bnus\"), partito politico di orientamento laico e progressista, che alle elezioni legislative del 27 ottobre 2014 ha registrato un'affermazione sostanzialmente inattesa, sopravanzando il partito islamico al potere di Ennahda, che ha ottenuto solo il secondo posto nei risultati provvisori.\nPresidente della Tunisia.\nIl 21 dicembre 2014 \u00e8 stato eletto a 88 anni Presidente della Repubblica di Tunisia, il primo scelto con libere elezioni nella storia del Paese, sconfiggendo al ballottaggio (55,68% dei voti) il presidente \"provvisorio\" uscente Moncef Marzouki.\nNell'esercizio della carica presidenziale, Essebsi si \u00e8 trovato ad affrontare le tensioni sociali dovute in buona parte all'acutizzarsi della crisi economica e al crollo del turismo, a causa dei gravi attentati terroristici di matrice islamica verificatisi nel paese nel corso del 2015 quali l'attentato al museo nazionale del Bardo e l'attentato di Susa.\nDurante la sua presidenza ha sostentuo il disegno di legge che ha abrogato l'art. 227 bis del codice penale tunisino, che permetteva ai maschi tunisini di evitare la condanna per stupro sulla donna minore di 15 anni nel caso l'avessero sposata, nonch\u00e9 la legge che impediva alle donne tunisine di sposare uomini non musulmani, a meno che non si convertissero all\u2019Islam e lo dimostrassero con un certificato.\nNella mattina del 27 giugno 2019 Essebsi viene colpito da un grave malore e viene trasportato in ospedale.\n Muore il 25 luglio, anniversario dell'indipendenza tunisina, all'et\u00e0 di 92 anni.\nNel dicembre 2021 la Corte d'appello tunisina ha aperto formalmente un'indagine sulla sua morte, avanzando l'ipotesi di avvelenamento. \nVita privata.\nSposato nel febbraio 1958 con Saida Farhat (Sa\u02bf\u012bda Far\u1e25at), ha avuto due figli (Mu\u1e25ammad \u1e24\u0101fi\u1e93, anch'egli politico, e Khal\u012bl) e due figlie (\u0100m\u0101l e Salw\u0101)."}
{"id": "3392778", "revid": "119012705", "url": "https://it.wikipedia.org/wiki?curid=3392778", "title": "Marie Henriksson", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la seconda posizione nella squadra svedese con le connazionali Anette Norberg, Monika Jansson, Birgitta Sewik e Elisabeth H\u00f6gstr\u00f6m.\nNell'edizione la nazionale canadese si classific\u00f2 prima , la norvegese terza. La competizione ebbe lo status di sport dimostrativo."}
{"id": "3392782", "revid": "1305772", "url": "https://it.wikipedia.org/wiki?curid=3392782", "title": "Marianne Aspelin", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra norvegese con le connazionali Trine Trulsen, Dordi Nordby, Hanne Pettersen e Mette Halvorsen.\nNell'edizione la nazionale canadese si classific\u00f2 prima , la svedese seconda. La competizione ebbe lo status di sport dimostrativo. Vinse una medaglia d'argento alle successive olimpiadi."}
{"id": "3392786", "revid": "1305772", "url": "https://it.wikipedia.org/wiki?curid=3392786", "title": "Trine Trulsen", "text": "Biografia.\nPartecip\u00f2 ai XV Giochi olimpici invernali, edizione disputata a Calgary (Canada) nel 1988, riuscendo ad ottenere la terza posizione nella squadra norvegese (con le connazionali Marianne Aspelin, Dordi Nordby, Hanne Pettersen e Mette Halvorsen). In tale edizione, la nazionale canadese si classific\u00f2 prima, la svedese seconda. La competizione ebbe lo status di sport dimostrativo."}
{"id": "3392789", "revid": "39884", "url": "https://it.wikipedia.org/wiki?curid=3392789", "title": "Dordi Nordby", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra norvegese con le connazionali Trine Trulsen, Marianne Aspelin, Hanne Pettersen e Mette Halvorsen. \nNell'edizione la nazionale canadese si classific\u00f2 prima, la svedese seconda. La competizione ebbe lo status di sport dimostrativo. Vinse una medaglia d'argento alle successive olimpiadi invernali."}
{"id": "3392793", "revid": "1305772", "url": "https://it.wikipedia.org/wiki?curid=3392793", "title": "Hanne Pettersen", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra norvegese con le connazionali Trine Trulsen, Dordi Nordby, Marianne Aspelin e Mette Halvorsen. \nNell'edizione la nazionale canadese si classific\u00f2 prima , la svedese seconda. La competizione ebbe lo status di sport dimostrativo. Nell'edizione successiva delle olim\u00f2piadi invernali vinse una medaglia d'argento"}
{"id": "3392795", "revid": "1305772", "url": "https://it.wikipedia.org/wiki?curid=3392795", "title": "Mette Halvorsen", "text": "Biografia.\nPartecip\u00f2 ai XV Giochi olimpici invernali edizione disputata a Calgary (Canada) nel 1988, riuscendo ad ottenere la terza posizione nella squadra norvegese con le connazionali Trine Trulsen, Dordi Nordby, Hanne Pettersen e Marianne Aspelin.\nNell'edizione la nazionale canadese si classific\u00f2 prima, la svedese seconda. La competizione ebbe lo status di sport dimostrativo. Vinse una medaglia d'argento nelle successive olimpiadi invernali."}
{"id": "3392799", "revid": "1543377", "url": "https://it.wikipedia.org/wiki?curid=3392799", "title": "Fratelli Torri-Tarelli", "text": "I fratelli Torri-Tarelli erano cinque fratelli che nacquero da una famiglia originaria di Valmadrera formata da Carlo Torri-Tarelli e Giuseppina Dell'Oro.\nLe origini.\nI fratelli erano:\nUna famiglia di patrioti.\nIl primogenito dei Torri-Tarelli, Giovanni, mor\u00ec durante una burrasca nelle acque del lago di Lecco mentre trasportava delle armi dalle sponde di Malgrate a Lecco, armi destinate alla resistenza contro gli austriaci. A quel tempo gli altri quattro successivi fratelli, ovvero: Carlo, Battista, Tommaso e Giuseppe erano tutti giovanissimi, ma la morte del fratello maggiore fu la spinta per far crescere l'amor di patria e lo spirito patriottico.\nCarlo dalle guerre del '48 in avanti parteciper\u00e0 a tutte le imprese di Giuseppe Garibaldi, fu ferito nella vittoriosa campagna del '59, seconda guerra d'indipendenza, fu poi in Sicilia coi Mille e incarcerato e poi rilasciato alla Battaglia di Mentana.\nGiuseppe fu nel '59 a Varese e San Fermo e fu poi in Sicilia coi Mille dopo aver abbandonato gli studi di matematica presso l'Universit\u00e0 di Pavia.\nBattista era studente in legge all'universit\u00e0 di Pavia quando scoppi\u00f2 la seconda guerra d'Indipendenza. Volontario nel 1\u00ba reggimento Granatieri di Sardegna, combatt\u00e9 a san Martino, Varese e San Fermo. Nel 1860 per un inconveniente di viaggio non riusc\u00ec per tempo a raggiungere Quarto, ma si unir\u00e0 alla successiva spedizione del generale Luigi Medici, combattendo a Milazzo e risalendo l'Italia con i volontari di Garibaldi. Nel 1866 sar\u00e0 in Trentino, nel 1867 nell'Agro Romano, dove venne catturato dalle truppe francesi schierate a difesa del Papa. Fu imprigionato a Castel Sant'Angelo, assieme ai Maggiori: Antonio Burlando, Vecchi, Andrea Sgarallino, Carlo Torre-Torelli e il dottor Agostino Bertani e in seguito tradotto nel carcere di Civitavecchia. Scarcerato, nel 1870 torn\u00f2 a Lecco e scomparve nell'ottobre 1901.\nDi Tommaso Torri-Tarelli, il figlio minore, si sa solo che dopo essere diventato ingegnere, partecip\u00f2 solo alla campagna del 1859 come volontario in cavalleria.\nAlla spedizione dei Mille.\nCarlo e Giuseppe Torri-Tarelli, partirono per Quarto insieme ad altri lecchesi: Ernesto Berth\u00e9, Luigi Rota e Tranquillo Baruffaldi. Il 5 maggio 1860 si imbarcarono con la spedizione dei Mille. Animati da uno spiccato fervore combattivo, a Calatafimi prendono attivamente parte al primo scontro con i borbonici. A Palermo i due Torri-Tarelli vengono entrambi feriti, Carlo al ginocchio sinistro e Giuseppe al braccio destro. In quel giorno Carlo conquista la medaglia d'argento al valore militare.\nFrattanto il fratello Battista giungeva in Sicilia il 24 giugno 1860 e venne inquadrato nella compagnia di Nino Bixio, dove militava anche il fratello Giuseppe. Carlo, in qualit\u00e0 di capitano addetto allo Stato Maggiore, rimase a Palermo.\nGiuseppe e Battista combattono a Milazzo, attraversano lo stretto, mentre ormai tutta l'isola \u00e8 in mano italiana, ma sulle rive del fiume Volturno, dove nella battaglia decisiva i due fratelli garibaldini non combattono assieme, Giuseppe Torri-Tarelli, nella battaglia di Palermo venne colpito da un proiettile a un braccio; trascurata la ferita, venne colpito da infezione tetanica e mor\u00ec a Catanzaro il 28 settembre 1860 a ventun anni di et\u00e0. La citt\u00e0 di Palermo, che l'aveva visto tra i suoi conquistatori, decretava alla sua memoria una medaglia d'argento al valor militare, con la seguente motivazione: \"A voi Torri-Tarelli Giuseppe uno dei mille prodi sbarcati con Garibaldi a Marsala il d\u00ec II maggio 1860, il Senato di Palermo questo attestato rilascia, accompagnato alla medaglia che decreta la nostra cittadina rappresentanza e che oggi il Municipio vi conferisce.\"\nCarlo Torri-Tarelli, nell'elenco ufficiale dei partecipanti all'impresa pubblicato sulla Gazzetta Ufficiale del Regno d'Italia del 12 novembre 1878, lo si trova al numero 1012.\nGiuseppe Torri-Tarelli, nell'elenco ufficiale dei partecipanti all'impresa pubblicato sulla Gazzetta Ufficiale del Regno d'Italia del 12 novembre 1878, lo si trova al numero 1013.\nNella via loro dedicata \u00e8 posto un altorilievo in marmo e bronzo con un'epigrafe di Giovanni Bertacchi recante la seguente ode: \"Sul folto dei Garibaldini Lecchesi evocati dal cuore del popolo balzino in faccia al futuro i cinque fratelli magnanimi Torri-Tarelli: Carlo dal '48 Mentana presente ad ogni gesta del duce, Battista che lo segu\u00ec dai colli di Varese e San Fermo, Tomaso cavalcante a vittoria sui campi del '59, Giovanni perito in questa acque recando armi all'insorta Milano, Giuseppe colpito a Palermo di micidiale ferita onde il fraterno manipolo aggiunto ai Bronzetti e ai Cairoli bello di gloria e di morte passa per la storia d'Italia.\""}
{"id": "3392800", "revid": "125752486", "url": "https://it.wikipedia.org/wiki?curid=3392800", "title": "Dave Franco", "text": "Biografia.\nNasce a Palo Alto, in California, figlio di Betsy, una poetessa, autrice ed editrice, e di Doug Franco. Il padre \u00e8 di origini portoghesi e svedesi, mentre la madre \u00e8 ebrea e discende da immigrati russi. Il nonno paterno \u00e8 di origini italiane e portoghesi. Cresciuto in California con i due fratelli maggiori, Tom e James, anch'essi attori, Franco frequenta la University of Southern California, ma presto abbandona gli studi per dedicarsi alla recitazione. Oltre a recitare in numerosi video pubblicati sul web, \u00e8 conosciuto per aver interpretato il personaggio di Cole Aaronson nella nona stagione della serie televisiva \"Scrubs - Medici ai primi ferri\", Jack Wilder in \"Now You See Me - I maghi del crimine\" e Ian/Sam in \"Nerve\".\nVita privata.\nIl 13 marzo 2017 ha sposato l'attrice Alison Brie.\nDoppiatori italiani.\nNelle versioni in italiano dei suoi film, Dave Franco \u00e8 stato doppiato da:"}
{"id": "3392801", "revid": "402160", "url": "https://it.wikipedia.org/wiki?curid=3392801", "title": "Carlo Torri-Tarelli (fu Carlo)", "text": ""}
{"id": "3392802", "revid": "402160", "url": "https://it.wikipedia.org/wiki?curid=3392802", "title": "Giuseppe Torri-Tarelli (fu Carlo)", "text": ""}
{"id": "3392804", "revid": "486946", "url": "https://it.wikipedia.org/wiki?curid=3392804", "title": "Red Jackets Luni", "text": ""}
{"id": "3392810", "revid": "767487", "url": "https://it.wikipedia.org/wiki?curid=3392810", "title": "Urs Dick", "text": "Biografia.\nPartecip\u00f2 ai XVI Giochi olimpici invernali, edizione disputata a Albertville (Francia) nel 1992, riuscendo ad ottenere la prima posizione per la squadra svizzera con i connazionali J\u00fcrg Dick, Robert Hurliman, Thomas Klay e Peter Dappen.\nIn quell'edizione la nazionale norvegese si classific\u00f2 seconda e la statunitense terza. La competizione ebbe lo status di sport dimostrativo."}
{"id": "3392814", "revid": "767487", "url": "https://it.wikipedia.org/wiki?curid=3392814", "title": "J\u00fcrg Dick", "text": "Biografia.\nPartecip\u00f2 ai XVI Giochi olimpici invernali, edizione disputata a Albertville (Francia) nel 1992, riuscendo ad ottenere la prima posizione per la squadra svizzera con i connazionali Urs Dick, Robert Hurliman, Thomas Klay e Peter Dappen.\nIn quell'edizione la nazionale norvegese si classific\u00f2 seconda e la statunitense terza. La competizione ebbe lo status di sport dimostrativo."}
{"id": "3392815", "revid": "599013", "url": "https://it.wikipedia.org/wiki?curid=3392815", "title": "Robert Hurliman", "text": "Biografia.\nPartecip\u00f2 ai XVI Giochi olimpici invernali, edizione disputata a Albertville (Francia) nel 1992, riuscendo ad ottenere la prima posizione per la squadra svizzera con i connazionali J\u00fcrg Dick, Urs Dick, Thomas Klay e Peter Dappen. \nIn quell'edizione la nazionale norvegese si classific\u00f2 seconda e la statunitense terza. La competizione ebbe lo status di sport dimostrativo."}
{"id": "3392816", "revid": "228587", "url": "https://it.wikipedia.org/wiki?curid=3392816", "title": "Gian Francesco d'Agrate", "text": "Biografia.\nAttivo principalmente a Parma, lavor\u00f2 in quella citt\u00e0 alla costruzione e alla decorazione della Basilica di Santa Maria della Steccata sotto la guida di Bernardino Zaccagni. Sempre nella stessa basilica collabor\u00f2 col fratello Marco ad un monumento funerario per Sforzino Sforza.\nNella Cattedrale di Parma lavor\u00f2 invece, attorno al 1505, al monumento funebre di Bartolomeo Montini, che venne posto sotto all'omonima Pala Montini eseguita da Cima da Conegliano negli stessi anni."}
{"id": "3392827", "revid": "1543377", "url": "https://it.wikipedia.org/wiki?curid=3392827", "title": "Nieuw-Vennep", "text": "Nieuw-Vennep \u00e8 un centro della municipalit\u00e0 di Haarlemmermeer, nella provincia dell'Olanda settentrionale, nei Paesi Bassi. Si trova a circa 10\u00a0km a sud-ovest rispetto a Schiphol.\nNel 2001, il centro contava 17.886 abitanti, quasi raddoppiati nel 2006 raggiungendo quota 30.000. L'area edificata di Nieuw-Vennep \u00e8 di 3,71\u00a0km\u00b2, con 7.513 abitazioni."}
{"id": "3392828", "revid": "72811", "url": "https://it.wikipedia.org/wiki?curid=3392828", "title": "Rayearth", "text": ""}
{"id": "3392837", "revid": "599013", "url": "https://it.wikipedia.org/wiki?curid=3392837", "title": "Juan Carlos Garrido", "text": "Carriera.\nAllenatore.\nInizia ad allenare a soli 23 anni nei dilettanti del El Puig, dove rimane per ben sei stagioni.\nNel 1998 passa nei professionisti guidando l'Onda per una stagione.\nDal 2001 allena la formazione B del Villarreal restando in carica fino ad inizio 2010 ben figurando e portando la seconda squadra del Villareal in Segunda Division, la seconda serie del calcio spagnolo e rivelandosi la squadra rivelazione del torneo. Per via del suo buon lavoro viene quindi chiamato a guidare la prima squadra del \"sottomarino giallo\" dopo l'esonero di Ernesto Valderde e inizia l'avventura da allenatore della prima squadra perdendo per 1-0 il primo match contro il Maiorca. La sua prima vittoria arriva 7 giorni pi\u00f9 tardi contro l'. A fine stagione ottiene la qualificazione in Europa League con un settimo posto e di conseguenza gli viene prolungato il contratto fino al 2014. In Europa League riesce a passare il turno, ma verr\u00e0 eliminato in seguito in semifinale dal Porto, poi vincitore del torneo. A fine stagione ottiene la qualificazione in Champions League, dopo un brillante quarto posto ottenuto in campionato. Nel Dicembre 2011 per\u00f2 il consiglio di amministrazione per via dei cattivi risultati della nuova stagione dopo soltanto 3 vittorie in 16 giornate e in piena zona retrocessione, l'eliminazione in Copa del Rey e il pessimo girone di Champions League dove non riuscir\u00e0 a raccogliere nemmeno un punto nel gruppo A (Bayern Monaco, Manchester City, Napoli).. decide di esonerarlo a seguito della sconfitta contro il Mirand\u00e9s in Copa del Rey per 0-2.\nQuasi un anno dopo Garrido torna in panchina, pi\u00f9 precisamente dal 15 novembre 2012 quando viene nominato allenatore del Club Brugge K.V., con un contratto sino a fine stagione ed opzione per un altro anno che verr\u00e0 esercitata subito dopo qualche mese..\nIl 19 ottobre 2013 il club comunica la fine della collaborazione con l'allenatore spagnolo, che verr\u00e0 sostituito da Michel Preud'homme.\nNel 2014 - 2015 ha allenato l'Al Ahly."}
{"id": "3392856", "revid": "380654", "url": "https://it.wikipedia.org/wiki?curid=3392856", "title": "Royal Rumble 1993", "text": "Royal Rumble 1993 \u00e8 stata la sesta edizione dell'annuale pay-per-view omonimo prodotto dalla World Wrestling Federation.\nL'evento ebbe luogo il 24 gennaio 1993 all'ARCO Arena di Sacramento, California. Il main event fu un Royal Rumble match, una sorta di Battle royal match con la differenza che gli atleti non entrano tutti contemporaneamente sul ring, ma uno alla volta ogni novanta secondi. Gli ingressi sono in tutto trenta: i primi due contendenti entrano sul ring, poi entra un nuovo wrestler ogni novanta secondi. Per eliminare un avversario bisogna gettarlo fuori dal ring oltre la terza corda. Vince colui che resta per ultimo sul ring, dopo che tutti i partecipanti hanno preso parte al match. Yokozuna vinse la contesa e gli fu quindi data l'opportunit\u00e0 di lottare per il WWF World Heavyweight Championship a WrestleMania IX. Bret Hart mantenne il WWF Championship contro Razor Ramon e Shawn Michaels difese con successo il WWF Intercontinental Championship contro Marty Jannetty.\nStoryline.\nLa Royal Rumble 1993 fu costituita da sei match: quattro single match, un tag team match, e il Royal Rumble match. Il pay-per-view fu costruito con l'accumulo di faide scritte dal team creativo della WWF. Alcune delle rivalit\u00e0 risalirono a diversi anni prima, mentre altri furono creati appositamente per creare hype per la Royal Rumble.\nLa faida principale che caratterizz\u00f2 Royal Rumble 1993 fu quella tra il WWF Champion Bret Hart e lo sfidante Razor Ramon (in sostituzione di The Ultimate Warrior, che aveva lasciato la federazione nel novembre precedente). Ramon si alle\u00f2 alla fine del 1992 con Ric Flair, che Hart sconfisse vincendo il titolo. Durante un'intervista dove Hart stava parlando del prossimo match, Ramon e Flair andarono sul ring e attaccarono Hart. Ramon intensific\u00f2 la faida quando attacc\u00f2 Owen Hart, il fratello di Bret.\nUn'altra faida che caratterizz\u00f2 l'evento fu quella tra Shawn Michaels e Marty Jannetty, che aveva collaborato per diversi anni in un tag team con il nome di The Rockers. La coppia si divise nel dicembre 1991, tuttavia, quando Michaels attacc\u00f2 Jannetty durante un episodio dell'intervista di Brutus Beefcake, \"The Barber Shop\". Michaels cominci\u00f2 a lottare in competizione singola e vinse il WWF Intercontinental Championship il 27 ottobre 1992 contro Davey Boy Smith. Il 31 ottobre 1992 nella puntata di \"Superstars of Wrestling\", Jannetty fece il suo ritorno in WWF dopo una lunga assenza ed ebbe un confronto con Michaels. Tent\u00f2 di colpire Michaels con uno specchio, ma Michaels tir\u00f2 la sua valletta, Sensational Sherri, davanti a lui, usandola come scudo umano. Sherri fu colpita con lo specchio, il che caus\u00f2 i primi screzi tra la relazione di Michaels e Sherri. Michaels e Jannetty decisero di affrontarsi per l'Intercontinental Championship alla Royal Rumble. In vista del match, Sherri annunci\u00f2 che sarebbe stata all'angolo di uno dei due uomini, senza specificare quale.\nIn un match situato nell'undercard, gli Steiner Brothers (Rick e Scott), che fecero il loro debutto in WWF verso la fine del 1992, furono scelti come avversari dei Beverly Brothers (Beau e Blake). Non ci fu una grande storyline dietro questo match, ma gli Steiner e i Beverly ebbero una disputa piuttosto accesa su chi fosse il miglior tag team formato da due fratelli in WWF (anche se i Beverly Brothers nella realt\u00e0 non erano fratelli).\nPer il Royal Rumble match furono scritte diverse faide. Virgil fu il servo e la guardia del corpo di Ted DiBiase per diversi anni. DiBiase tratt\u00f2 sempre male Virgil, il che port\u00f2 quest'ultimo a ribellarsi e a licenziarsi dal suo lavoro. Alla Royal Rumble 1991, attacc\u00f2 DiBiase dopo il match colpendolo con la Million Dollar Championship, un titolo che DiBiase aveva assegnato a se stesso. Virgil sconfisse DiBiase per la cintura a SummerSlam 1991, anche se DiBiase dopo riconquist\u00f2 il titolo. The Undertaker ebbe una faida con il manager Harvey Wippleman. Ebbe una serie di match contro Kamala nel 1992, incluso un attacco a SummerSlam. La rivalit\u00e0 culmin\u00f2 in Coffin match alle Survivor Series 1992. The Undertaker vinse il match, ma Wippleman giur\u00f2 vendetta. Tito Santana e Rick Martel formarono un tag team nel 1987 conosciuto come Strike Force, e vinsero il World Tag Team Championship, che difesero per cinque mesi. Martel si allontan\u00f2 durante un match contro i Brian Busters a WrestleMania V, lasciando Santana solo contro i due avversari. Il team a quel punto si sciolse e gli ex partner cominciarono una lunga faida.\nMr. Perfect fu come un \"consulente esecutivo\" per Ric Flair nel 1992, ma il rapporto si ruppe verso la fine dell'anno. Perfect viene messo in coppia con Randy Savage, per affrontare Flair e Razor Ramon a Survivor Series 1992. Flair chiese di poter abbandonare la WWF al fine di tornare alla World Championship Wrestling (WCW). La sua richiesta fu accetta dal proprietario WWF Vince McMahon, a condizione che egli aiutasse a costruire Perfect come un face credibile. Molti lottatori furono scelti per lottare nel Royal Rumble in questo omonimo pay-per-view, ma furono sostituiti o lasciarono la federazione prima dell'evento. Coloro che furono programmati per competere furono Doink the Clown, Crush, Hacksaw Jim Duggan, The Mountie, e Kamala.\nL'evento vide anche il debutto ufficiale in WWF di Lex Luger da parte di Bobby Heenan, che introdusse cos\u00ec il suo nuovo cliente. Luger veniva dalla WCW, dove era stato WCW World Heavyweight Championship, e aveva lasciato il wrestling poco tempo prima per entrare nella World Bodybuilding Federation (WBF) di Vince McMahon. Quando la WBF fall\u00ec, Luger firm\u00f2 per la WWF.\nEvento.\nCinque match con risultati predeterminati caratterizzarono la trasmissione televisiva in pay-per-view. Inoltre, Doink the Clown sconfisse Jim Powers in un dark match, ovvero un match non trasmesso in televisione. Nel primo match ad essere mostrato in TV, gli Steiner Brothers (Rick e Scott) affrontarono i Beverly Brothers (Beau e Blake). Scott guadagn\u00f2 il vantaggio iniziale su Beau, e i due uomini diedero subito il tag ai loro rispettivi compagni di coppia. Rick esegu\u00ec un body slam su Blake e poi diede il cambio a Scott, che attacc\u00f2 Blake con un belly to belly suplex. I Beverly riguadagnarono il vantaggio e si alternarono l'attacco alla schiena di Scott. Blake esegu\u00ec un Boston crab per attaccare ancora pi\u00f9 pesantemente la schiena di Scott, tentando di costringerlo a cedere. Scott si liber\u00f2 e gett\u00f2 Blake al tappeto eseguendo un Tiger driver. I Steiner capitalizzarono il loro vantaggio, isolando Blake e dandosi dei cambi veloci. Scott vinse il match (e di conseguenza anche suo fratello Ric) schienando Blake dopo l'esecuzione di un Frankensteiner.\nCon la presentazione di Howard Finkel, entr\u00f2 nell'arena Sensational Sherri, seguita da Marty Jannetty e infine da Shawn Michaels. Nei primi minuti Sherri non sembra schierarsi con nessuno dei due uomini. Inizia il match, Michaels comincia a insultare l'avversario e a schiaffeggiarlo, ma Jannetty reagisce con un pugno, e Michaels esce velocemente fuori dal ring. Jannetty comincia l'inseguimento fuori dal ring, Michaels ritorna nel quadrato seguito dall'avversario, che ricomincia a dargli dei pugni in pieno volto. Marty lanci\u00f2 con una tale forza Shawn all'angolo che egli fece una capriola, rischiando di cadere fuori dal ring. Marty lancia Michaels fuori dal ring, poi lo riporta agilmente nel ring, prima di eseguire una Clothesline che fa volare Michaels nuovamente fuori dal quadrato. Ed ecco che Jannetty, dopo che Michaels si alz\u00f2 in piedi, esegu\u00ec una Suicide dive. Jannetty colpisce con dei pugni l'avversario, poi ritorna sul ring, sale sulla terza corda, e quando l'avversario fu in piedi lo attacc\u00f2 con una Clothesline. Poi risal\u00ec sulla terza corda, riprov\u00f2 la Clothesline, ma stavolta fu colpito da un calcio alla pancia da Michaels, che ha quindi qualche secondo per riprendersi dai numerosi attacchi subiti. Michaels va a prendere Marty e lo schianta di schiena contro il palo di sostegno del ring, poi lo rilancia contro il paletto, stavolta di faccia. Poi Shawn porta il nemico sul ring, e lo attacca con una shoulder breaker. Dopo averlo portato all'angolo, lo colpisce con dei pugni molto violenti, Jannetty esce dal ring per riprendersi, seguito da Michaels che lo colpisce con un Body slam. Poi i due ritornano sul ring, Shawn comincia a colpirlo sulla spalla, poi parte con i calci, lo lancia all'angolo, poi Heartbreak Kid sale sulla terza corda e colpisce nuovamente l'ormai spalla ferita dell'avversario. Poi ricomincia l'attacco sulla spalla con un'Armbar. Poi Michaels esegu\u00ec un superkick su Jannetty, schienandolo e portando a casa la vittoria.\nIl primo ad entrare per il match successivo fu Bam Bam Bigelow, seguito da Big Boss Man. Mentre Big Boss stava riponendo il suo manganello, Bigelow lo attacc\u00f2 alle spalle con dei pugni, poi lo lanci\u00f2 all'angolo opposto di quello dove erano prima, e Bam Bam si lanci\u00f2 di pancia sull'avversario riposto all'angolo. Allora ricominci\u00f2 con i pugni, lo rilanci\u00f2 all'angolo, seguiti da una serie di pugni alla schiena, lo rilanci\u00f2 per l'ennesima volta all'angolo, stavolta di pancia, Bigelow aveva la partita nelle sue mani. Quest'ultimo con un pugno fece volare Boss Man fuori dal quadrato (non dalla terza corda), Bigelow usc\u00ec dal ring e lo attacc\u00f2 sbattendogli la testa contro il bordo ring, e ritorn\u00f2 velocemente sul quadrato. Ma ecco che finalmente Boss Man riesce a contrastare la forza del nemico: dopo essere rientrato sul ring, attacco con due Clothesline l'avversario, facendolo cadere a terra. Poi lo colp\u00ec con dieci pugni urlati anche dal pubblico. Altra serie da 10 pugni stavolta all'angolo, ma Bigelow rispose all'attacco con un belly to back suplex. Poi Bigelow sbagli\u00f2 una Facelock. Boss man lanci\u00f2 l'avversario in un angolo e lo colp\u00ec con Bulldog. Poco dopo Bigelow riusc\u00ec a mettere al tappeto l'avversario con una Clothesline e ad attaccarlo con una diving headbutt. A quel punto lo schien\u00f2 vincendo il match.\nIl primo wrestler ad entrare sul ring nel match successivo con in palio il WWF Championship fu Razor Ramon, seguito da Bret \"The Hitman\" Hart. I due uomini cominciarono la contesa dandosi diversi pugni a vicenda, Razor lanci\u00f2 Bret violentemente contro l'angolo; l\u00ec cominci\u00f2 a colpirlo con calci e pugni, poi lo lanci\u00f2 all'angolo opposto. Hart si riprese facendo una serie di sgambetti all'avversario, per poi mettere un piede di Ramon sulla prima corda e saltarci sopra, per poi intrappolarlo nella figure-four leglock. Razor riesce a liberarsi dalla presa afferrando le corde, infatti, durante una mossa di sottomissione, se colui che la subisce riesce ad afferrare le corde, il lottatore che la sta eseguendo deve lasciare immediatamente la presa. Se ci\u00f2 non accade, l'arbitro esegue un conteggio fino a cinque, entro il quale il lottatore deve lasciare libero l'avversario; se ci\u00f2 non dovesse verificarsi, l'arbitro \u00e8 tenuto a squalificare il wrestler. Hart ricomincia allora ad attaccare le gambe dell'avversario. Hart governa quindi i primi minuti del match, fino a quando Ramon riesce a lanciare Bret contro il palo di sostegno del ring (facendolo scivolare sotto la prima corda, in modo da farli sbattere i fianchi contro il paletto). Lo scontro si sposta quindi fuori dal ring dove Razor colpisce Hart con due shoulder breaker, prima di sbatterlo nuovamente contro il paletto di sostegno del ring, stavolta di schiena. Poi lo riport\u00f2 sul quadrato, e l\u00ec comincia a colpirlo con delle gomitate alla schiena e con dei calci, seguiti da una fallaway slam. In seguito lo lanci\u00f2 di faccia all'angolo, seguito dallo schienamento, che si ferma a due. Ramon si libera facilmente, butta l'avversario al tappeto, prova a colpirlo con una gomitata ma non ci riesce, ma poi riesce a schienarlo dopo averlo colpito con una spallata. Il conto non va oltre il due, e Hart riesce a colpire l'avversario con un crossbody, e dopo l'esecuzione finisce fuori dal ring. Ramon prova a riportare Bret sul ring, ma lui non ci sta e lo colpisce, torna sul ring e si susseguirono un paio di schienamenti. Ramon esegue poi una bear hug, ma Hart dopo qualche minuto riesce a liberarsi. Razor corse contro le corde per darsi lo slancio per colpire Hart, ma egli lo sollev\u00f2 e lo butt\u00f2 fuori dal quadrato. Bret si lancia contro le corde per prendere la rincorsa ed eseguire la Suicide Dive. Dopo essere tornati sul ring, Hart rinchiuse Ramon nella Sharpshooter, costringendolo alla resa. Bret mantenne quindi il titolo.\nPrima del main event, Bobby Heenan, un manager e commentatore, present\u00f2 il suo nuovo lottatore, \"The Narcissist\" Lex Luger. Heenan sottoline\u00f2 i muscoli di Luger e annunci\u00f2 che avrebbe portato avanti la sua rivalit\u00e0 con Mr. Perfect.\nIn seguito ci fu il main event dello show, il Royal Rumble match. Per la prima volta, fu aggiunta una clausola nuova: il premio che viene dato al vincitore \u00e8 la possibilit\u00e0 di affrontare il detentore del WWF Championship in quel di WrestleMania, regola tradizionale per i Royal Rumble match che ci furono in seguito. I primi due partecipanti furono due former WWF Champion, ovvero Ric Flair e Bob Backlund. Backlund chiese di stringere la mano a Flair per sportivit\u00e0. Flair, per\u00f2, mentre gliela stava stringendo si mise la mano tra i capelli, facendo la sua solita camminata e il suo solito \"Wuuuuuu\", per beffeggiare l'avversario. Allora i due iniziarono il match con dei clinch, poi Flair lanci\u00f2 l'avversario alle corde, che per\u00f2 lo colp\u00ec con una spallata, il che successe due volte di fila. Serie di sgambetti da parte di Bob, poi Flair port\u00f2 l'avversario all'angolo e lo colp\u00ec con una serie di chop e pugni. Backlund si riprese e lanci\u00f2 Flair all'angolo opposto. Mentre Bob stava per eliminare Flair, entr\u00f2 con il numero tre Papa Shango, che attacc\u00f2 Backlund. Shango lanci\u00f2 Backlund all'angolo di pancia e gli diede diverse testate. Poi, mentre Papa cercava di eliminare Bob, Ric afferr\u00f2 la gamba di Shango e lo butt\u00f2 fuori dal quadrato, eliminandolo. Poi Flair prova ad eliminare Bob, ma egli riesce a resistere. Poi cominciarono a colpirsi con dei pugni, Backlund vince lo scambio e lancia l'avversario contro l'angolo. Poi entr\u00f2 con il numero quattro Ted DiBiase, accompagnato dal suo manager, che attacc\u00f2 immediatamente Backlund. Poi, DiBiase e Flair provarono ad eliminare Bob, fino a quando entr\u00f2 con il numero cinque Brian Knobbs, che mise KO Ted e Ric con una double clothesline, seguita da una serie di pugni. Poi Knobbs prov\u00f2 a lanciare Flair fuori dal quadrato, ma egli riusc\u00ec a tenersi sulle corde (anche se Knobbs credeva che l'avesse eliminato). Knobbs si concentr\u00f2 allora su DiBiase, lo attacca con dei pugni. Poi arriva da dietro Flair, che attacca Knobbs, ma subito dopo arriva anche Backlund che attacca Ric. Allora Bob manda Flair contro l'angolo di faccia, e comincia a colpirlo con dei pugni. Nel frattempo Knobbs sta malmenando DiBiase nell'angolo opposto. Ric riesce poi a guadagnare vantaggio su Bob, e and\u00f2 ad attaccare Knobbs, che nel frattempo stava per eliminare Ted. Allora DiBiase e Flair provano ad eliminare Brian, ma ecco rispuntare Backlund che va ad attaccare Ric. Ed ecco che con il numero sei arriva Virgil, che viene subito attaccato da DiBiase. Quest'ultimo lo lanci\u00f2 verso le corde, ma Virgil gli scivol\u00f2 sotto le gambe, lo sollev\u00f2 e lo attacc\u00f2 con una ginocchiata sul sedere. Poi il wrestler di colore cominci\u00f2 ad attaccare Ted con dei pugni e una Clothesline, poi Virgil e Bob provarono ad eliminare Flair. In seguito Knobbs, mentre cercava di colpire DiBiase probabilmente con una Clothesline, quest'ultimo si abbass\u00f2, facendo cadere Knobbs fuori dal ring. Questa fu quindi la seconda eliminazione del Royal Rumble match.\nVirgil mand\u00f2 allora il nemico Ted all'angolo, colpendolo con dei pugni, ma viene successivamente anch'esso colpito. I due heel (Ric e Ted) sembrano aver guadagnato il vantaggio, con Backlund seduto sopra il paletto del ring mentre viene attaccato da Flair, una posizione molto pericolosa, perch\u00e9 rischia di cadere da un momento all'altro. Arriva con il numero sette Jerry Lawler, che va subito a dare una mano a DiBiase, che stava attaccando Virgil. Ma ecco arrivare Flair che porta Lawler all'angolo e lo colpisce con una serie di chop, ma Jerry non ci sta e si ribella. Nel frattempo Virgil riesce a riprendersi e a guadagnare il vantaggio su DiBiase, grazie anche all'aiuto di Bob. Colpo di scena: Flair, mentre Jerry lo stava attaccando senza tregua, esce dal quadrato, ma vi rientra qualche secondo dopo. Allora cerca di eliminare Virgil, ma viene interrotto da Jerry, che lo port\u00f2 all'angolo. L\u00ec comincia a colpire Ric, ma poi interviene Virgil che colpisce Lawler. Quindi Lawler cominci\u00f2 a essere colpito da Virgil e Ric contemporaneamente. Arriv\u00f2 poco dopo con il numero otto Max Moon, che si precipita subito su Ric e Lawler. Lanci\u00f2 quest'ultimo verso le corde e lo colp\u00ec con un dropkick, lanci\u00f2 poi Ric all'angolo, e poi lo scaraventa a terra. Intanto nel match si cre\u00f2 una situazione di uno contro uno: Virgil vs Lawler, Flair vs Moon, DiBiase vs Backlund. Poi Moon viene eliminato da Lawler. Arriva allora con il numero nove Genichiro Tenryu, che attacc\u00f2 immediatamente Flair con una serie di chop. \nI due vanno all'angolo e continuano a scambiarsi delle chop, fino a quando intervenne DiBiase, che attacc\u00f2 Genichiro. Ric si concentr\u00f2 allora su Virgil, che aveva rischiato di cadere fuori dal ring, ma che si era salvato aggrappandosi alle corde. Entra a furor di popolo con il numero dieci Mr.Perfect che si schianta subito su Ric Flair, scelta senstata visto il feud che avevano in quel periodo. Flair porta Perfect all'angolo, scambio di chop, Ric sale sulla terza corda per eseguire una mossa aerea, ma viene preso da Perfect che lo attacca con un Body slam. Perfect porta Flair all'angolo, ma quest'ultimo gli mette un dito in un occhio, poi i due cominciano a scambiarsi una serie di chop. Poi Perfect da 10 pugni esatti su Flair, contati rumorosamente dal pubblico. Entr\u00f2 con il numero undici Skinner, che si scaravent\u00f2 subito su Perfect. Ed ecco finalmente un'altra eliminazione, la quarta: Perfect elimina Flair. Perfect esulta l'eliminazione, poi viene attaccato da Lawler, che lo porta all'angolo, ma Perfect riesce a riguadagnare il vantaggio grazie all'intervento di Virgil. Arriva con il numero dodici Koko B. Ware, che si scaraventa immediatamente su Tenryu. Ma poi va anche da Jerry Lawler e lo colpisce con dieci pugni esatti contati fragorosamente dal pubblico. Perfect va nel frattempo a dare una mano a Bob Backlund, prendendo per la testa Skinner e lanciandolo sopra la terza corda, senza per\u00f2 farlo uscire dal ring. Egli ritorna agilmente sul ring, prima di essere definitivamente buttato fuori dal quadrato con un dropkick, sempre da Perfect. Arriva con il numero tredici Samu, che inizialmente si scaglia un po' su tutti. Arriva con il numero quattordici The Berzerker. Ed ecco la sesta eliminazione del match: dopo poco pi\u00f9 di quattordici minuti sul quadrato, viene eliminato Jerry Lawler da Perfect. Pochi secondi dopo viene eliminato Virgil da Berzerker, poi tocca a Perfect ad essere eliminato, stavolta da DiBiase e Koko B. Ware. Ed ecco che con il numero quindici entra The Undertaker; fece subito piazza pulita eliminando Samu e Genichiro. Poi fu il turno di DiBiase di scatenarsi: elimin\u00f2 Koko B. Ware e Terry Taylor (entrato dopo Taker). A questo punto il Deadman continua la sua strage eliminando prima DiBiase e poi The Berzerker. A un certo punto apparve Harvey Wippleman, che accompagn\u00f2 un uomo di grossa stazza (che fu poi rivelato essere Giant Gonz\u00e1lez, alto 232\u00a0cm). Gonz\u00e1lez attacc\u00f2 Undertaker e lo gett\u00f2 fuori dal ring; di conseguenza The Undertaker fu eliminato dalla contesa. Diversi arbitri cercarono di portare Gonz\u00e1lez negli spogliatoi; lui alla fine torn\u00f2 nel backstage, e Paul Bearer, il manager di Taker, and\u00f2 sul ring. Aiut\u00f2 a il Deadman a riprendere conoscenza, che dopo essersi ripreso, and\u00f2 dietro le quinte per cercare Gonz\u00e1lez. Alcuni minuti dopo, Typhoon entr\u00f2 nel ring, ma fu eliminato velocemente da Earthquake. Con il numero ventisette entr\u00f2 Yokozuna, che elimin\u00f2 ben sei lottatori: Backlund, Tatanka, Earthquake, Carlos Col\u00f3n, Tito Santana e Owen Hart. A quel punto sul ring rimasero solo due uomini: Yokozuna e Randy \"Macho Man\" Savage. Yokozuna aveva un vantaggio insuperabile su Savage. Cominci\u00f2 a colpirlo con dei pugni, prov\u00f2 varie volte a soffocare l'avversario. A un certo punto Savage riesce a ribellarsi e a colpire il gigante con svariati pugni. \"Macho Man\" sal\u00ec sulla terza corda, e colp\u00ec l'avversario in pieno volto con le braccia, poi esegu\u00ec la stessa manovra, stavolta sulla schiena dell'avversario. Mentre Savage festeggiava con il pubblico, Yokozuna si riprese, e quando Randy si gir\u00f2, fu colpito da un superkick. Randy riusc\u00ec ad eseguire la sua mossa finale prediletta, la Diving elbow drop. Savage allora schien\u00f2 l'avversario, pensando probabilmente che fosse valido (naturalmente, visto il match, non lo era), e Yokozuna alz\u00f2 le braccia con una tale forza da far volare Randy oltre la terza corda. Yokozuna vinse quindi il Royal Rumble match dell'edizione 1993, diventando il quarto wrestler di sempre a vincere alla prima partecipazione a questo tipo di contesa e fu il secondo, dopo Big John Studd nel 1989, a vincere la Rumble con il numero 27.\nConseguenze.\nA WrestleMania IX, Yokozuna sconfisse Bret Hart vincendo il WWF Championship. Il suo regno titolato tuttavia dur\u00f2 soltanto alcuni minuti, visto che dovette cedere la cintura a Hulk Hogan in un match improvvisato. Yokozuna riconquist\u00f2 il titolo, ma lo dovette cedere l'anno successivo, a Bret Hart.\nShawn Michaels continu\u00f2 il suo feud con Sensational Sherri a WrestleMania IX. Sherri accompagn\u00f2 Tatanka, e Michaels si fece accompagnare da Luna Vachon, la sua nuova valletta. Dopo il match, Vachon attacc\u00f2 Sherri. Continu\u00f2 anche il feud tra Michaels e Marty Jannetty, visto che Jannetty sconfisse Michaels per il titolo intercontinentale il 17 maggio 1993. Michaels riconquist\u00f2 la cintura in un rematch nel mese successivo, dando fine al feud.\nRazor Ramon continu\u00f2 a lottare in match di alto profilo, ma ottenne pochi successi fino a cambiare il suo status: da heel a face dopo aver perso contro l'underdog 1-2-3 Kid nel maggio 1993. Come favorito del pubblico, Ramon vinse il suo primo dei quattro Intercontinental Championship nel settembre 1993.\nIl giorno dopo la Royal Rumble, Flair affront\u00f2 Perfect in un loser leaves town match, dove il perdente sarebbe stato costretto a lasciare la WWF per sempre. Visto Flair aveva un accordo con McMahon, ovvero perdere contrp Mr. Perfect prima di lasciare la promozione, Perfect vinse la contesa e Flair non appar\u00ec pi\u00f9 in WWF fino al 2001. Dopo che Flair lasci\u00f2 la federazione, Luger continu\u00f2 il feud con Heenan e sconfisse Mr. Perfect a WrestleMania IX.\nI Beverly Brothers furono in grado di vincere il World Tag Team Championship, ma gli Steiners vinsero le cinture in due occasioni nel 1993. Essi ebbero un feud con i Money Inc. (DiBiase e Irwin R. Schyster).\nEarthquake e Typhoon ruppero la loro alleanza nei Natural Disasters proprio durante il Royal Rumble match. Nessun feud tra i due ebbe per\u00f2 il tempo di materializzarsi, perch\u00e9 Earthquake lasci\u00f2 la WWF poco tempo dopo per andare a combattere in Giappone.\nLa rivalit\u00e0 tra Virgil e DiBiase non fu menzionata di nuovo fino all'anno successivo, quando Virgil ebbe un breve feud con Nikolai Volkoff, che aveva come manager DiBiase. Egli si riun\u00ec con Virgil, che era stato rinominato Vincent, quando entrambi erano membri della WCW New World Order nel 1996.\nL'ex campione mondiale WWWF Bob Backlund, al suo rientro in WWF dopo anni di assenza, batt\u00e9 il precedente record di Ric Flair di permanenza sul ring (60:02), resistendo per ben 1 ora, 1 minuto, e 10 secondi; diventando il secondo wrestler di sempre a raggiungere i 60 minuti di permanenza nel ring ed il primo a superarli.\nThe Undertaker fu eliminato illegalmente dalla Royal Rumble. Infatti alla contesa non partecipava Giant Gonzales che entr\u00f2 nel ring e si scagli\u00f2 sul becchino, eliminandolo. Successivamente i due si sfideranno a WrestleMania IX dove Undertaker vince per squalifica.\nLa WWF aveva intenzione inizialmente di far disputare un match tra Bret Hart ed Ultimate Warrior per il titolo del mondo. Warrior per\u00f2 lasci\u00f2 mesi prima la federazione a causa dello scandalo steroidi, e venne sostituito da Razor Ramon.\nAccoglienza.\nL'editorialista di \"Online Onslaught\", Adam Gutschmidt, dichiar\u00f2 che la prima met\u00e0 dello show fu penosa da guardare. Gli piacque il tag team match e la contesa tra Jannetty e Michaels. Trov\u00f2 anche il match per WWF Championship sorprendentemente buono. Egli non ebbe, tuttavia, la sensazione che il match tra Big Boss Man e Bam Bam Bigelow fosse interessante. Gli piacque inoltre il Royal Rumble match perch\u00e9 furono inclusi molti tag team, anche se ci furono pochi momenti emozionanti, dicendo inoltre che la partecipazione di Giant Gonz\u00e1lez non aiut\u00f2 il match. Scott Keith scrisse la recensione dell'evento per 411Mania. Trov\u00f2 il primo match trasmesso in PPV, ovvero quello tra gli Steiner e i Beverly noioso. Gli piacque molto il match tra Jannetty e Michaels, ma trov\u00f2 deludente il finale. Egli valut\u00f2 il match tra Boss Man e Bigelow come un \"vero disastro\", ma gli piacque la contesa per il titolo WWF. Defin\u00ec il Royal Rumble match uno dei peggiori della storia, infatti trov\u00f2 gran parte del match noioso, e l'esordio di Gonzales non fu niente di spettacolare. Nel complesso, valut\u00f2 l'evento come \"leggermente raccomandato\".\nL'evento attir\u00f2 circa 16.000 spettatori, per un incasso complessivo di $ 187.000. Il pubblico fu quindi inferiore rispetto ai 17.000 fan che parteciparono all'evento dell'anno precedente. Il buyrate del pay-per-view fu di 1,25, inferiore a quello di Royal Rumble 1992, che ebbe un buyrate di 1.8. Fu per\u00f2 pi\u00f9 alto rispetto a tutti i buyrate di tutti gli eventi Royal Rumble dal 1994 al 1998.\nTale Royal Rumble fu pubblicata in VHS dalla Coliseum Video l'11 febbraio 1993 in Nord America. Fu rilasciato su DVD in Nord America come parte della collana firmata WWE chiamata Complete Royal Rumble Anthology il 27 novembre 2007. Negli Stati Uniti, fu rilasciato su VHS nel 1993. Il 6 giugno del 2005, fu confezionato con la Royal Rumble 1994 come parte della linea WWE Tagged Classics, e il suo rilascio avvenne nel Regno Unito in DVD. Questa linea fu seguita dal set completo di Complete Royal Rumble Anthology, che fu pubblicato il 15 ottobre 2007.\nRoyal Rumble match.\nL'intervallo di tempo tra l'entrata di un wrestler e il successivo era di due minuti."}
{"id": "3392857", "revid": "123005847", "url": "https://it.wikipedia.org/wiki?curid=3392857", "title": "Norgesmesterskapet 2002", "text": "La Norgesmesterskapet 2002 fu la 97\u00aa edizione della manifestazione. Inizi\u00f2 il 23 maggio 2002 e si concluse il 3 novembre 2002 con la finale all'Ullevaal Stadion, vinta dal V\u00e5lerenga per uno a zero sull'Odd Grenland. La squadra campione in carica fu il Viking.\nFormula.\nLa competizione fu interamente ad eliminazione diretta. Tutti i turni si svolsero in gara unica, con eventuali tempi supplementari e calci di rigore."}
{"id": "3392860", "revid": "729019", "url": "https://it.wikipedia.org/wiki?curid=3392860", "title": "Isola di Toshima", "text": "Toshima (\u5229\u5cf6) \u00e8 un'isola vulcanica giapponese che appartiene all'arcipelago delle isole Izu ed \u00e8 amministrata dal governo metropolitano di Tokyo. Si trova a sud di Tokyo e ad est della penisola di Izu, nella prefettura di Shizuoka. L'isola di Toshima fa parte del parco nazionale di Fuji-Hakone-Izu.\nNon va confusa con l'omonima Toshima, uno dei 23 quartieri speciali di Tokyo."}
{"id": "3392875", "revid": "161273", "url": "https://it.wikipedia.org/wiki?curid=3392875", "title": "RCW 88", "text": "RCW 88 \u00e8 una piccola nebulosa a emissione visibile nella costellazione australe del Compasso.\nAppare come una piccola nube situata nella parte settentrionale della costellazione, in corrispondenza di una regione fortemente oscurata della Via Lattea australe; presenta una spessa banda oscura che la attraversa in senso nord-sud dividendola apparentemente in due parti quasi equivalenti. Data la sua declinazione fortemente australe, la sua osservazione \u00e8 possibile solo dalle regioni dell'emisfero australe terrestre e da quelle tropicali dell'emisfero boreale; dall'emisfero sud appare circumpolare fino alle latitudini subtropicali. Il periodo pi\u00f9 indicato per la sua osservazione nel cielo serale va da aprile a ottobre.\nSi tratta di una regione H II situata probabilmente sul bordo interno del Braccio del Sagittario alla distanza di circa 3000\u00a0parsec (circa 9800 anni luce) e farebbe parte di una grande regione di formazione stellare che comprenderebbe anche le vicine nubi RCW 87 e RCW 89. Secondo altre teorie, tuttavia, questa nube si troverebbe ad una distanza notevolmente inferiore, attorno ai 1800\u00a0parsec (5870 anni luce) e sarebbe ionizzata da due stelle di classe spettrale ignota catalogate come ALS\u00a019448 e ALS\u00a019449, entrambe di dodicesima magnitudine; alla nube sarebbe associata anche la nebulosa oscura [DB2002b]\u00a0G320.24+0.42 e, forse, il giovane ammasso aperto [MCM2005b]\u00a059, visibile alla lunghezza d'onda dell'infrarosso in direzione di RCW\u00a088. Fra le componenti della nebulosa figura anche una sorgente infrarossa individuata dall'IRAS e catalogata come IRAS\u00a015033-5736."}
{"id": "3392885", "revid": "1543377", "url": "https://it.wikipedia.org/wiki?curid=3392885", "title": "Beady Eye Recordings", "text": "La Beady Eye Recordings Ltd. \u00e8 un'etichetta discografica della rock band inglese dei Beady Eye, fondata nel 2010. Sotto il suo nome \u00e8 stato pubblicato l'album \"Different Gear, Still Speeding\", il disco d'esordio della band. Eredita il ruolo che aveva la Big Brother Recordings per gli Oasis."}
{"id": "3392891", "revid": "1632387", "url": "https://it.wikipedia.org/wiki?curid=3392891", "title": "Giacomo Scarpelli", "text": "Biografia.\nFiglio dello sceneggiatore Furio e fratello maggiore del violoncellista Matteo, ha conseguito il dottorato di ricerca in filosofia all'Universit\u00e0 di Firenze con Paolo Rossi e ha compiuto ricerche e studi in Inghilterra e negli Stati Uniti. \u00c8 \"Fellow\" della \"Royal Geographical Society\" e della \"Linnean Society of London\". Insegna storia della filosofia e Storia delle idee all'Universit\u00e0 degli Studi di Modena e Reggio Emilia.\nIl rapporto tra filosofia, scienza e letteratura \u00e8 il suo campo d'indagine. Nello specifico, si \u00e8 occupato di evoluzionismo darwiniano e spiritualismo, della figura di Alfred Russel Wallace e delle origini psicologiche dell'idea monoteista. Inoltre ha compiuto un'analisi degli aspetti dialettici e suggestivamente contraddittori del pensiero di Friedrich Nietzsche. Nell'ambito dell'indagine su cosa accomuni i diversi ambiti della conoscenza, ha svolto confronti e comparazioni tra \"ingegno e congegno\", cio\u00e8 tra intelletto naturale e scienza e tecnica e su aspetti nascosti o dimenticati della specie umana.. Ha curato opere di Galileo, Campanella, Kant, Charles Darwin, Bergson, Filippo Pananti, e ha tradotto lettere inedite di Robert Louis Stevenson. Viene considerato uno dei principali esperti dell'opera di James George Frazer, inteso come investigatore della filosofia del mito.\nIn ambito cinematografico si \u00e8 formato alla \"scuola\" del padre Furio Scarpelli. Come sceneggiatore ha esordito nel 1989 con \"Tempo di uccidere\", diretto da Giuliano Montaldo. Con il copione de \"Il postino\" del 1995 (scritto insieme a Massimo Troisi, Anna Pavignano, Michael Radford ed al padre Furio) ha ottenuto la candidatura all'Oscar.\nHa lavorato alla sceneggiatura di tre film diretti da Ettore Scola: \"Romanzo di un giovane povero\" (1995), \"La cena\" (1998) e \"Concorrenza sleale\" (2001). Tra le altre sceneggiature che ha firmato figurano: \"Testimone a rischio\" (1996) diretto da Pasquale Pozzessere, \"Un inverno freddo freddo\" (1996) e \"Baciami piccina\" (2006) entrambi per la regia di Roberto Cimpanelli, il cartone animato \"Opopomoz\" (2003) diretto da Enzo D'Al\u00f2, \"N (Io e Napoleone)\" (2006), regia di Paolo Virz\u00ec e \"Christine Cristina\" (2009), che segna il debutto dietro la macchina da presa di Stefania Sandrelli. Nel 2011 firma la sceneggiatura di \"Tormenti - Film disegnato\" co-sceneggiato con il padre Furio Scarpelli, che lo ha scritto e interamente illustrato. Dal 2015 \u00e8 membro dell'European Film Academy (EFA).\nHa inoltre collaborato alle pagine culturali de l'Unit\u00e0 dal 1994 al 2002. Ha pubblicato articoli su la Repubblica, Tempo presente, \"Kos\", Nuovi Argomenti, Il Cannocchiale, e saggi nella Rivista di filosofia, in \"Intersezioni\" e Nuncius. Membro del comitato editoriale della rivista \"Aperture\" dal 1996 al 2007, \u00e8 direttore (responsabile) della rivista \"Ricerche di Storia Sociale e Religiosa\" dal 2012 al 2014 (succedendo a Federico Codignola) e publishing editor della rivista \"Azimuth - Philosophical Coordinates in Modern and Contemporary Ages\" dal 2014. Nel 1998 \u00e8 stato conduttore del programma \"Terza Pagina\" trasmesso su Rai Radio 3.\nAl seguito di una ONG nel 1987 ha compiuto un viaggio da La Paz all'Amazzonia, lungo la Via degli Yungas, a strapiombo sulle Ande, considerata una delle pi\u00f9 pericolose, o forse la pi\u00f9 pericolosa al mondo (vedi il suo \"Diario della Cordigliera\", in Tempo presente, n.139, 1992, pp. 56-63); nel 1991 si \u00e8 spinto lungo il tratto etiopico della Rift Valley. Nel 1992 ha partecipato a una missione paletnologica nel Sahara dell\"'Universit\u00e0 degli Studi di Roma La Sapienza\", guidata da Fabrizio Mori (etnografo) e volta a investigare sulle pitture rupestri preistoriche del Tadrart Acacus in Libia.. \u00c8 stato \"Fellow\" del \"Royal Anthropological Institute of Great Britain and Ireland\" dal 1991 al 2001.\nNel 2012, al Torino Film Festival ha presentato un documentario dedicato al padre dal titolo \"Furio Scarpelli. Il racconto prima di tutto\" scritto con Francesco Ranieri Martinotti che ne ha curato la regia.. Lo stesso documentario ha ricevuto una Nomination al Nastro d'argento 2013 per il Migliore Documentario sul Cinema.\nNel 2014 \u00e8 apparso nel documentario Walt Disney e l'Italia - Una storia d'amore in cui ha raccontato aneddoti, impressioni e ricordi su Walt Disney che conobbe personalmente a Los Angeles, da bambino, nel 1965.\nNel 2012 l'editore Gallucci ha pubblicato \"Estella e Jim nella meravigliosa Isola del Tesoro\", un romanzo per ragazzi, che aveva iniziato a scrivere in coppia con il padre Furio Scarpelli che lo ha anche disegnato interamente. Inoltre, il romanzo si \u00e8 aggiudicato il Primo premio nelle sezione 'Scuole elementari' della trentaquattresima edizione del Premio Cento. \nTra le altre opere destinate all'infanzia figurano \"Lisette e la scoperta dei dinosauri\", 2015, scritto con la moglie Valeria Conti, e \"Il viaggio di Darwin\", 2018 (entrambi per i tipi di Laterza).\nNel 2019 ha pubblicato \"Precipitazioni abbondanti\" (Bibi Book), un romanzo investigativo che assume toni di commedia, e l'anno seguente un altro romanzo, \"L'Arco di Apollo\" (Einaudi Ragazzi), un'avventura filosofica nell'antica Grecia, con le illustrazioni del padre Furio Scarpelli. Del 2020 \u00e8 anche \"Storie di carta, storie di celluloide. La narrazione cinematografica\", per le edizioni ETS, con disegni dell'autore e del padre. Del 2021 \u00e8 \"Il figlio di Brancaleone\" (edizioni People), ideale terzo capitolo della saga di Age-Scarpelli-Monicelli, scritto con Marco Tiberi.\n\u00c8 stato presidente della giuria del Premio Suso Cecchi D'Amico, edizione 2020."}
{"id": "3392895", "revid": "481666", "url": "https://it.wikipedia.org/wiki?curid=3392895", "title": "La legge del silenzio", "text": ""}
{"id": "3392898", "revid": "33751", "url": "https://it.wikipedia.org/wiki?curid=3392898", "title": "Beady Eye Records", "text": ""}
{"id": "3392899", "revid": "1543377", "url": "https://it.wikipedia.org/wiki?curid=3392899", "title": "General Electric F101", "text": "Il General Electric F101 \u00e8 un motore turbofan dotato di postbruciatore sviluppato negli Stati Uniti dalla General Electric negli anni settanta.\nFu il primo turbofan con postbruciatore ad essere prodotto dalla GE.\nStoria.\nSviluppo.\nIl programma F101 nasce nel 1970 sulla base del dimostratore GE9 (X370) sviluppato dalla General Electric a partire dall'agosto 1968. Venne progettato specificatamente per equipaggiare il nuovo bombardiere strategico Rockwell B-1 Lancer della United States Air Force. La produzione della versione iniziale venne fermata nel 1977 quando il programma del B-1A venne cancellato, ma a partire dal 1983 inizi\u00f2 la consegna della nuova versione del motore (F101-102) per i bombardieri B-1B, tuttora in servizio. L'ultimo motore usc\u00ec dalla linea di montaggio nel dicembre 1987.\nDall'F101 venne derivata la versione GE F110, sviluppata per una variante dell'F-16 Fighting Falcon e provata nei primi anni ottanta. Il generatore di gas dell'F101 fu anche la base di partenza della fortunata serie di motori turboventola civili CFM56.\nTecnica.\nIl motore \u00e8 composto da un fan a due stadi, nove stadi di compressore di alta pressione, una camera di combustione anulare, uno stadio di turbina di alta pressione seguito da due stadi di bassa pressione ed un post bruciatore con ugello a geometria variabile in grado di aumentare la spinta massima, quando \u00e8 acceso, da 75 kN a 138 kN.\nLa versione per il B-1B \u00e8 stata migliorata introducendo una particolare geometria della presa d'aria per diminuire l'impronta radar del fan, e sfruttando l'elevato (per la categoria) rapporto di bypass per attenuare le emissioni del motore nell'infrarosso."}
{"id": "3392904", "revid": "38120", "url": "https://it.wikipedia.org/wiki?curid=3392904", "title": "Benedetta Crocco", "text": ""}
{"id": "3392906", "revid": "991694", "url": "https://it.wikipedia.org/wiki?curid=3392906", "title": "Rayearth 2", "text": ""}
{"id": "3392907", "revid": "72811", "url": "https://it.wikipedia.org/wiki?curid=3392907", "title": "Personaggi di Rayearth", "text": ""}
{"id": "3392909", "revid": "2039709", "url": "https://it.wikipedia.org/wiki?curid=3392909", "title": "'Ndrina Latella", "text": "I Latella sono una 'ndrina della citt\u00e0 di Reggio Calabria, che controlla i quartieri Ravagnese e Croce Valanidi, alleata dei Ficara, e in collaborazione con i De Stefano e i Pelle.\nL'attuale capobastone era anche capo-societ\u00e0 nel Crimine, una struttura apicale dell'organizzazione criminale calabrese.\nStoria.\nNegli anni '80 sono coinvolti in una faida tra i Latella-Ficara ed i Chil\u00e0-Ambrogio di Pellaro con a capo Giuseppe Chil\u00e0."}
{"id": "3392917", "revid": "122246", "url": "https://it.wikipedia.org/wiki?curid=3392917", "title": "Campionato algerino di pallavolo femminile", "text": "Il campionato algerino di pallavolo femminile \u00e8 un torneo per club dell'Algeria ed \u00e8 posto sotto l'egida della Federazione pallavolistica dell'Algeria.\nLa massima serie del campionato \u00e8 denominata \"Nationale 1A\" e la prima edizione \u00e8 stata giocata nell'annata 1962-63. Tra i club pi\u00f9 rappresentativi il Nasr Athletique d'Hussein Dey, l'Association Sportive de la Wilaya B\u00e9ja\u00efa e il Groupement Sportif des P\u00e9troliers d'Alger."}
{"id": "3392919", "revid": "115576853", "url": "https://it.wikipedia.org/wiki?curid=3392919", "title": "Francesco Menichini", "text": "Biografia.\nInizia a studiare Danze Standard e Danze Latino Americane a 12 anni \n\u00c8 Giudice di Gara Nazionale presso l'Associazione Nazionale Maestri di Ballo, nelle discipline di Danze Standard, Danze Latino Americane, Danze Caraibiche, Liscio Unificato, Ballo da Sala, Danza Moderna e Coreographic Team.\nSi avvicina al Tango Argentino e perfeziona il suo talento e la sua tecnica con importanti Maestri del genere, Osvaldo Zotto, Alejandra Manti\u00f1an, Gustavo Guarnieri, e altri.\n\u00c8 Giudice Internazionale ed ex Competitore per Italian Dance Council (I.D.C.).\nHa ballato in coppia con la ballerina Rosa Riva dal 2009 al 2012 e dal 2015 \u00e8 in coppia con Antonella Devastato."}
{"id": "3392926", "revid": "231325", "url": "https://it.wikipedia.org/wiki?curid=3392926", "title": "Saint Mawes", "text": "St Mawes (in lingua cornica: \"Lannvowsedh\") \u00e8 un villaggio della costa meridionale della Cornovaglia (Inghilterra sud-occidentale), situato nella penisola di Roseland e lungo le Carrick Roads e facente parte - dal punto di vista amministrativo - della parrocchia civile di St Just in Roseland (distretto di Carrick).\nGeografia fisica.\nCollocazione.\nIl villaggio di St Mawes si trova lungo la sponda orientale delle Carrick Roads, nel lato opposto della costa rispetto a Falmouth ed \u00e8 situato ad ovest di Portscatho e Mevagissey e a sud di Truro.\nEtimologia.\nIl toponimo \"S(ain)t Mawes\" deriva dal nome di un santo e patrono del villaggio, San Maudez, originario probabilmente dell'Irlanda.\nStoria.\nSt Mawes divenne un borough nel 1562.\nLuoghi d'interesse.\nL'edificio pi\u00f9 famoso di St Mawes \u00e8 il castello, una fortezza fatta costruire da Enrico VIII tra il 1540 e il 1543 per respingere eventuali invasioni da parte dei Francesi e - come il dirimpettaio castello di Pendennis di Falmouth - espugnata dall'esercito repubblicano guidato da Oliver Cromwell nel 1645.\nUn altro edificio d'interesse \u00e8 il Faro di Sant'Antonio, risalente al 1834.\nCollegamenti esterni.\n "}
{"id": "3392937", "revid": "287204", "url": "https://it.wikipedia.org/wiki?curid=3392937", "title": "Ariel Jacobs", "text": ""}
{"id": "3392938", "revid": "74801", "url": "https://it.wikipedia.org/wiki?curid=3392938", "title": "Vittoria Aleotti", "text": "Biografia.\nVittoria inizi\u00f2 ancora bambina (\u00abdi quattro in cinque anni\u00bb) lo studio della musica, ascoltando le lezioni che l'anziano maestro Alessandro Milleville e, successivamente, Ercole Pasquini, impartivano alla sorella maggiore. Il padre, l'architetto ferrarese Giovan Battista Aleotti, afferma che studi\u00f2 almeno due anni, finch\u00e9 il maestro consigli\u00f2 di farle proseguire gli studi musicali presso il convento ferrarese di S. Vito, rinomato per l'eccellenza della musica. Vittoria entr\u00f2 in convento all'et\u00e0 di 14 anni, e il padre ottenne per lei da Battista Guarini alcuni madrigali da porre in musica, che pi\u00f9 tardi don\u00f2 al conte del Zaffo; il conte li fece stampare a Venezia nel 1593 dall'editore Giacomo Vincenti con il titolo \"Ghirlanda de madrigali a quatro voci\" e furono dedicate a Ippolito Bentivoglio.\nOltre all'edizione veneziana, usc\u00ec a nome di Vittoria anche un madrigale a cinque voci (\"Di pallide viole\"), stampato in \"Giardino de musici ferraresi\" del 1591, una raccolta di musiche di vari autori tra cui anche Alessandro Milleville ed Ercole Pasquini.\nAlcuni studiosi hanno avanzato l'ipotesi che Raffaella Aleotti, ritenuta la sorella maggiore, sia stata in realt\u00e0 la stessa persona (che avrebbe mutato nome al momento di prendere gli ordini), poich\u00e9 n\u00e9 nel convento di S. Vito, n\u00e9 altrove, esistono documenti relativi a Vittoria, mentre Raffaella fu badessa del convento ed ebbe notevole fama come organista e \u00abintendentissima della musica\u00bb. Anche il testamento del padre, redatto nel 1631, nomina Raffaella e non Vittoria, tuttavia non esistono prove definitive a confermare questa supposizione. La dedicatoria alla \"Ghirlanda \"del 1593, scritta proprio da Giovan Battista Aleotti, \u00e8 la fonte pi\u00f9 autorevole, anche se non chiara, da cui si traggono le notizie sulla musicista. Tra l'altro, proprio lui afferma che delle sue cinque figlie, la maggiore era incline alla vita religiosa e studi\u00f2 musica, e che Vittoria impar\u00f2 dalle lezioni impartite alla prima. Purtroppo Battista non dice il nome della figlia pi\u00f9 grande, ma le sue parole depongono a sostegno della tesi di due sorelle distinte (confronta trascrizione e facsimile alla nota)."}
{"id": "3392940", "revid": "767487", "url": "https://it.wikipedia.org/wiki?curid=3392940", "title": "Athos Zontini", "text": "Carriera.\nAtleta.\nPrima di dedicarsi al calcio professionistico, inizi\u00f2 la carriera sportiva praticando l'atletica leggera, gareggiando nella velocit\u00e0 e nel mezzofondo, stabilendo numerosi record nella staffetta quattro per quattrocento e nei duecento metri piani. Fu selezionato per le Olimpiadi di Berlino del 1936 alle quali non fu in seguito ammesso in quanto calciatore professionista.\nCalciatore.\nDebutt\u00f2 in Serie A con la maglia del Napoli, con \"mister\" William Garbutt che gli affid\u00f2 il ruolo di difensore nella stagione 1934-1935, conclusasi con l'arrivo di Achille Lauro alla presidenza e le dimissioni dell'allenatore inglese, sostituito nella stagione successiva dall'ungherese K\u00e1roly Csapkay. Con la maglia dei partenopei debutt\u00f2 a Napoli il 10 novembre 1935, nella sconfitta casalinga contro il per 1-0. Milit\u00f2 in maglia azzurra per tre stagioni in massima serie giocando la sua ultima partita in Serie A a Novara contro la squadra di casa il 28 febbraio 1937, un pareggio per 0-0 nella squadra allenata quell'anno da Angelo Mattea; quindi abbandon\u00f2 il calcio per laurearsi in Medicina.\nDopo il ritiro.\nMedico e politico.\nAl suo rientro in patria inizi\u00f2 a lavorare come medico presso l'Ospedale dei Pellegrini ed a collaborare, in qualit\u00e0 di medico sportivo, con il , per circa diciassette anni. Fu eletto Assessore alla Sanit\u00e0 durante le elezioni comunali del 1961 e tent\u00f2 di opporsi alle intemperanze di Achille Lauro, suo datore di lavoro in qualit\u00e0 di proprietario del Napoli, rassegnando infine le proprie dimissioni.\nNel marzo 2020 \u00e8 stata apposta nella casa natale di Bagnoli Irpino, in Via Gargano (antica \u00ab Vigna Rotta \u00bb), una targa commemorativa.\nLa storia del Napoli.\nAthos Zontini scrisse nel 1964 una \u201cStoria del Napoli\u201d che fu pubblicata a puntate, nello stesso anno, dal settimanale \u201cSport Sud\u201d edito dalla CEN- Il Mattino. \nL'opera \u00e8 stata riproposta nella sua edizione integrale a cura del figlio Leandro presso le Edizioni EUS"}
{"id": "3392943", "revid": "287204", "url": "https://it.wikipedia.org/wiki?curid=3392943", "title": "Thomas Castaignede", "text": ""}
{"id": "3392947", "revid": "1543377", "url": "https://it.wikipedia.org/wiki?curid=3392947", "title": "Coppa Intercontinentale 1966 (calcio)", "text": "La Coppa Intercontinentale 1966 \u00e8 stata la settima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nDopo 6 anni si ritrovano di fronte gli uruguaiani del Pe\u00f1arol e gli spagnoli del Real Madrid. Nella gara d'andata, allo Stadio del Centenario di Montevideo, la compagine giallonera vince per due reti a zero, grazie alla doppia marcatura dell'ecuadoriano Spencer, punendo la tattica troppo attendista impostata dagli spagnoli. La squadra di M\u00e1spoli replica il successo anche al Bernab\u00e9u mostrando un gioco lento ma ben organizzato, imponendosi ancora una volta per 2-0, stavolta con un calcio di rigore di Rocha e un gol ancora di Spencer., nonostante gli assalti iniziali da parte della squadra madridista.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3392949", "revid": "729019", "url": "https://it.wikipedia.org/wiki?curid=3392949", "title": "Miss Mondo 2001", "text": "Miss Mondo 2001, la cinquantunesima edizione di Miss Mondo, si \u00e8 tenuta il 16 novembre 2001, presso l'Sun City Entertainment Centre di Sun City, in Sudafrica. Il concorso \u00e8 stato presentato da Jerry Springer e Claire Elizabeth Smith. Agbani Darego, rappresentante della Nigeria \u00e8 stata incoronata Miss Mondo 2001, dalla detentrice del titolo uscente, Priyanka Chopra. \u00c8 stata la prima volta che a vincere il titolo \u00e8 stata una donna nera africana."}
{"id": "3392951", "revid": "155634", "url": "https://it.wikipedia.org/wiki?curid=3392951", "title": "Nuremberg Open 1976 - Singolare", "text": "Il singolare del torneo di tennis Nuremberg Open 1976, facente parte della categoria Grand Prix, ha avuto come vincitore Frew McMillan che ha battuto in finale Thomaz Koch 2-6, 6-3, 6-4."}
{"id": "3392955", "revid": "729019", "url": "https://it.wikipedia.org/wiki?curid=3392955", "title": "Malattia di Kimura", "text": "La malattia di Kimura \u00e8 una malattia infiammatoria cronica, benigna e molto rara. I suoi principali sintomi sono lesioni cutanee del collo o della testa o adenomegalia dolente unilaterale dei linfonodi cervicali.\nStoria.\nIl primo resoconto di questa malattia \u00e8 del 1937, in Cina, quando Kimm e Szeto identificarono sette casi di tale condizione. La malattia ricevette il suo nome nel 1948 quando Kimura e altri individuarono un cambiamento dei vasi sanguigni del distretto interessato e lo descrissero come una \u201cgranulazione insolita combinata con modificazioni iperplastiche del tessuto linfoide\u201d.\nEziologia.\nLa causa del Kimura rimane sconosciuta. Si ipotizza una eziologia allergica o un'alterazione della regolazione immunitaria. Sono state proposte altre teorie, tra cui la persistente stimolazione antigenica causata dal morso di artropodi o parassiti o l'infezione da candida.\nFisiopatologia.\nA prescindere da quale (o quali) delle succitate cause sia quella corretta, la malattia di Kimura si manifesta con un'anomala proliferazione dei follicoli linfoidi e dell'endotelio vascolare. La presenza di eosinofilia nel sangue periferico e di granulociti eosinofili negli infiltrati infiammatori (cutanei e linfonodali) suggerisce che la malattia di Kimura possa essere una reazione di ipersensibilit\u00e0. Alcune evidenze indicano che i linfociti TH2 potrebbero giocare un ruolo importante, ma sono necessari ulteriori studi.\nLa malattia di Kimura \u00e8 generalmente limitata alla pelle, ai linfonodi, alle ghiandole salivari, ma in alcuni pazienti \u00e8 stata associata ad una sindrome nefrosica, le cui basi eziologiche rimangono incerte.\nEpidemiologia.\nLa malattia di Kimura \u00e8 prevalentemente riscontrata in maschi di discendenza asiatica. Negli Stati Uniti \u00e8 stata riscontrata raramente, mentre la prevalenza a livello internazionale \u00e8 sconosciuta.\nIn Italia vi sono tre casi documentati, il primo a Padova nel 1999, il secondo a Parma nel 2010 e il terzo a Torino nel 2016.\nIl terzo caso Chiara S., una donna di 31 anni, a cui \u00e8 stata diagnosticata la malattia in seguito a grave sindrome nefrosica, e tramite biopsia dell'arteria temporale sinistra.\nTrattamento.\nUn atteggiamento osservativo (\"wait and see\") \u00e8 accettabile se le lesioni non sono n\u00e9 sintomatiche n\u00e9 sfiguranti. Gli steroidi intralesionali o orali possono diminuire le dimensioni dei noduli ma non curano la malattia.\nLa ciclosporina induce la remissione della malattia di Kimura, tuttavia, una volta sospesa la somministrazione, \u00e8 stata osservata la ricorrenza della malattia.\nLa cetirizina \u00e8 un farmaco efficace nel trattare i sintomi. Essendo efficace sia nel controllare il prurito sia come agente anti-infiammatorio, \u00e8 un farmaco adatto al trattamento del prurito associato alle lesioni. In uno studio del 2005, l\u2019\"American College of Rheumatology\" ha condotto un trattamento usando inizialmente prednisone, seguito da altri steroidi, azatioprina, omeprazolo, e supplementi di calcio e vitamina D per il corso di due anni. La condizione della pelle \u00e8 migliorata e le lesioni regredite. Tuttavia si sono presentati sintomi cushingoidi e irsutismo prima che fossero sospesi gli steroidi e rimpiazzati dalla cetirizina. I pazienti, con la cetirizina, sono diventati asintomatici, le lesioni cutanee e l\u2019eosinofilia periferica sono sparite, gli effetti avversi dei corticosteroidi si sono risolti e la remissione \u00e8 iniziata entro due mesi dalla somministrazione della cetirazina. Si \u00e8 ipotizzato che l\u2019inibizione degli eosinofili, piuttosto che altre cellule immunitarie, sia la chiave per il trattamento di questa malattia.\nLa radioterapia \u00e8 stata usata nelle lesioni ricorrenti o persistenti. Tuttavia, considerata la natura benigna della malattia, l\u2019irraggiamento deve essere considerato solo in caso di lesioni ricorrenti e sfiguranti.\nLa chirurgia \u00e8 stata considerata come il perno della terapia della malattia di Kimura. Tuttavia la ricorrenza delle lesioni dopo l\u2019asportazione \u00e8 comune."}
{"id": "3392957", "revid": "125417296", "url": "https://it.wikipedia.org/wiki?curid=3392957", "title": "Rinaldo Orsini (cardinale)", "text": "Biografia.\nDivenne arcidiacono a Liegi e quindi a Perugia. Nel concistoro del 17 dicembre 1350 papa Clemente VI lo nomin\u00f2 Cardinale diacono di Sant'Adriano al Foro e nel 1370 divenne cardinale protodiacono (il pi\u00f9 anziano fra i cardinali-diaconi). La famiglia cui apparteneva Rinaldo aveva dato fino ad allora alla Chiesa cattolica due papi, Celestino III e Nicola III (e nel XVIII secolo dar\u00e0 anche Benedetto XIII) e numerosi cardinali e vescovi, quali Matteo Rubeo Orsini, Latino Malabranca Orsini O.P., , Napoleone Orsini, Giovanni Gaetano Orsini e molti altri ne dar\u00e0 dopo Rinaldo.\nNel 1358 divenne abate commendatario dell'Abbazia di Nonantola, mentre nel 1374 fu nominato Arciprete della Basilica Vaticana, carica che mantenne fino alla morte. Alla morte, la sua salma fu inumata nella chiesa dei francescani ad Avignone e successivamente fu traslata nella cripta della Basilica Vaticana.\nConclavi.\nIl cardinale Rinaldo Orsini partecip\u00f2 a tre conclavi:"}
{"id": "3392960", "revid": "155634", "url": "https://it.wikipedia.org/wiki?curid=3392960", "title": "ATP Firenze 1976 - Singolare", "text": "Il singolare del torneo di tennis ATP Firenze 1976, facente parte della categoria Grand Prix, ha avuto come vincitore Paolo Bertolucci che ha battuto in finale Patrick Proisy 6-7, 2-6, 6-3, 6-2, 10-8."}
{"id": "3392968", "revid": "155634", "url": "https://it.wikipedia.org/wiki?curid=3392968", "title": "Alan King Tennis Classic 1976 - Singolare", "text": "Il singolare del torneo di tennis Alan King Tennis Classic 1976, facente parte della categoria Grand Prix, ha avuto come vincitore Jimmy Connors che ha battuto in finale Ken Rosewall 6-1, 6-3."}
{"id": "3392977", "revid": "1788047", "url": "https://it.wikipedia.org/wiki?curid=3392977", "title": "Berlin Open 1976 - Singolare", "text": "Il singolare del torneo di tennis Berlin Open 1976, facente parte della categoria Grand Prix, ha avuto come vincitore V\u00edctor Pecci che ha battuto in finale Hans-J\u00fcrgen Pohmann 6-1 6-2 5-7 6-3."}
{"id": "3392980", "revid": "174925", "url": "https://it.wikipedia.org/wiki?curid=3392980", "title": "Dendrite Apicale", "text": ""}
{"id": "3392986", "revid": "583609", "url": "https://it.wikipedia.org/wiki?curid=3392986", "title": "Madame Giry", "text": "Madame Giry \u00e8 un personaggio immaginario creato da Gaston Leroux per il suo celebre romanzo \"Il fantasma dell'Opera\". Il ruolo che ricopre nel romanzo di Leroux \u00e8 marginale, ma assume maggior importanza nell'omonimo musical teatrale di Andrew Lloyd Webber.\nNel romanzo.\nIl ruolo di Madame Giry nel romanzo originale \u00e8 piuttosto ristretto, e il personaggio appare pochissimo; tuttavia assume notevole importanza per inquadrare la figura del Fantasma stesso.\nMadame Giry \u00e8 una donna di mezz'et\u00e0 piuttosto rozza e volgare che svolge mansioni da inserviente all'Op\u00e9ra Garnier; \u00e8 per\u00f2 l'unica persona in grado di avere rapporti col Fantasma, che, pur non facendosi vedere, con la sola voce le impartisce ordini per raggiungere i suoi scopi senza doversi interfacciare con altre persone. La donna acconsente di buon grado a questa forma di servit\u00f9, anche perch\u00e9 il Fantasma le offre in cambio un piccolo salario e la promessa che sua figlia Meg sposer\u00e0 un barone.\nI nuovi proprietari del Teatro, tuttavia, non crederanno alle storie di Madame Giry e la licenzieranno, credendo che siano tutte invenzioni della donna per arricchirsi alle loro spalle. Questo, assieme all'affitto del palco n\u00b05 e al fatto che a Christine sia impedito di cantare come da lui richiesto, porter\u00e0 il Fantasma a far crollare il lampadario del Teatro, che si schianter\u00e0 sulla diretta sostituta di Giry.\nDopo questi fatti, che avvengono circa a met\u00e0 del libro, Madame Giry non rientrer\u00e0 pi\u00f9 in scena e sar\u00e0 solo nominata fugacemente.\nNe \u201cThe Phantom of the Opera\u201d.\nNel musical di Andrew Lloyd Webber il ruolo di Madame Giry assume notevole importanza rispetto a quello che la donna ricopriva nel romanzo di Leroux. Nel musical \u00e8 coreografa del corpo di ballo dell'Op\u00e9ra Garnier, in cui danza anche la figlia Meg. Porta sempre con s\u00e9 un lungo bastone nero con cui scandisce il tempo per le prove del balletto.\nQuando la primadonna Carlotta Giudicelli abbandona il teatro durante le prove dell'Hannibal di Chalumeau, \u00e8 madame Giry a proporre Christine Daa\u00e9 come sostituta per il ruolo principale. Riceve numerose lettere dal Fantasma dell'Opera, che le invia i suoi ordini.\n\u00c8 stata Madame Giry a salvare il Fantasma da bambino, quando era un fenomeno da baraccone in un circo, e a portarlo nei sotterranei del teatro dell'Opera. Nel finale del musical (Down Once More/Track Down This Murderer) conduce il visconte Raoul nei sotterranei del teatro, per premettergli di salvare l'amata soprano Christine Daa\u00e9 dalle grinfie del Fantasma dell'Opera.\nNel film del musical.\nNel film del 2004 \u201cIl Fantasma dell'opera\u201d tratto dal musical di Webber, il ruolo di Madame Giry, interpretata da Miranda Richardson, \u00e8 ulteriormente espanso. Infatti \u00e8 lei che porta la piccola Christine appena orfana nel corpo di ballo del teatro, e il suo rapporto col Fantasma risulta pi\u00f9 stretto: Giry \u00e8 una vera e propria complice, che chiude a chiave dall'esterno il camerino di Christine prima del loro incontro. Inoltre \u00e8 presente un flashback che spiega come fu proprio lei a salvare il Fantasma dal circo dove viveva.\nNella scena iniziale, ambientata molti anni dopo la vicenda principale, compare una \"Madame Giry\" pi\u00f9 vecchia, interpretata dalla stessa Miranda Richardson. Inizialmente si supponeva che si trattasse di Meg, ma nel commento ufficiale del regista Joel Schumacher questi spiega che \u00e8 la vera Madame Giry, poco invecchiata nonostante i molti anni trascorsi.\nIn \u201cLove Never Dies\".\nNel musical di Andrew Lloyd Webber del 2010, seguito di \u201cThe Phantom of the Opera\u201d, Madame Giry \u00e8 uno dei pochi personaggi del prequel a restare.\nDieci anni dopo i tragici avvenimenti sono riportati nel finale del prequel, e Madame e la figlia Meg si trovano a Coney Island, nel gigantesco Lunapark costruito dal Fantasma. Madame Giry ha aiutato il Fantasma a fuggire dai sotterranei dell'Opera ed \u00e8 fuggita con lui a New York.\nMa Madame \u00e8 preoccupata dal fatto che il figlio adottivo abbia invitato Christine Daa\u00e9, sotto falso nome, a cantare un'aria da lui scritta nel teatro del Lunapark.\nQuando Christine arriver\u00e0 negli Stati Uniti con Raoul ed il figlio Gustave, il Fantasma scopre che il bambino, di appena dieci anni, non \u00e8 il figlio del visconte, bens\u00ec suo. Madame Giry far\u00e0 di tutto per ostacolare il Fantasma, desideroso di avere proprio figlio, per evitare che tutto il suo patrimonio vada al bambino anzich\u00e9 a lei ed alla figlia. Diventa quindi la principale antagonista del musical.\nNel romanzo di Frederick Forsyth \"Il fantasma di Manhattan\", la cui trama verr\u00e0 ripresa per \"Love Never Dies\", Madame Giry muore per un cancro all'inizio del romanzo, e si scopre che il suo vero nome di battesimo \u00e8 Antoniette."}
{"id": "3392996", "revid": "767487", "url": "https://it.wikipedia.org/wiki?curid=3392996", "title": "Un ponte per l'inferno", "text": "Un ponte per l'inferno \u00e8 un film del 1986, diretto da Umberto Lenzi. Questo film utilizza filmati d'archivio dei film Jugoslavi \"Most\", \"Sutjeska\", \"Partizanska Eskadrila\"."}
{"id": "3392997", "revid": "397647", "url": "https://it.wikipedia.org/wiki?curid=3392997", "title": "Yeni Malatyaspor", "text": ""}
{"id": "3392998", "revid": "767487", "url": "https://it.wikipedia.org/wiki?curid=3392998", "title": "Otto Harder", "text": "Carriera.\nGioc\u00f2 per la maggior parte della carriera nell'Amburgo, di cui fu probabilmente il miglior giocatore della storia prima dell'arrivo di Uwe Seeler. Era molto amato dai tifosi anche seil suo carattere duro e la tendenza al bere lo portarono pi\u00f9 volte ad esser messo in panchina dalla dirigenza del club. Nel 1932 si iscrisse al Partito Nazista e l'anno seguente entr\u00f2 nelle SS, per le quali oper\u00f2 come guardiano in un campo di concentramento. Dopo la caduta del Terzo Reich fu condannato a 15 anni di reclusione per crimini di guerra ma fu scarcerato nel 1951. Mor\u00ec pochi anni dopo nel corso di un'operazione."}
{"id": "3392999", "revid": "944090", "url": "https://it.wikipedia.org/wiki?curid=3392999", "title": "Terremoto dello Yunnan del 2011", "text": "Il terremoto dello Yunnan del 2011 \u00e8 stato un terremoto di magnitudo 5,4 che si \u00e8 verificato il 10 marzo 2011 alle 12:58 con epicentro nello Yunnan, in Cina, nei pressi del confine birmano. A seguito del terremoto almeno 27 persone hanno perso la vita e 250 sono rimaste ferite. Si sono susseguite sette scosse di assestamento, la pi\u00f9 intensa delle quali di magnitudo 4.7. Il sisma ha fatto evacuare circa 127.000 persone in rifugi vicini. Nei due mesi precedenti pi\u00f9 di 1.000 scosse minori avevano colpito la regione."}
{"id": "3393002", "revid": "767487", "url": "https://it.wikipedia.org/wiki?curid=3393002", "title": "Tempi di guerra", "text": "Tempi di guerra \u00e8 un film del 1987, diretto da Umberto Lenzi. Questo filmi utilizza filmati d'archivio dei film Jugoslavi \"Valter Brani Sarajevo\", \"Sutjeska\", \"Most\", \"Partizanska Eskadrila\".\nTrama.\nLa seconda guerra mondiale in Jugoslavia, due piloti americani devono salvare uno scienzato Svedese che i nazisti stanno usando per creare l'arma segreta perfetta."}
{"id": "3393003", "revid": "729019", "url": "https://it.wikipedia.org/wiki?curid=3393003", "title": "Architettura italiana del Novecento", "text": "Con il termine architettura italiana del Novecento si intendono tutte quelle correnti architettoniche che, partendo dal movimento artistico del \"liberty\", si sono sviluppate in Italia nel XX secolo.\nArchitettura modernista. Il Liberty.\nNel ventennio a cavallo tra l'Ottocento e il Novecento, l'ambiente artistico e culturale italiano recep\u00ec gli stimoli di questa nuova corrente stilistica.\nErnesto Basile ne fu uno dei principali interpreti con le sue numerosissime realizzazioni di teatri, palazzi e villini, fra i quali Villa Igiea a Palermo (1899-1900) e l'ampliamento di Palazzo Montecitorio a Roma.\nL'occasione principale fu quella dell'Esposizione Internazionale d'Arte Decorativa Moderna di Torino del 1902, in quella occasione Raimondo D'Aronco progett\u00f2 il Padiglione italiano. \nAltra personalit\u00e0 di spicco fu Giuseppe Sommaruga che sempre in quegli anni realizz\u00f2 Palazzo Castiglioni a Milano.\nIl futurismo.\nAntonio Sant'Elia (1888 - 1916) \u00e8 l'esponente pi\u00f9 rappresentativo dell'architettura futurista.\nIl suo futurismo \u00e8 architettura in \"movimento\", lo spazio architettonico che si lega al tempo in un progetto sistemico della scienza tecnologica della macchina. L'universo dell'architettura si amplia e viene a interessare la dimensione urbana, appunto la \"Citt\u00e0 Nuova\" il pi\u00f9 importante progetto di questo architetto del 1913-1914, nel quale si immagina in una raccolta di schizzi e progetti la Milano del futuro. Il lavoro di Sant'Elia fu dell'\"avanguardia\" ed ebbe influsso a livello Europeo, e sebbene in parte legato all'Art Nouveau e alla Secessione viennese in alcuni caratteri, porta indiscutibilmente i segni di rottura con il passato che vuole trasfigurare. I disegni sono quasi tutti prospettici ma da essi si denota il \"movimento\" delle forme architettoniche delle megastrutture rappresentate. La morte prematura di Antonio Sant'Elia, al fronte durante la prima guerra mondiale, ha impedito lo sviluppo delle idee futuristiche in architettura, ma proprio in questi archetipi molti hanno visto un'anticipazione di Walter Gropius e di Le Corbusier.\nArchitettura del periodo fascista.\nEsaurito lo slancio teorico dell'architettura futurista con la scomparsa di Antonio Sant'Elia, negli anni venti e trenta in Italia si svilupparono varie correnti architettoniche:\nTali stili e correnti vengono spesso confuse in una vaga nozione di \"architettura fascista\".\nL'Italia del ventennio resta comunque isolata dal mondo culturale europeo pi\u00f9 evoluto, che propone in architettura i temi del Movimento Moderno, cos\u00ec questi non sono conosciuti o vengono mal interpretati dagli architetti italiani. Il tutto si concentra in dibattito superficiale, che non coglie i caratteri originari dell'International Style e si riduce a una modernizzazione esteriore dello stile, con l'adozione di forme semplificate, murature lisce, balconi pieni, cornici spianate, capitelli alleggeriti, archi elementarizzati, colonne smussate, abbassando cos\u00ec notevolmente il livello dell'edilizia pubblica.\nRazionalismo italiano: Gruppo 7 e M.I.A.R..\nNel 1926 si forma il \"Gruppo 7\" di cui fanno parte, fra gli altri, Figini e Pollini e Giuseppe Terragni, qualche tempo dopo si aggregher\u00e0 anche Adalberto Libera. Il gruppo si present\u00f2 non come una rivoluzione e cerc\u00f2 in ogni modo di ridisegnare il nuovo stile come il pi\u00f9 adatto al regime fascista. Si costituisce, cos\u00ec il MIAR (Movimento italiano per l'architettura razionale), cui aderiscono quasi 50 architetti che rappresentano tutte le varie regioni italiane.\nAll'esposizione del 1931 a Roma l'impatto \u00e8 molto pi\u00f9 forte e appare chiaro che le opere razionaliste sono in realt\u00e0 troppo rivoluzionarie e mal si adattano a un regime autoritario. Le polemiche che ne nascono con i sostenitori della vecchia \"accademia\", che poi sono la maggioranza, generano molte defezioni nel MIAR, tanto che il suo segretario Libera \u00e8 costretto a sciogliere il movimento.\nDa questo momento in poi gli architetti razionalisti si ritireranno ognuno in proprio lavorando nel privato e abbandonando di fatto gli incarichi pubblici, anche se riusciranno comunque a portare avanti varie realizzazioni.\nLa Casa del Fascio a Como (1932) di Giuseppe Terragni \u00e8 una di queste opere pubbliche ed \u00e8 anche la maggiore dal punto di vista formale, tanto che Zevi la definisce il \"capolavoro del razionalismo Italiano\", per quel suo volume puro disegnato sulla sezione aurea, che possiede un solido impianto e consistenza quasi \"classica\". Altrettanto di rilievo \u00e8 l'asilo Sant'Elia di Como (1936-1937) di Terragni che forse \u00e8 la sua opera migliore, per quella sua libera espressione articolata e trasparente, che si apre all'ambiente esterno;\nMovimento Novecento.\nIl Movimento Novecento rappresenta la fase italiana della corrente europea di \"ritorno all'ordine\" , con il rifiuto sia delle avanguardie del primo novecento (liberty, futurismo, cubismo) sia della nuova tendenza razionalista, con un riferimento al neoclassicismo lombardo ottocentesco e un linguaggio semplificato ed austero, in assonanza con la pittura metafisica di De Chirico. Principali esponenti ne furono Giovanni Muzio, Gi\u00f2 Ponti, Emilio Lancia e Paolo Mezzanotte. Opera manifesto di tale corrente \u00e8 la Ca' Brutta costruita da Giovanni Muzio tra il 1919 ed il 1923 a Milano\nL'architettura Novecento prende posizioni chiare contro l'eclettismo accademico battendosi per una semplificazione e re-interpretazione, che voleva significare modernizzazione. L'espressione linguistica \u00e8 quanto mai diversificata: si va da una sorta di medievalismo a posizioni derivanti da un secessionismo viennese, da riferimenti alla romanit\u00e0 classica al barocco romano\nA Roma l'orientamento architettonico, superato il \"barocchetto\" di Gustavo Giovannoni, \u00e8 decisamente orientato verso un'immagine di citt\u00e0 grandiosa e magniloquente, una citt\u00e0 come nelle incisioni di Piranesi, ma questa tendenza si confonder\u00e0 in seguito con un'architettura di regime che richiedeva una retorica romanit\u00e0, convergente con il movimento razionalista. Come esponenti di questa architettura che si presenta come \"rinnovamento moderato\", a Roma citiamo, tra i tanti, Marcello Piacentini che ne fu il massimo esponente, e quindi Armando Brasini, Pietro Aschieri, Mario De Renzi e Innocenzo Sabbatini.\nMarcello Piacentini e il monumentalismo di regime.\nMarcello Piacentini \u00e8 la figura che pi\u00f9 di ogni altro domin\u00f2 l'architettura italiana durante il regime fascista: suoi sono i maggiori incarichi pubblici e il suo stile influenzer\u00e0, o in qualche modo verr\u00e0 imposto non solo a molti architetti negli incarichi minori, ma anche ai maggiori razionalisti come Pagano, Libera, Michelucci. L'esempio pi\u00f9 significativo di questa compromissione lo si avr\u00e0 per il progetto dell'EUR o E42, nel quale la presenza di quattro architetti razionalisti su cinque componenti la commissione non riesce a imporre la propria linea; Piacentini, usando la sua tattica di mediatore fra tradizionalisti e modernisti, vince, e il suo stile trionfa in tutti i sensi nelle architetture dell'esposizione.\nLa sua architettura \u00e8 una sorta di \"neoclassicismo semplificato\" che si pu\u00f2 fare rientrare in quella serie di tendenze che sono state definite dai critici col termine Monumentalismo; planimetrie simmetriche e bloccate, volumi chiusi che devono ricordare il \u201cMar Mediterraneo\u201d; particolari architettonici classici con rivestimenti in lastre di marmo, ritmici porticati, colonne, archi, simmetrie. Molte citt\u00e0 italiane vengono monumentalmente ridisegnate, con la demolizione di fette importanti di centro storico e la ridefinizione dei suoi edifici pi\u00f9 importanti in un ideale collegamento alla \"romanit\u00e0\" passata.\nIl dopoguerra.\nNel secondo dopoguerra viene definitivamente superato il \"neoclassicismo semplificato\" di Piacentini e il razionalismo prende il sopravvento riconoscendosi nella linea della rivista \"Casabella-continuit\u00e0\" che fu gi\u00e0 di Pagano e Persico. Il movimento \u00e8 caratterizzato da architetti di notevoli capacit\u00e0 come Albini, Luigi Walter Moretti, Gio Ponti, Galmanini, Portaluppi, Carlo Scarpa, Figini, Pollini, BBPR, Michelucci, Giuseppe Samon\u00e0, ma con personalit\u00e0 oscillanti, ed \u00e8 disunito e non porta avanti un discorso unitario.\nA livello internazionale emerge la personalit\u00e0 di Pier Luigi Nervi, ma anch'egli con il linguaggio delle sue strutture, eccellente sintesi di bellezza e staticit\u00e0 segue una strada che appare unica e personale. Mentre da un altro lato Bruno Zevi, teorico dell'architettura, fonda nel 1945 a Roma assieme a Luigi Piccinato, Mario Ridolfi, Pier Luigi Nervi e altri l'Associazione per l'Architettura organica, che per\u00f2 nell'ambiente Italiano stenta a imporsi.\nL'Italia in qualche modo rimane ancora chiusa ad alcuni pregnanti temi dell\"'International Style\", i canoni dell'architettura internazionale del Novecento, passano in Italia, ma vengono come filtrati e si cerca una strada italiana. Quasi simbolo di questo freno a scelte, che rompano decisamente con il passato, \u00e8 l'impossibilit\u00e0 dei due pi\u00f9 grandi Maestri del Movimento Moderno, Le Corbusier e Wright di realizzare due loro progetti a Venezia (Ospedale e Palazzetto sul Canal Grande).\nOpere importanti di questa logica razionale ma con influssi prettamente italiani sono:\nLa reazione all'International Style.\nL'architettura cos\u00ec come la vita di tutto il paese, dopo la seconda guerra mondiale, sembra risvegliarsi da un lungo sonno e vedere dopo tanto tempo la realt\u00e0. \u00c8 cos\u00ec che nasce il Neorealismo architettonico, che prende forse spunto dalla stagione di grande valore che questa forma di espressione aveva gi\u00e0 avuto nel cinema; nell'architettura, infatti, il movimento \u00e8 successivo a quello cinematografico; questa \u00e8 la prima reazione al Movimento Moderno. I suoi maestri sono Mario Ridolfi, Carlo Aymonino, Ludovico Quaroni, Giovanni Michelucci, anche se quest'ultimo spazia anche in altre tendenze. La ricerca \"neorealista\" \u00e8 incentrata sulla coerenza compositiva dei materiali, delle scelte tecnologiche, dei particolari architettonici e costruttivi, delle interpretazioni sociologiche e psicologiche dell'ambiente costruito e dello spazio architettonico esistente e storico.\n\u00c8 proprio in quest'ottica di analisi storica delle tecniche edilizie del passato che nasce il bisogno gi\u00e0 avvertito alla fine degli anni trenta della codificazione delle conoscenze dell'arte del costruire. Sar\u00e0 appunto Mario Ridolfi, che provenendo da una famiglia di impresari, medier\u00e0 tra \"teoria\" e \"prassi\" costruttiva e curer\u00e0 la pubblicazione del Manuale dell'Architetto edito dal CNR nel 1946. \nTutto questo insieme di informazioni verr\u00e0 poi immediatamente trasferito nella ricostruzione post-bellica di cui l'edilizia pubblica con i quartieri INA-Casa ne rappresenter\u00e0 l'esempio e il modello pi\u00f9 significativo.\nEsempi di tutto ci\u00f2 sono:\nQuesta abitudine della cultura architettonica italiana a riciclare le forme tradizionali porta i migliori architetti a un'importante scelta metodologica, propria del costume progettuale del passato, che \u00e8 quella di trattare ogni progetto come evento irripetibile e isolato e non come programma di una nuova organizzazione della citt\u00e0. Esempi significativi di questo atteggiamento sono le citate Torre Velasca a Milano dello studio BBPR l'edificio INA di Franco Albini a Parma, la Cassa di Risparmio di Giovanni Michelucci a Firenze, che rappresentano \"l'originalit\u00e0 eccellente\" a fronte della mediocrit\u00e0 generale dell'architettura italiana. L'atteggiamento deriva dalla difficolt\u00e0 di sviluppare le questioni dell'urbanizzazione della citt\u00e0 attuale sopra una certa dimensione, con la conseguente incoerenza tra coscienza architettonica e urbanistica. E la questione urbanistica esploder\u00e0 con veemenza, sotto il peso della ricostruzione prima e del boom edilizio poi degli anni sessanta, che portano con s\u00e9 la speculazione edilizia. Le citt\u00e0 si espandono a macchia d'olio senza precise direttive e le periferie si vestono di grigiore e caos tipici degli abitati paleo industriali. In Italia manca quell'approccio ai problemi urbanistici, che \u00e8 proprio del Movimento Moderno, gli architetti possono anche aver individuato i problemi ma non riescono a trovare le soluzioni e questo porta a una crisi della cultura architettonica Italiana.\nFenomeni come il \"Neoliberty\", di reazione alla mancanza di umanit\u00e0 dell'\"International Style\", possono essere inquadrati in questo ambito. Da un lato v'\u00e8 la volont\u00e0 di recupero delle idee di familiarit\u00e0 e di buona grazia delle architetture delle costruzioni dei primi decenni del XX secolo, e dall'altro v'\u00e8 questo richiudersi in se stessi in un ritorno al passato, per evitare di affrontare i problemi attuali e urgenti che appaiono irrisolvibili. Emblematiche in proposito sono le parole del critico Britannico Reyner Banham che individuer\u00e0 il (\"ritiro spirituale Italiano dall'architettura moderna\"). Nasce cos\u00ec una stagione di breve durata alla fine degli anni cinquanta, che si rif\u00e0 ai temi formali dell'Art Nouveau rielaborandoli in senso pi\u00f9 moderno.\nLe opere principali da ricordare sono:\nIl Brutalismo invece nasce con Le Corbusier a Chandigarh, ma non pu\u00f2 essere considerato un vero e proprio superamento del Movimento Moderno, semmai un'evoluzione. In Italia trova diversi seguaci: molti hanno riconosciuto i suoi segni anche in quell'evento unico che \u00e8 la citata Torre Velasca a Milano, o nella dirompente plasticit\u00e0 del cemento a vista della Chiesa dell'Autostrada del Sole di Giovanni Michelucci (1964); poi, sicuramente, nell'Istituto Marchiondi a Milano di Vittoriano Vigan\u00f2 (1957), nelle abitazioni del quartiere Sorgane a Firenze, di Leonardo Ricci e altri (1966), negli edifici per unit\u00e0 abitative del quartiere Matteotti di Terni di Giancarlo De Carlo (1971-74).\nLe ultime tendenze.\nAltri movimenti pi\u00f9 o meno recenti, rappresentano, invece, il superamento del Movimento Moderno in Italia, perch\u00e9 apportano nuove espressioni e canoni. Possono individuarsi nel corso degli ultimi 40 anni:"}
{"id": "3393004", "revid": "385321", "url": "https://it.wikipedia.org/wiki?curid=3393004", "title": "Il suo nome faceva tremare... Interpol in allarme", "text": ""}
{"id": "3393007", "revid": "767487", "url": "https://it.wikipedia.org/wiki?curid=3393007", "title": "Doctor*Ology", "text": "Doctor*Ology \u00e8 un documentario televisivo andato in onda a partire dal 2 marzo 2007 su Discovery Channel, in una serie di 13 puntate.\nSi tratta di un documentario comico, con protagonista l'attore Leslie Nielsen, che descrive il tipo di lavoro di varie specializzazioni mediche. \u00c8 stato trasmesso per la prima volta in Italia da parte dell'emittente La7D."}
{"id": "3393012", "revid": "767487", "url": "https://it.wikipedia.org/wiki?curid=3393012", "title": "Reiner Geye", "text": "Carriera.\nGioc\u00f2 per molti anni in Bundesliga con le maglie di Fortuna Dusseldorf e Kaiserslautern."}
{"id": "3393014", "revid": "1442080", "url": "https://it.wikipedia.org/wiki?curid=3393014", "title": "Dutch Open 1976 - Singolare", "text": "Il singolare del torneo di tennis Dutch Open 1976, facente parte della categoria Grand Prix, ha avuto come vincitore Bal\u00e1zs Tar\u00f3czy che ha battuto in finale Ricardo Cano 6-7 2-6 6-1 6-3 6-4."}
{"id": "3393022", "revid": "599013", "url": "https://it.wikipedia.org/wiki?curid=3393022", "title": "Bernd Nickel", "text": "Carriera.\nClub.\nGioc\u00f2 per quasi tutta la carriera nell'Eintracht, con cui vinse tre Coppe di Germania (1974, 1975, 1981) ed una Coppa Uefa (1980). Con la Nazionale prese parte alle Olimpiadi del 1972."}
{"id": "3393026", "revid": "1566286", "url": "https://it.wikipedia.org/wiki?curid=3393026", "title": "Romolo Guerreri", "text": "Biografia.\nInizia la sua carriera facendo pubblicit\u00e0 per UPIM, nel 1998. Negli anni successivi parteciper\u00e0 a \"Don Luca\", \"Bravo Bravissimo Club\", \"La partita - La difesa di Lu\u017ein\" e come intervistatore in \"Quasi Gol\", programma settimanale della Disney. Il suo primo ruolo da protagonista arriva nel 2005, partecipando a \"Quelli dell'intervallo\", dove interpreta il ruolo di Nico, come nei spin-off \"Quelli dell'intervallo in vacanza\", \"Fiore e Tinelli\", dove prende parte all'episodio \"La festa\",(2008), \"Quelli dell'Intervallo Cafe\" e \"Quelli dell'Intervallo Cafe - Casa Pierpiero\", nel 2010-2011. Nel 2010 inoltre \u00e8 stato conduttore del programma televisivo, in onda su Disney XD \"Sketch Up\". Nel 2011-2012 \u00e8 apparso nella serie di Disney Channel Life Bites - Pillole di vita dove interpreta Nico di Quelli dell'intervallo, Quelli dell'Intervallo Cafe e Quelli dell'Intervallo Cafe - Casa Pierpiero.Inoltre \u00e8 stato uno dei protagonisti del film \"Bianca Come Il Latte, Rossa Come Il Sangue\", che \u00e8 uscito nelle sale il 4 aprile 2013.\nInsieme a Adalberto Lombardo, ha fondato la \"L.A.M.P\", e producono film. Fino ad ora hanno prodotto il cortometraggio \"Finale di Partita\", che ha vinto il terzo premio \"Assolombarda\", sezione Luci ed immagini. Infine, il film \"La Partita\", che ha vinto il secondo premio RAI \"Mencucci\" ed il film \"Waterlove\", che stanno ancora girando."}
{"id": "3393029", "revid": "599013", "url": "https://it.wikipedia.org/wiki?curid=3393029", "title": "Andreas Buck", "text": "Carriera.\nDopo essere cresciuto nel Kirkheim/Teck, nel 1988 passa al dove rimane per due stagioni.\nNel 1990 viene ceduto allo Stoccarda dove alla seconda stagione vince la Bundesliga e poi la Supercoppa di Germania.\nNel 1997 viene acquisito dal Kaiserslautern che da neopromosso riesce a vincere la Bundesliga 1998. Lascia il club nel 2002 per giocare una stagione nel Magonza, prima di chiudere la carriera nel 2003 all'Eintracht Bad Kreuznach."}
{"id": "3393039", "revid": "265038", "url": "https://it.wikipedia.org/wiki?curid=3393039", "title": "Coppa delle Coppe 1976-1977 (pallamano maschile)", "text": "La Coppa delle Coppe 1976-1977 \u00e8 stata la 2\u00aa edizione della omonima competizione europea di pallamano riservata alle squadre di club. Il torneo ha avuto inizio il 12 ottobre 1976 e si \u00e8 concluso il 24 aprile 1977. Il titolo \u00e8 stato conquistato dai sovietici del per la prima volta nella loro storia, sconfiggendo in finale i tedescho orientali del ."}
{"id": "3393057", "revid": "181699", "url": "https://it.wikipedia.org/wiki?curid=3393057", "title": "Reggio Film Festival", "text": "Il Reggio Film Festival - International Short Film Festival \u00e8 un festival cinematografico italiano dedicato ai cortometraggi, nato nel 2001 a Reggio Emilia.\nStoria.\nNel 2001 l'assessore alla Cultura e Sapere del comune di Reggio Emilia, Sandra Piccinini, accoglie la proposta del Presidente del Cineclub Reggio Alessandro Scillitani, appartenente alla FEDIC, Federazione Italiana dei Cineclub, una delle nove associazioni di cultura cinematografiche riconosciute a livello nazionale, di realizzare un festival di cortometraggi di carattere nazionale in citt\u00e0.\nIl primo anno, la giuria del festival \u00e8 stata composta da Maurizio Nichetti, Marcello Fois e alcuni membri della cultura cinematografica di Reggio Emilia.\nDalla quinta edizione, il Reggio Film Festival \u00e8 diventato internazionale, ricevendo cortometraggi da tutto il mondo.\nIl festival si \u00e8 nel tempo caratterizzato per la scelta di un tema, proposto ai registi, declinato anche in altre discipline artistiche come danza, teatro e musica.\nIl festival ha cos\u00ec trattato numerosi temi: il riciclo, il cibo, i bambini, le donne, il gioco, la follia, l'acqua, i numeri, la citt\u00e0, il falso, il viaggio.\nQuesto ha permesso, da un lato, la costruzione di un festival che permetta la diffusione delle opere cinematografiche, dall'altro di avere contributi e interventi di personaggi di rilievo, tra cui Marco Bellocchio, Pupi Avati, Matteo Garrone, Dario Fo, Andrea Bajani, Diego De Silva, Paolo Rumiz, Fabrizio Plessi e Simone Massi.\nSignificativi sono stati i contributi all'iniziativa di Aterballetto e di Reggio Children."}
{"id": "3393065", "revid": "767487", "url": "https://it.wikipedia.org/wiki?curid=3393065", "title": "La Crisi", "text": "I La Crisi sono un gruppo hardcore italiano formatosi nel 2003 a Milano.\nStoria del gruppo.\nNati nel 2003 per volont\u00e0 di Mayo (voce), la formazione originale comprendeva, oltre allo stesso Mayo, il fratello Dario alla chitarra, \"Diste\" al basso e \"Paolino\" alla batteria. Con questa formazione il gruppo ha registrato nel 2005 il primo album \"s/t\" con l'etichetta HUP! Records.\nNel 2006 Paolino ha lasciato il gruppo, sostituito da Moreno e nel 2008, Lele ha sostituito Diste al basso. Con questa nuova formazione nel 2008 la band ha registrato il secondo album \"II \u2013 Tutti a pezzi\" sempre con l'etichetta HUP! Records. L'album \u00e8 stato inciso presso il Godcity studio di Salem nel Massachusetts, sotto la guida di Kurt Ballou, produttore/fonico hardcore nonch\u00e9 chitarrista della band Converge.\nSuccessivamente sono state pubblicate in vinile le registrazioni effettuate al \"Blocco A\" di Padova, sempre per l'etichetta HUP! Records.\nLa band ha registrato il terzo album intitolato \"III- Paura a Colazione\" a marzo-aprile 2011 sempre al God City Studio. A differenza della volta precedente il terzo capitolo viene prodotto, registrato e mixato interamente da Kurt Ballou in poco pi\u00f9 di cinque giorni.\nDopo le registrazioni il gruppo decide di autoprodursi il disco e di chiudere quindi i rapporti con l'etichetta Hurry Up Records. Rispetto alle prime edizioni questo terzo lavoro viene pubblicato contemporaneamente sia in CD che in LP colorato in due versioni (trasparente e blu) sotto un'etichetta \"fantasma\" chiamata Wooden Music.\n\"III - Paura a colazione\" esce ufficialmente il 15 settembre 2011 in occasione dell'ultimo Anti-MTV Day tenutosi al XM24 di Bologna nella quale viene presentato per la prima volta al pubblico.\nNel 2013, per celebrare il loro decennale di attivit\u00e0, pubblicano una raccolta contenente i demo del 2003, alcuni brani inediti, tra i quali anche una cover dei Bad Brains sessioni di pre-produzione di \"II - Tutti a Pezzi\".\nLa band annuncia la fine della loro attivit\u00e0 con un'ultima data al Cox18 a Milano il 18 novembre 2017.\nAttivit\u00e0 live.\nDopo il primo concerto, il 28 maggio 2003 al Dauntaun del Centro Sociale Leoncavallo di Milano, il gruppo ha suonato centinaia di live, compresi due tour negli Stati Uniti d'America (2005 e 2009), dove si sono esibiti insieme a molte band tra le quali Converge, Darkest Hour, Negative Approach, Sick of It All, Propagandhi, Raw Power, Ensign, Good Riddance, Bones Brigade, UK Subs."}
{"id": "3393066", "revid": "599013", "url": "https://it.wikipedia.org/wiki?curid=3393066", "title": "Chiesa di San Michele Arcangelo (Rezzoaglio)", "text": "La chiesa di San Michele Arcangelo \u00e8 un luogo di culto cattolico situato nel comune di Rezzoaglio, nella citt\u00e0 metropolitana di Genova. La chiesa \u00e8 sede della parrocchia omonima ed arcipretura del vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nStoria e descrizione.\nIn alcuni documenti, tra cui il primo datato al 1303, viene citato quello che alcuni storici presuppongono possa essere stato uno dei primi edifici di culto della zona. Il documento riporta testualmente \"S. Michaelis de Insula Vallis Avanti\", ma pi\u00f9 che la progenitrice dell'odierna parrocchiale di San Michele in Rezzoaglio, il testo potrebbe riferirsi ad una chiesetta edificata nell'attuale abitato di Isola o Isolarotonda, termine da cui proprio deriverebbe dall'originario toponimo \"Insula\".\nParrocchia dal 1523, fu in questo periodo che la chiesa sub\u00ec la costruzione della nuova navata centrale e ancora nel 1575 per una rovina della stessa; nel 1720 le venne allungata un'arcata. Nel 1739 un incendio distrusse la canonica e tutti i documenti parrocchiali andarono perduti. L'ultima grande trasformazione dell'edificio risale al 1929 con l'attuale conversione nello stile barocco. La chiesa venne consacrata il 1\u00ba settembre del 1930.\nL'attiguo e alto campanile in pietra \u00e8 stato edificato tra il 1769 e il 1825.\nTra le opere scultoree conserva dal 1611 una statua raffigurante \"San Terenziano\" precedentemente custodita nell'omonimo oratorio di Rezzoaglio.\nDipendenze.\nDalla parrocchia di Rezzoaglio dipende l'oratorio di San Lorenzo a Villa Cella."}
{"id": "3393070", "revid": "2210284", "url": "https://it.wikipedia.org/wiki?curid=3393070", "title": "Castello di Montevetrano", "text": "Il Castello di Montevetrano \u00e8 un castello medievale che sorge sulla collina di Montevetrano ad un'altezza di 258 metri sul livello del mare, nel comune di San Cipriano Picentino.\nIl fortilizio ha origine da un castrum romano del III secolo a.C. nato per controllare le popolazioni picentine, deportate nella piana del Sele.\nTra XI ed il XIII secolo fu dotato di mura perimetrali, con porta di accesso sul lato Nord, e della torre cilindrica situata all\u2019interno del cortile.\nNel 1867 l'Arma dei Carabinieri usufru\u00ec del castello per tenere sotto controllo le irruzioni dei briganti. \nDurante la Seconda guerra mondiale il castello fu occupato dall\u2019esercito tedesco che, grazie alla sua posizione strategica, dalla collina poteva controllare tutta la Valle del Sele.\nDel castello ci sono pervenute le mura perimetrali ancora intatte, quattro ambienti interni, la torre cilindrica a tre livelli e due ampie cisterne."}
{"id": "3393081", "revid": "2184398", "url": "https://it.wikipedia.org/wiki?curid=3393081", "title": "Hive", "text": "Hive \u00e8 un personaggio dei fumetti creato da Jonathan Hickman (testi) e Stefano Caselli (disegni), pubblicato dalla Marvel Comics. La sua prima apparizione avviene in \"Secret Warriors\" (vol. 1) n. 2 (maggio 2009).\nEnorme e mostruosa creatura tentacolare simile a una piovra umanoide color rame, Hive \u00e8 uno dei capi supremi dell'HYDRA; creato in laboratorio per incarnare fisicamente l'ideale dell'organizzazione grazie alla fusione tra un agente innominato e un numero incalcolabile di parassiti geneticamente modificati. Il procedimento di fusione \u00e8 andato molto al di l\u00e0 di quanto inizialmente pronosticato, generando un essere senziente, dotato di intelligenza collettiva e diverso sia dall'essere umano che dai parassiti originali.\nHive si esprime unicamente in una lingua sconosciuta simile ad una sorta di codice cifrato e comprensibile solo dagli altri membri del Consiglio dell'HYDRA.\nBiografia del personaggio.\nOrigini.\nSei anni prima del regno oscuro di Norman Osborn e della riorganizzazione dell'HYDRA, presso un centro di reclutamento dell'organizzazione noto come \"Ravendus\", in Australia, una giovane recluta viene selezionata per un programma speciale che lo avrebbe reso capace di \"realizzare ogni suo sogno\" e aiutato l'HYDRA a cambiare il mondo; pur senza capire, il giovane accetta e viene dunque condotto a Gehenna, Nuova Zelanda, nella base sottomarina denominata \"Alveare\" (\"The Hive\") in cui si svolgono esperimenti su particolari organismi e dove incontra il leggendario agente dell'HYDRA chiamato Kraken, che gli comunica di volerlo aiutare a \"diventare ci\u00f2 che \u00e8 destinato ad essere\".\nSpaesato e completamente nudo, il ragazzo viene introdotto in una stanza ricolma di organismi simili a uova che gli si attaccano addosso inglobandolo e cambiandone l'aspetto con un processo che parte dalla forma fisica fino alle funzioni corporali superiori, lasciando per ultimo il sistema nervoso e producendo ininterrottamente nel corpo ospite un dolore atroce volto a produrre l'adrenalina indispensabile per operare la trasformazione. Osservando l'adempimento del processo parassitale, Kraken spiega al barone Strucker i requisiti che lo hanno portato a selezionare proprio quella recluta: una scarsa quantit\u00e0 di globuli bianchi nel sangue (quindi poche probabilit\u00e0 di rigetto), un quoziente intellettivo intorno al 70 e un'attivit\u00e0 cerebrale piuttosto bassa.\nLa fusione tra parassiti e ospite impiega anni per arrivare alle fasi finali dando infine origine a una creatura senziente chiamata \"Hive\" e tanto fedele all'HYDRA da divenire uno dei suoi capi supremi.\nSecret Warriors.\nMesso a capo di uno squadrone di uomini parassizzati, Hive gestisce diverse operazioni logistiche rimanendo principalmente dietro le quinte in una base operativa sul fondo del mare, non mancando tuttavia di partecipare alle riunioni generali dei capi supremi dell'HYDRA e, occasionalmente, di seguirli in missione. Nel momento in cui l'organizzazione terroristica si allea con l'H.A.M.M.E.R. per iniziare una macchinosa e cruenta guerra segreta tra agenzie spionistiche contro Leviathan e gli uomini di Fury, Hive vi prende parte attivamente aiutando i compagni a assaltare la base H.A.M.M.E.R. denominata \"Dock\" al fine di incrementare il loro potere e dirigendosi successivamente a \"Lungo Inverno\" (\"Long Winter\") per recuperare Viper e l'oggetto che avrebbe dovuto sottrarre al Clan Yashida ma, trovato solo il cadavere della donna, assassinata dalla nuova Madame Hydra (la contessa de la Fontaine), Hive infonde nel suo corpo parte dei suoi parassiti riportandola in vita in una nuova forma dotata di tentacoli.\nDopo la distruzione di Gehenna e il rapimento di Strucker a opera di Kraken (che si rivela essere Jake Fury in incognito) Hive diventa il leader di uno dei due schieramenti rimasti dell'HYDRA ma viene fermato e apparentemente ucciso dalla Squadra Grigia capitanata dal figlio di Fury, Mikel, che in una missione suicida fa saltare in aria la sua base operativa e tutti i suoi agenti.\nPoteri e abilit\u00e0.\nHive, all'interno dell'HYDRA, riveste sia il ruolo di leader che di agente sul campo, motivo per il quale oltre ad essere un grande esperto di spionaggio possiede fenomenali capacit\u00e0 di combattimento corpo a corpo, che combina con le sue doti di forza, velocit\u00e0 e resistenza sovrumane; pur dimostrando una sorta di identit\u00e0 individuale, Hive \u00e8 in realt\u00e0 formato da un contorto conglomerato di un numero incalcolabile di parassiti interconnessi da un'elevata intelligenza collettiva inoltre, non essendo una figura solida, risulta virtualmente invulnerabile ai danni fisici e fondamentalmente indistruttibile nonch\u00e9 capace di respirare sia in superficie che sott'acqua.\nLa principale caratteristica di Hive \u00e8 la capacit\u00e0 di staccare i parassiti che lo costituiscono dal proprio corpo (rigenerandone immediatamente di nuovi) attaccandoli ad altri organismi viventi di modo da assumerne il controllo e trasformarli in protrazioni del proprio essere; tramite tale procedimento \u00e8 anche in grado di rianimare i corpi dei morti, non \u00e8 per\u00f2 del tutto chiaro quanto profondo sia il legame instaurato con gli individui resuscitati o quanta della loro identit\u00e0 mantengano.\nAltri media.\nNella serie televisiva \"Agents of S.H.I.E.L.D.\", Hive \u00e8 un antico e potente inumano capace di impossessarsi dei corpi dei defunti e tanto temuto da essere stato esiliato sul lontano pianeta \"Maveth\" (in ebraico: \u05de\u05d5\u05d5\u05ea, morte) tramite un portale; i suoi seguaci hanno tentato di riportarlo indietro per millenni fondando una societ\u00e0 segreta che si \u00e8 evoluta fino a diventare l'HYDRA riuscendo infine a mandare uno dei loro migliori agenti, Grant Ward (Brett Dalton), a compiere una missione di recupero nel corso della quale rimane ucciso e viene posseduto dal parassita che, all'ultimo, attraversa il portale facendo ritorno sulla Terra con l'intento di tramutare l'intera razza umana in Inumani su cui imporre il proprio controllo, venendo per\u00f2 sconfitto dallo S.H.I.E.L.D. e fatto esplodere fuori dall'atmosfera terrestre."}
{"id": "3393084", "revid": "1305772", "url": "https://it.wikipedia.org/wiki?curid=3393084", "title": "Rinaldo Orsini", "text": ""}
{"id": "3393085", "revid": "767487", "url": "https://it.wikipedia.org/wiki?curid=3393085", "title": "Caccia allo scorpione d'oro", "text": "Caccia allo scorpione d'oro \u00e8 un film del 1991, diretto da Umberto Lenzi."}
{"id": "3393087", "revid": "119764820", "url": "https://it.wikipedia.org/wiki?curid=3393087", "title": "Internacia Esperanto-Ligo", "text": "L'Internacia Esperanto-Ligo fu per undici anni la pi\u00f9 grande associazione esperantista mondiale a partire dal 18 settembre 1936, cio\u00e8 da quando la sua fondazione provoc\u00f2 lo scisma del movimento esperantista che interess\u00f2 la comunit\u00e0 esperantista durante tutta l'esistenza di questa associazione. Perse il primato nel 1947 quando si fuse con la \u011ceneva UEA.\nStoria.\nViste le difficolt\u00e0 che stava riscontrando l'Associazione Universale Esperanto e la contesa tra Eduard Stettler e Hans Jakob, Louis Bastien e la gran parte del direttivo dell'UEA lasciarono l'associazione e il 18 settembre 1936 fondarono l'Internacia Esperanto-Ligo con sede prima a Londra, poi a Heronsgate vicino a Londra. Molto presto tutti i membri e le consociazioni dell'UEA passarono a essa. Presso la \u011ceneva UEA restarono dapprima solo gli svizzeri, ma poi formalmente si unirono anche le associazioni della Spagna, inattive a causa della guerra civile che imperversava nel Paese, e altri 100 membri individuali. Per la prima volta si parl\u00f2 di Scisma del movimento esperantista. \nL'IEL divenne cos\u00ec la maggiore associazione esperantista internazionale di carattere neutrale. Il segretario durante tutta l'esistenza dell'IEL fu Cecil Charles Goldsmith, che per primo aveva proposto la creazione dell'associazione. Molti viderono nell'IEL il sostituto dell'Universala Federacio Esperantista, attiva dal 1932 al 1933. In pi\u00f9 l'IEL aveva un suo giornale: l\"'Esperanto Internacia\", che fu attivo fino al 1940 quando fu sostituito dal gi\u00e0 esistente Heroldo de Esperanto.\nDopo la seconda guerra mondiale l'Internacia Esperanto-Ligo e la \u011ceneva UEA si fusero sotto il vecchio nome di Universala Esperanto-Asocio durante il primo Congresso Universale di Esperanto del dopoguerra tenutosi a Berna. "}
{"id": "3393089", "revid": "767487", "url": "https://it.wikipedia.org/wiki?curid=3393089", "title": "Detective Malone", "text": "Black Cobra 4 - Detective Malone \u00e8 un film del 1991 diretto da Umberto Lenzi con lo pseudonimo Bob Collins. \u00c9 l'ultimo film della saga di \"Cobra nero\".\nTrama.\nUna banda di terroristi rapisce l'ingegnere elettronico Barry Wilson, chiedendogli di creare un sistema di sicurezza per il loro complesso. Ma, sar\u00e0 il detective Robert Malone a fermarlo."}
{"id": "3393091", "revid": "2033069", "url": "https://it.wikipedia.org/wiki?curid=3393091", "title": "Sensodyne", "text": "Sensodyne \u00e8 una marca di prodotti per l'igiene orale, che vanno dai dentifrici agli spazzolini da denti, destinati a coloro che soffrono di eccessiva sensibilit\u00e0 dentale al caldo ed al freddo. Il marchio \u00e8 parte del gruppo GlaxoSmithKline che l'ha rilevato nel 2001 quando ha acquistato l'azienda farmaceutica Block Drug che lo produce.\nLa radice di un dente, oppure la dentina, \u00e8 costituita da microscopici \"tubuli\". In alcune persone, la radice rimane scoperta a causa della recessione gengivale o gengivite. Poich\u00e9 i tubuli sono porosi, le sensazioni di caldo e freddo, derivate da cibi o bevande, possono raggiungere facilmente le terminazioni nervose, provocando sensazioni di fastidio o di dolore. Secondo quanto affermato dalla Sensodyne, il funzionamento del dentifricio sta nel permettere agli ioni di potassio e fluoruro, presenti nella pasta dentifricia, di penetrare nei tubuli dentinali e depolarizzare il nervo, bloccando la trasmissione del dolore."}
{"id": "3393094", "revid": "399", "url": "https://it.wikipedia.org/wiki?curid=3393094", "title": "St Mawes", "text": ""}
{"id": "3393095", "revid": "599013", "url": "https://it.wikipedia.org/wiki?curid=3393095", "title": "Oratorio di San Rocco (Rezzoaglio)", "text": "L'oratorio di San Rocco \u00e8 un luogo di culto cattolico situato nella frazione di Alpepiana nel comune di Rezzoaglio, nella citt\u00e0 metropolitana di Genova.\nStoria e descrizione.\nL'edificazione di un nuovo oratorio divenne quasi necessaria a seguito delle continue frane che distrussero interamente o in parte gli antichi edifici religiosi della frazione rezzoagliese.\nSecondo una pietra incastonata nel muro perimetrale dell'edificio, l'inizio dei lavori si avviarono nel 1679. L'attuale struttura architettonica, in localit\u00e0 Secorte, \u00e8 invece risalente alla nuova riedificazione avvenuta nel 1815."}
{"id": "3393096", "revid": "228587", "url": "https://it.wikipedia.org/wiki?curid=3393096", "title": "Saint Ives", "text": ""}
{"id": "3393097", "revid": "399", "url": "https://it.wikipedia.org/wiki?curid=3393097", "title": "St Austell", "text": ""}
{"id": "3393105", "revid": "322321", "url": "https://it.wikipedia.org/wiki?curid=3393105", "title": "Unione montana Bellunese-Belluno Ponte nelle Alpi", "text": "L'unione montana Bellunese-Belluno Ponte nelle Alpi \u00e8 un'unione montana (gi\u00e0 comunit\u00e0 montana) veneta della provincia di Belluno.\nGeografia fisica.\nTerritorio.\nAll'unione montana appartengono, nella loro totalit\u00e0, i soli comuni di Belluno e Ponte nelle Alpi."}
{"id": "3393108", "revid": "1543377", "url": "https://it.wikipedia.org/wiki?curid=3393108", "title": "Coppa Intercontinentale 1960", "text": "La Coppa Intercontinentale 1960 \u00e8 stata la prima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nLa prima Intercontinentale si svolse in due incontri a due mesi di distanza l'uno dall'altro. La prima partita ebbe luogo il 3 luglio al Centenario di Montevideo, ma le condizioni meteorologiche furono avverse: il campo, dopo un violento temporale, era ai limiti della praticabilit\u00e0 e la partita risult\u00f2 scarsamente spettacolare. Il ritorno, in programma al Bernab\u00e9u di Madrid, fu trasmesso in diretta televisiva, e gli ascolti registrarono circa 150.000.000 di spettatori in tutto il mondo. La gara, altamente spettacolare a differenza dell'andata, fu dominata dal Real Madrid, che nei primi dieci minuti si port\u00f2 in vantaggio di tre reti grazie a Pusk\u00e1s (2) e di St\u00e9fano (1); il risultato finale fu di 5-1 per gli iberici, che si aggiudicarono cos\u00ec il trofeo per la prima volta. Nel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3393112", "revid": "179980", "url": "https://it.wikipedia.org/wiki?curid=3393112", "title": "Kenneth Aston", "text": ""}
{"id": "3393114", "revid": "36426", "url": "https://it.wikipedia.org/wiki?curid=3393114", "title": "Feudo di Castellano e Castelnuovo", "text": "Il Feudo di Castellano e di Castelnuovo costitu\u00ec un'antica giurisdizione feudale del Principato vescovile di Trento legata alle vicissitudini delle nobili famiglie dei Da Beseno, dei Castelnuovo, dei Castelbarco prima e dei conti Lodron poi. Il feudo occupava una zona della \"Destra Adige\" della Vallagarina, in Trentino-Alto Adige e fu governato dai conti Lodron del ramo lagarino o di Castellano-Castelnuovo dal 1456, anno in cui lo strapparono con la forza alla nobile famiglia dei Castelbarco, al 1842 quando rinunciarono alla giurisdizione. \nAll'estinzione del ramo di Castellano (1615), subentrarono nella guida del feudo i signori di Castelnuovo, che si estinsero nel 1703. Il feudo fu poi retto dai Lodron del ramo di Castel Lodron fino alla conquista napoleonica nel 1802 e, dopo il Congresso di Vienna, dai Lodron di Himmelberg.\nMilizia.\nLa difesa delle giurisdizione era affidata ai cosiddetti bersaglieri tirolesi (meglio noti come \"Tiroler Sch\u00fctzen\"), milizia locale che in caso di bisogno veniva chiamata alle armi. L'armeria si trovava entro le mura del Castello di Castellano. La milizia di Castellano erano i cosiddetti bersaglieri tirolesi o \"Scizzeri\". Uno dei pi\u00f9 celebri comandanti della compagnia fu Antonio Nicol\u00f2 Curti di Castellano. \nStoria.\nIl feudo di Castellano-Castelnuovo si form\u00f2 nel 1456, con la cacciata dei signori di Castelbarco dal castello di Castellano e da Castel Noarna, da parte di Giorgio Lodron e del fratello Pietro, sobillati da Giorgio Hack von Themeswald, vescovo di Trento. Con Pietro Lodron nacque il ramo dei Lodron detti di Castellano e Castelnuovo, che resse il feudo fino al 1703. Successore di Pietro, e primo Lodron a risiedere stabilmente in Vallagarina, fu Paride.\nParide divise, tra i suoi 13 figli (di cui 6 maschi), i feudi di Castellano-Castelnuovo: a Nicol\u00f2 Maria Lodron e Giovanni Francesco spett\u00f2 Castelnuovo, Andrea Lodron con Agostino Lodron spett\u00f2 Castellano. Gli altri 2 figli furono Antonio, forse gi\u00e0 morto al momento della divisione, ed Alessandro Lodron, prete a Pomarolo, che ebbe un figlio illegittimo, Rinaldo, da cui discendono i Rinaldi di Pomarolo. Morti Andrea e Giovanni Francesco senza figli (legittimi) ereditano: i figli di Agostino il Castello di Castellano e quelli di Nicol\u00f2 Castelnuovo.\nNel 1532 divenne signore di Castelnuovo Nicol\u00f2 Maria Lodron, con la moglie Beatrice, figlia del celebre condottiero Francesco V di Castelalto. \nNel 1534 Agostino divenne signore di Castellano, con la moglie Maddalena Bagarotta Lodron.\nCastellano fu retto da Felice Lodron (1537-1584) l'altro fratello Agostino II Lodron (1540-1570) era morto giovane. Nel 1584, morto Felice ed anche i suoi figli in giovane et\u00e0 Castellano pass\u00f2 al fratello don Antonio. Nel 1615, con la morte dell'ultimo figlio di Agostino, don Antonio Lodron di Castellano, il feudo di Castellano venne nuovamente unito a quello di Castelnuovo da Nicol\u00f2 Lodron.\nIl figlio di Nicol\u00f2, Paride Lodron, arcivescovo di Salisburgo, un\u00ec al feudo di Castellano-Castelnuovo anche quello di Castel Romano e istitu\u00ec il \"maggiorasco della primogenitura Lodron\", assegnando i due feudi a suo fratello Cristoforo, e disponendo che successivamente sarebbe passato in eredit\u00e0 al primogenito di questi, Francesco Nicol\u00f2 Lodron.\nNel 1653 istitu\u00ec la \"secondogenitura lodroniana\" per il secondo figlio del fratello Cristoforo, Paride Lodron.\nLa fine del potere dei Lodron.\nNel 1703 il ramo dei Lodron che aveva in possesso il feudo di Castellano-Castelnuovo si estinse: l'unica erede di Paride Lodron era infatti la figlia, Caterina Lodron, sposata con il conte Giovanelli, che, per disposizioni testamentarie del prozio Paride Lodron pot\u00e9 ereditare solo i beni allodiali dei Lodron (pochi terreni e qualche residenza nel feudo di Castellano). I feudi di Castellano-Castelnuovo e di Castel Romano furono accorpati nella contea di Lodrone in possesso dei Lodron della linea di Castel Lodron, discendenti di Giorgio Lodron.\nNel 1802, durante il regno d'Italia napoleonico il principato e le giurisdizioni patrimoniali trentine vennero abolite e il territorio venne annesso alla giudicatura di pace di Rovereto. Il \"giudizio patrimoniale\" dei Lodron venne ripristinato nel 1817 dopo il Congresso di Vienna, con sede a Nogaredo. Il Feudo pass\u00f2 nelle mani dei Lodron di Himmelberg in Carinzia.\nNel 1842, dopo sei secoli d'incontrastato dominio, i Lodron di Himmelberg rinunciano definitivamente alla loro giurisdizione a favore della subentrata amministrazione austriaca pur conservando le libere propriet\u00e0, poi alienate principalmente nel corso del Novecento. In seguito alla rinuncia dei Lodron, venne istituito nell'ambito dell'Impero austro-ungarico un \"giudizio distrettuale governativo\", che comprendeva anche Nomi e Isera. \nNel 1924 i discendenti dei Lodron di Himmelberg vendettero per 12.300 lire ci\u00f2 che restava del vecchio maniero di Castellano, in parte sopravvissuto alla Grande Guerra. \nIl comune di Castellano fu accorpato nel 1929 al comune di Villa Lagarina, nel quale vi si trova tuttora.\nCartografie dei due feudi.\nSulle cartografie antiche sono sempre indicati il Feudo di Castellano ed il Feudo di Castelnuovo. Sulle cartografie a scala ridotta \u00e8 pi\u00f9 spesso indicato il solo Feudo di Castelnuovo, forse pi\u00f9 importante. Mentre a fine Settecento appare una cartografia dove i territori del Feudo di Castellano e del Feudo di Castelnuovo ed altri territori, allora amministrati a Nogaredo, sono indicati con il solo nome del Feudo di Castellano. "}
{"id": "3393116", "revid": "767487", "url": "https://it.wikipedia.org/wiki?curid=3393116", "title": "Obiettivo poliziotto", "text": "Obiettivo poliziotto (\"Cop Target\") \u00e8 un film del 1990, diretto da Umberto Lenzi."}
{"id": "3393136", "revid": "599013", "url": "https://it.wikipedia.org/wiki?curid=3393136", "title": "Chiesa di San Bernardo (Rezzoaglio)", "text": "La chiesa di San Bernardo \u00e8 un luogo di culto cattolico situato nella frazione di Cabanne nel comune di Rezzoaglio, nella citt\u00e0 metropolitana di Genova. La chiesa \u00e8 sede della parrocchia omonima e prevostura del vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nStoria e descrizione.\nAntico borgo dei signori locali Della Cella, viene citata per la prima volta in un registro della curia vescovile datato al 1523.\nDapprima dipendente dalla parrocchia dell'Addolorata di Fontanarossa - attuale frazione di Gorreto, in val Trebbia - fu nel 1595 scorporata da essa ed elevata al titolo di parrocchia indipendente della diocesi di Tortona. Nel 1817 ritorna a far parte della diocesi di Bobbio. L'attuale chiesa \u00e8 stata consacrata nel 1952.\nConserva al suo interno due opere pittoriche quali \"La deposizione dalla Croce\" e la \"Resurrezione\" del pittore Giovanni Lanfranco. Le tele furono acquistate dall'allora parroco di Cabanne, don Angelo Simonetti, nel 1861 dalla chiesa di Santa Maria di Castello di Genova.\nIn cantoria lignea, sopra il portale d'ingresso, \u00e8 ubicato l'organo storico costruito nel 1905 dalla ditta Giuseppe Cavalli di Piacenza: lo strumento \u00e8 stato restaurato nel 1999 dall'organaro Angelo Rosaguta di Recco su iniziativa dell'allora parroco don Emilio Coari e grazie ai contributi di parrocchiani e volontari. Il collaudo dell'organo ed il concerto di inaugurazione per il restauro dello strumento sono stati eseguiti dal maestro Ljuba Moiz nel suddetto anno in occasione della festa del santo patrono san Bernardo abate.\nDipendenze.\nDalla parrocchia di San Bernardo dipendono:"}
{"id": "3393138", "revid": "154893", "url": "https://it.wikipedia.org/wiki?curid=3393138", "title": "Sud Sudan", "text": ""}
{"id": "3393142", "revid": "287204", "url": "https://it.wikipedia.org/wiki?curid=3393142", "title": "Symphonies", "text": "Symphonies \u00e8 un brano musicale del cantante britannico Dan Black, pubblicato come primo singolo dal suo album di debutto del 2009 \"UN\". Il brano \u00e8 stato scritto, composto e prodotto dallo stesso Black, ed utilizza campionamenti di altri artisti come l'orchestra filarmonica di Praga e Rihanna.\nIl singolo \u00e8 stato pubblicato negli Stati Uniti il 30 novembre 2009, mentre il video \u00e8 stato reso disponibile nella settimana del 15 marzo 2010. Un remix di \"Symphonies\" \u00e8 stato registrato insieme a Kid Cudi, ed \u00e8 stato reso disponibile come traccia bonus negli Stati Uniti. Il brano \u00e8 stato, inoltre, inserito nella colonna sonora del videogioco NBA2k11"}
{"id": "3393152", "revid": "775372", "url": "https://it.wikipedia.org/wiki?curid=3393152", "title": "Italian Joint Force Headquarters", "text": "LItalian Joint Force Headquarters (ITA-JFHQ) \u00e8 la struttura di comando militare italiana, interforze e proiettabile che opera alle dipendenze dirette del Comando operativo di vertice interforze dello Stato maggiore della difesa.\nDotato di personale altamente specializzato e contraddistinto da una struttura organizzativa flessibile e snella, si \u00e8 costituito nel febbraio del 2007 ed \u00e8 una delle nuove realt\u00e0 della Difesa italiana. La sua istituzione, in linea con le iniziative intraprese dai Paesi leader della NATO e dell'Unione europea dotati di organizzazioni simili, ha contribuito a collocare l'Italia in una posizione di primo piano nell'ambito dello scenario internazionale.\nIl Comando \u00e8 in grado di pianificare e condurre \"small scale operations\" operando sia a terra che dal mare, tramite il COMITMARFOR, imbarcato su vascelli della marina militare, alle dipendenze del Capo di Stato Maggiore della Difesa oppure, in caso di operazioni congiunte con forze armate di altri Paesi.\nStoria.\nL'Italian Joint Force Headquarters (ITA-JFHQ) \u00e8 un Comando interforze permanentemente attivato, ad alta prontezza operativa, rapidamente schierabile, in grado di immettersi con breve preavviso nelle aree di crisi in tutto il mondo, e di assumere le funzioni di comando e controllo degli assetti terrestri, marittimi ed aerei resi disponibili per l'assolvimento di una missione.\nNascita.\nL'atto di nascita del Joint force headquarters italiano \u00e8 stato firmato il 23 febbraio 2007 dall'allora capo di stato maggiore della Difesa, ammiraglio Giampaolo Di Paola. Una vera e propria rivoluzione del concetto joint, che fino a quel momento aveva trovato applicazione (in termini di comando e controllo): in Italia, con strutture fisse non proiettabili quali lo stato maggiore della Difesa o il Comando operativo di vertice interforze (Coi); in operazioni, nella costituzione di comandi joint di contingenza, sciolti al rientro in Patria al termine dell'esigenza. L'ITA-JFHQ \u00e8 un comando interforze permanentemente attivato, rapidamente proiettabile e dotato di personale altamente specializzato, a disposizione del capo di Smd per un ampio spettro di missioni.\nGeneralit\u00e0.\nIl Jfhq \u00e8 un comando interforze a livello brigata, quindi un comando non statico, di facile rischieramento, equipaggiato e addestrato per condurre Small scale operations, cio\u00e8 tutte quelle task che supportano quello che \u00e8 stato sancito nel Petesberg missions, quindi in sostanza, copre tutto lo spettro delle asymmetric operations, che vanno dal peacekeeping al humanitarian aid disaster relief. Si tratta di un comando joint con grado di prontezza elevato, a disposizione del capo di stato maggiore della Difesa, anche se in tempo di pace dipendiamo dal comandante del Coi, che copre sia esigenze nazionali sia esigenze multinazionali: Nato, Onu.\nStruttura.\nHa sede all'interno dell'Aeroporto Militare \"Francesco Baracca\" di Roma Centocelle.\nIl Comando conta circa 35 effettivi, quindi molto pochi, con una serie di external augmentees che si addestrano con noi ogni qualvolta ci sono grosse esercitazioni per arrivare a un totale di circa 50 unit\u00e0. In aggiunta, \u00e8 stata costituita una compagnia di supporto tattico e logistico che si aggira sui 70 militari, per un totale di 140-150 persone.\nIl personale di questo comando deve avere dei requisiti particolari, non certo speciali ma certamente deve essere fisicamente a posto per le operazioni. \nPer il personale ci sono delle job description abbastanza restrittive: dal punto di vista fisico occorre l'idoneit\u00e0 all'impiego fuori area, conoscenza linguistica dal punto di vista operativo (si parla e si scrive esclusivamente in inglese perch\u00e9 tutte le procedure sono in lingua). In pi\u00f9 \u00e8 necessario che ogni militare abbia un buon background di operazioni nel proprio curriculum e che sia propenso al discorso interforze, perch\u00e9 questo \u00e8 un comando interforze.\nAssetti.\nPer gli assetti impiegati e tascati da ogni singola Forza Armata dobbiamo rifarci al concetto dell'Nrf (Nato response forces): sei mesi di addestramento e sei mesi in stand by. Nel contesto nazionale c'\u00e8 un canestro di Forze denominato Joint rapid reaction forces dal quale si attingono assetti terrestri, marittimi e aerei, in funzione della missione assegnata. Precisamente un assetto terrestre a livello battaglione, un assetto marittimo e un assetto aereo. Evidentemente sono \u2018task oriented\u2019 cio\u00e8, pacchetti di Forze allocati in funzione della missione da svolgere. In sostanza, ci\u00f2 che ci occorre \u00e8 attinto da questo canestro e reso disponibile dalle Forze armate. Dal punto di vista addestrativo: le FA forniscono a questi pacchetti l'addestramento specifico di Forza armata; l'ITA-JFHQ svilupper\u00e0 il successivo addestramento interforze (di circa 6 mesi).\nI sei mesi di addestramento joint rappresentano una rivoluzione dal punto di vista del modus operandi, fino a ieri non era mai stato fatto. Successivamente abbiamo altri sei mesi on call, durante i quali, qualora necessario siamo pronti a muovere nell'area di crisi. Questi pacchetti di Forze hanno lo stesso stato di prontezza del comando, che \u00e8 molto elevato, parliamo di ore/giorni.\nQuesto comando framwork \u00e8 nato per dare/ricevere ordini, equipaggiati per \u2018sopravvivere\u2019 da 30 a 120 giorni, quindi con assetti operativi e logistici commisurati alla missione assegnata. Questi equipaggiamenti sono vitali per il nucleo ORLT (Operational recconaissance and liaison team), cio\u00e8 un team di circa dieci persone che con lo zaino, il fucile e la radio satellitare, sono pronti a partire con brevissimo preavviso in qualsiasi momento del giorno e della notte. Anche la compagnia di supporto tattico e logistico ha equipaggiamenti specifici per assolvere compiti di: force protection del comando; real life / supporto logistico; collegamenti radio / CIS strategici/tattici.\nA similitudine della Forza Armata mounting che \u00e8 l'Esercito \u00e8 stato acquisito il meglio per esempio: il \u2018posto comando\u2019 \u00e8 costituito da un sistema di tende costruite in Inghilterra su licenza americana che si chiama Drash (Deployable rapid assembly shelters) sono circa 24 tende dove possono essere ricavati un massimo di 70 work stations. Sono tende particolari, con la doppia camera d'aria, facilmente rischierabili, gi\u00e0 pallettizzate, possono operare sia in ambiente artico che in ambiente desertico.\nDal punto di vista nazionale, questo \u00e8 l'unico comando joint deployable, nel passato ne abbiamo avuti altri, per esempio in Albania, in Kurdistan, Timor Est e poi sono stati inattivati una volta rientrati. A livello nazionale si \u00e8 sentita l'esigenza di creare appunto un assetto molto leggero \u2018joint deployable\u2019 che potesse soddisfare queste esigenze. Dal punto di vista multinazionale, si \u00e8 guardato a livello \u201cWestern European countries\u201d, quindi Francia, Germania e Inghilterra, che sono dotate di strutture joint con cui possiamo e dobbiamo, come dire, competere. In particolare, il nostro modello \u00e8 a riferimento di quello inglese. Il comando inglese somiglia molto dal punto di vista numerico a questo comando, sia come impiego, sia come collocazione, sia come equipaggiamento. Non sono stati adottati i riferimenti strutturali di Francia e Germania, perch\u00e9 sono due comandi estremamente \u2018pesanti\u2019, che sicuramente non soddisfacevano la nostra esigenza nazionale.\nMissioni.\nEsso \u00e8 stato impiegato in occasione della seguenti crisi:"}
{"id": "3393160", "revid": "1590006", "url": "https://it.wikipedia.org/wiki?curid=3393160", "title": "Gerardo De Michele", "text": "Biografia.\nAllievo del professor Omodei-Zorini all'Universit\u00e0 di Napoli, De Michele svolse la sua attivit\u00e0 di primario tisiologo presso l'Ospedale Antonio Cardarelli.\nRimase in ruolo fino al 1987, diventando poi primario pneumologo emerito dell'ospedale Cardarelli. Le sue intuizioni lo portarono a istituire la prima sezione ospedaliera di fisiopatologia respiratoria e a fondare il primo Dipartimento di Pneumologia in Italia nel 1972, anticipando la moderna organizzazione delle ASL.\nSvolse attivit\u00e0 politica ultra-trentennale ricoprendo l'incarico di assessore all'Assistenza ed alla Sanit\u00e0 di Napoli dal 1962 al 1970 e divenendo sindaco dell citt\u00e0 nel 1970, carica che mantenne per un quadriennio fino al 1974. Nei quattro anni in cui fu primo cittadino prese importanti provvedimenti, quali la firma del primo piano regolatore della citt\u00e0, l'inaugurazione dell'ospedale per malattie infettive Domenico Cotugno.\nFece fronte all'epidemia di colera che colp\u00ec Napoli nel 1973, curando l'organizzazione dell'impianto immunologico della citt\u00e0.\nNoto per le sue doti umane, \u00e8 ricordato con grande affetto per le sue numerose azioni a difesa dei pi\u00f9 deboli. Si racconta che al momento della morte molte persone accorsero al suo capezzale per omaggiarlo."}
{"id": "3393175", "revid": "599013", "url": "https://it.wikipedia.org/wiki?curid=3393175", "title": "Angelo Balbiani", "text": "Carriera.\nAngelo Balbiani fu un giocatore di calcio che gioc\u00f2 nella Juventus e nell'. In bianconero collezion\u00f2 6 presenze e 4 reti. La sua prima partita fu contro il Torino nel Derby della Mole in una sconfitta per 3-1 il 7 novembre 1909, dove segn\u00f2 anche il suo primo gol. La sua ultima partita in \"bianconero\" fu contro il il 23 gennaio 1910 in una vittoria per 1-0. L'anno seguente pass\u00f2 all' dove collezion\u00f2 una sola presenza, nella gara dell'11 giugno 1911 contro la Unione Sportiva Milanese."}
{"id": "3393177", "revid": "1305772", "url": "https://it.wikipedia.org/wiki?curid=3393177", "title": "Rally del Messico 2011", "text": "Il Rally del Messico, che si \u00e8 corso dal 3 al 6 marzo, \u00e8 stato il secondo della stagione 2011 e ha registrato la vittoria di S\u00e9bastien Loeb."}
{"id": "3393190", "revid": "767487", "url": "https://it.wikipedia.org/wiki?curid=3393190", "title": "Hornsby e Rodriguez - Sfida criminale", "text": "Hornsby e Rodriguez - Sfida criminale \u00e8 un film del 1992 diretto da Umberto Lenzi, alla sua ultima pellicola.\nTrama.\nHornsby, un agente dell'FBI recentemente in pensione va in Sud America per trovare il suo vecchio partner perch\u00e9 si dice che il suo vecchio partner sia diventato un criminale. Quando l'ex partner viene ucciso, Hornsby altera la scena del crimine per far sembrare che il suo ex partner abbia ucciso lui stesso l'uomo armato. Nonostante tutto Hornsby cercher\u00e0 di scoprire chi ha ucciso il suo partner e perch\u00e9, con l'aiuto di un poliziotto del luogo, Rodriguez."}
{"id": "3393195", "revid": "647919", "url": "https://it.wikipedia.org/wiki?curid=3393195", "title": "Duomo imperiale dei Santi Maria e Stefano", "text": ""}
{"id": "3393203", "revid": "767487", "url": "https://it.wikipedia.org/wiki?curid=3393203", "title": "Silvino Maffiotti", "text": "Era colloquialmente noto come Maffiotti II per distinguerlo dal fratello Ermanno, pi\u00f9 grande di due anni; quest'ultimo, anch'esso per breve tempo calciatore a Biella, nacque a Camburzano prima del trasferimento a Torino della famiglia.\nCarriera.\n\u00c8 stato il primo capitano della , dove milit\u00f2 dagli esordi fino al 1909.\nPassato nello stesso anno alla , debutt\u00f2 in maglia bianconera il 19 dicembre 1909 in una vittoria esterna per 2-0 contro la , mentre il suo ultimo incontro fu contro il il 26 aprile 1914 in una sconfitta esterna, sempre per 2-0. In cinque stagioni a Torino collezion\u00f2 48 presenze ufficiali, segnando 11 reti oltre a 22 presenze non ufficiali, marcando 7 gol.\nDopo il ritiro.\nApri una ferramenta a Torino chiamata \"Metalferro\", e ricopr\u00ec il ruolo di \"sindaco\" nell'azienda degli amici Ajmone Marsan.\nUfficiale di complemento d'artiglieria a partire dal 1935, all'ingresso dell'Italia nella seconda guerra mondiale fu assegnato al Corpo automobilistico militare.\nIl primo fan club juventino di Biella fu intitolato a lui."}
{"id": "3393210", "revid": "767487", "url": "https://it.wikipedia.org/wiki?curid=3393210", "title": "Take Off Vol.2", "text": "Take Off Vol.2 \u00e8 un album del musicista reggae italiano Brusco, pubblicato nel 2010. L'album contiene 6 tracce, completamente cantate in lingua inglese."}
{"id": "3393211", "revid": "729019", "url": "https://it.wikipedia.org/wiki?curid=3393211", "title": "Tunica (botanica)", "text": "Il termine tunica in botanica indica una sottile membrana, o strato di fibre, di consistenza papiracea, talvolta di colorazione bruno-rossiccio, ma il pi\u00f9 delle volte biancastro o incolore, avente funzione protettiva ed isolante, che riveste alcuni organi vegetali.\n\u00c8 un tessuto tegumentale primario esterno, derivante dal meristema primario del fusto, che riveste la parte aerea del corpo primario della pianta, ed \u00e8 solitamente monostratificata. Inoltre, la tunica, \u00e8 caratterizzata dall'assenza di cloroplasti e dalla presenza di annessi come gli stomi e i peli. Oltre ad avere una funzione protettiva e isolante generale, la tunica evita perdite d'acqua, protegge da fattori abiotici come i raggi UV, e fattori biotici, come ad esempio l'ingresso di patogeni batterici e fungini. Le tuniche, sono assai evidenti nei bulbi, o bulbo tuberi, di alcune specie vegetali, in particolar modo del genere \"Allium\" e \"Romulea\". Nel comune aglio da cucina, \u00e8 la membrana sottile che riveste lo spicchio, che eliminato permette l'utilizzo del bulbo (comunemente noto come testa), come aromatizzante vario."}
{"id": "3393215", "revid": "463126", "url": "https://it.wikipedia.org/wiki?curid=3393215", "title": "Scienze omiche", "text": ""}
{"id": "3393216", "revid": "110157", "url": "https://it.wikipedia.org/wiki?curid=3393216", "title": "Frank Valentino", "text": "Biografia.\nInizi\u00f2 gli studi a Denver e nel 1926 si trasfer\u00ec in Italia, dove complet\u00f2 la preparazione e l'anno successivo debutt\u00f2 a Parma ne \"La traviata\".\nApparve nel decennio 1930-40 in vari teatri italiani, compresa la Scala, e in diverse citt\u00e0 europee, tra cui Glyndebourne.\nNel 1940 fece ritorno negli Stati Uniti d'America, dove inizi\u00f2 una lunga carriera presso il Metropolitan, sia in parti di protagonista che di fianco, protrattasi per circa un ventennio, durante il quale fu presente in oltre 400 recite al Met e in altre sedi nel corso di tourn\u00e9e del teatro newyorkese.\nApparve anche alla San Francisco Opera e a Philadelphia. Cant\u00f2 pi\u00f9 volte sotto la direzione di Arturo Toscanini. I ruoli preferiti furono Figaro, Enrico, Belcore, Rigoletto, Conte di Luna, Marcello, Silvio.\nSi ritir\u00f2 dalle scene nel 1962 e successivamente detenne per quindici anni la cattedra di canto presso il Peabody Institute di Baltimora."}
{"id": "3393217", "revid": "287204", "url": "https://it.wikipedia.org/wiki?curid=3393217", "title": "Stefanie de Roux", "text": " Ha rappresentato Panama a Miss Universo 2003, che si \u00e8 tenuto a Panama, dove la modella \u00e8 riuscita ad arrivare sino alle semifinali. \u00c8 stata inoltre la rappresentante del proprio paese anche a Miss Terra 2006, che si \u00e8 tenuto il 26 novembre 2006 a Manila, nelle Filippine, dove \u00e8 arrivata alla quinta posizione.\nLa carriera della De Roux's nel mondo dello spettacolo inizia all'et\u00e0 di quindici anni, quando partecipa ad una sfilata di moda organizzata per raccogliere fondi per la ricerca sul cancro. Poco tempo dopo, viene ingaggiata da un'agenzia di moda ed inizia a lavorare come modella professionista. In seguito Stefanie de Roux ha aperto una scuola per modelle.\nDopo il suo piazzamento come finalista di Miss Terra, la de Roux \u00e8 stata inserita nella lista degli alunni della Southern Methodist University che sono riusciti a distinguersi."}
{"id": "3393225", "revid": "1543377", "url": "https://it.wikipedia.org/wiki?curid=3393225", "title": "Coppa Intercontinentale 1961", "text": "La Coppa Intercontinentale 1961 \u00e8 stata la seconda edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nIl Pe\u00f1arol approd\u00f2 alla seconda Intercontinentale in due anni, sempre sotto la guida di Roberto Scarone; il Benfica, invece, arriva per la prima volta alla competizione, dopo la vittoria della Coppa dei Campioni. La prima gara termin\u00f2 1-0 per i lusitani, che passarono con M\u00e1rio Coluna. L'incontro di ritorno vide la vittoria del Pe\u00f1arol per 5-0, con doppiette del peruviano Joya e dell'ecuadoriano Spencer, oltre al gol su calcio di rigore di Sas\u00eda. Dato che ognuna delle due squadre aveva vinto una gara, si rese necessaria la \"bella\", che si tenne a due giorni di distanza dal ritorno e che fu appannaggio del Pe\u00f1arol, che si impose con la doppietta di Sas\u00eda, nonostante l'esordio internazionale di un giovane Eus\u00e9bio, subito bagnato da una rete. Nel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3393238", "revid": "602120", "url": "https://it.wikipedia.org/wiki?curid=3393238", "title": "Giovanna di Francia, regina di Navarra", "text": ""}
{"id": "3393241", "revid": "599013", "url": "https://it.wikipedia.org/wiki?curid=3393241", "title": "Claudia Ortiz", "text": " Ha rappresentato il Per\u00f9 a Miss Terra 2002, il 29 ottobre 2002, dove oltre ad essere giunta sino alle semifinali del concerto, ha vinto anche la fascia di \"Best in Long Gown\".\nIn seguito ha rappresentato il proprio paese a Miss Universo 2003, che si \u00e8 tenuto a Panama, dove la modella \u00e8 riuscita ad arrivare sino alle semifinali ed ha ottenuto la fascia di Best National Costume Il 9 aprile 2005 ha gareggiato al concorso Miss Asia Pacific.\nSuccessivamente Claudia Ortiz ha intrapreso la carriera di presentatrice televisiva per la televisione peruviana."}
{"id": "3393250", "revid": "830939", "url": "https://it.wikipedia.org/wiki?curid=3393250", "title": "Edda Ciano e il comunista", "text": "Edda Ciano e il comunista \u00e8 un film per la televisione italiano prodotto dalla Casanova Multimedia, trasmesso in prima serata il 13 marzo 2011 su Rai 1. Il regista \u00e8 Graziano Diana e gli attori protagonisti sono Stefania Rocca e Alessandro Preziosi.\nLe riprese sono state effettuate nell'isola di Lipari, in altre localit\u00e0 dell'arcipelago eoliano e a Messina.\nIl film, trasmesso in prima serata il 13 marzo 2011 su Rai 1, ha avuto quasi 6 milioni e mezzo di telespettatori.\nTrama.\n\u00c8 stato tratto dal romanzo di Marcello Sorgi \"Edda Ciano e il comunista. L'inconfessabile passione della figlia del Duce\". Racconta la storia d'amore di Edda Ciano, inviata al confino, dopo la fine della guerra, nell'isola di Lipari, fra il settembre 1945 e il giugno 1946, con l'ex partigiano comunista Leonida Bongiorno."}
{"id": "3393252", "revid": "599013", "url": "https://it.wikipedia.org/wiki?curid=3393252", "title": "Karl Aegli", "text": "Carriera.\nMilit\u00f2 nel Winterthur prima di approdare in Italia.\nArriv\u00f2 al nel 1909, dove milit\u00f2 per una sola stagione, marcando due presenze, la prima il 6 marzo 1910 in un Milan- 0-1 e la seconda il 10 aprile 1910 in un Inter- 7-2.\nL'anno seguente passa alla Juventus, con cui esordisce nella partita contro il Piemonte Football Club il 27 novembre 1910, pareggiata per 1-1, mentre la sua ultima partita fu contro l' l'11 febbraio 1912 in una sconfitta per 4-0. In due stagioni \"bianconere\" collezion\u00f2 19 presenze."}
{"id": "3393264", "revid": "121438569", "url": "https://it.wikipedia.org/wiki?curid=3393264", "title": "Dagmar Koles\u00e1rov\u00e1", "text": "\u00c8 stata eletta Miss Slovacchia 2011 a Bratislava il 5 marzo 2011, dove \u00e8 risultata la vincitrice fra le tredici concorrenti del concorso di bellezza, e dova ha ottenuto anche la fascia di \"Miss Diva Award\"\nVincendo il concorso, la modella ha ottenuto la possibilit\u00e0 di rappresentare la Slovacchia a Miss Universo 2011, che si \u00e8 tenuto a S\u00e3o Paulo, in Brasile il 12 settembre 2011."}
{"id": "3393269", "revid": "254059", "url": "https://it.wikipedia.org/wiki?curid=3393269", "title": "Perarolo (Vigonza)", "text": "Perarolo \u00e8 una delle frazioni del comune di Vigonza, in provincia di Padova corrispondente alla parte sud del Comune che si affaccia su un tratto della Strada Statale 11 collegando Padova Est alla Riviera del Brenta. La frazione \u00e8 attraversata altres\u00ec dall'autostrada A4 e dalla ferrovia.\nStoria.\nIl nome \u201cPerarolo\u201d sembra indicasse anticamente il cumulo di pietre posto lungo antiche strade che veniva utilizzato per segnare i confini o per fornire indicazioni stradali. I primi documenti storici che citano la frazione risalgono al 1025. Nel 1064 Perarolo risulta essere feudo di propriet\u00e0 del nobile Uberto di Ariprando da Fontaniva. Nonostante l'antichit\u00e0 del paese tuttavia, la frazione \u00e8 rimasta un piccolo centro rurale fino al dopoguerra, conseguendo un rapido sviluppo edilizio ed economico, peraltro ancora in corso, che ne hanno fatto in pochi decenni la parte pi\u00f9 popolata del Comune. A partire dagli anni '70 la parte del paese pi\u00f9 vicina a Padova viene considerata frazione a s\u00e9 stante sotto il nome di \u201cBusa\u201d ed \u00e8 considerata la prima periferia di Padova.\nEdifici di interesse architettonico.\nEdifici di pregio sono la piccola vecchia chiesa neoclassica di S. Andrea del 1064, restaurata nel 1600 e ampliata nel XIX secolo e il palazzo padronale della famiglia Fongaro (XVIII secolo). All'interno della nuova chiesa parrocchiale di S. Andrea \u00e8 conservato un prezioso crocefisso in legno scuro detto \u201cCristo moro\u201d realizzato nel XVI secolo ad opera dello scultore bellunese Andrea Brustolon giunto a Perarolo dalla citt\u00e0 di Venezia durante l'et\u00e0 napoleonica.\nSport.\nPerarolo possiede una squadra di calcio a 5 che attualmente milita nella serie C1 e una squadra di calcio che, dopo anni di risultati negativi/costanti, finalmente nel 2013 torna a farsi viva nel campionato di seconda categoria."}
{"id": "3393271", "revid": "767487", "url": "https://it.wikipedia.org/wiki?curid=3393271", "title": "Il segreto della felicit\u00e0", "text": "Il segreto della felicit\u00e0 \u00e8 un album del gruppo folk Folkabbestia, pubblicato nel 2008."}
{"id": "3393274", "revid": "110157", "url": "https://it.wikipedia.org/wiki?curid=3393274", "title": "Serie A1 2001-2002 (pallanuoto maschile)", "text": "La Serie A1 2001-2002 \u00e8 stata l'83\u00aa edizione del campionato italiano maschile di pallanuoto.\nIl torneo si \u00e8 svolto dal 13 ottobre 2001 all'11 maggio 2002, data in cui il Pro Recco si \u00e8 imposto in gara 3 della finale scudetto sul Circolo Nautico Posillipo, vincendo il diciannovesimo titolo della sua storia, a diciotto anni di distanza dall'ultima affermazione.\nLa formula del torneo prevedeva due fasi preliminari seguite da Play-off e Play-out.\nNella prima fase le 16 partecipanti erano divise in quattro gironi da quattro squadre ciascuno. Al termine di questa, le prime due classificate si sono qualificate per un ulteriore girone da otto squadre (Girone E) per garantirsi l'accesso ai Play-off, mentre le altre otto sono state inserite nel Girone F per evitare i Play-out. Al termine della seconda fase le ultime due del Girone E hanno spareggiato con gare di andata e ritorno con le prime due del girone F: le vincenti sono state ammesse ai Play-off e le perdenti ai Play-out.\nSpareggi.\nLe gare di andata si sono giocate a Bologna e Chiavari, quelle di ritorno il a campi invertiti."}
{"id": "3393275", "revid": "767487", "url": "https://it.wikipedia.org/wiki?curid=3393275", "title": "Girano le pale", "text": "Girano le pale \u00e8 un album del gruppo folk Folkabbestia, pubblicato nel 2010."}
{"id": "3393280", "revid": "1573940", "url": "https://it.wikipedia.org/wiki?curid=3393280", "title": "Aellopos clavipes", "text": "Aellopos clavipes () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nPu\u00f2 risultare simile a \"A. tantalus\", ma di solito ha dimensioni leggermente pi\u00f9 grandi.\nL'ala anteriore presenta una colorazione brunastra scura, con striature grigio-brunastre e tre piccole macchie bianche, due delle quali risultano quasi unite. L'ala posteriore risulta anch'essa di una colorazione brunastra-nera, pi\u00f9 uniforme.\nIl corpo \u00e8 scuro e presenta una marcata banda bianca trasversale sulla parte dorsale del IV segmento addominale.\nLe antenne sono clavate, e uncinate nella parte terminale. L'apertura alare \u00e8 compresa tra 50 e 64\u00a0mm.\nPupa.\nI bruchi si impupano in piccole camere ipogee, non molto profonde.\nDistribuzione e habitat.\nLa specie \u00e8 distribuita tra gli Stati Uniti meridionali (Florida, Texas, Arizona, California) ed il nord dell'Argentina, passando anche per la Giamaica, Cuba e l'isola di Hispaniola.\nL'habitat \u00e8 rappresentato da pianure tropicali o subtropicali.\nBiologia.\nPeriodo di volo.\nLa specie \u00e8 probabilmente trivoltina, con una prima generazione intorno a dicembre, una seconda tra aprile e maggio, ed una terza verso settembre.\nAlimentazione.\nI bruchi si alimentano su foglie di alcune specie di Rubiaceae, tra cui:\nTassonomia.\nSottospecie.\nSono state descritte solo due sottospecie, entrambe di validit\u00e0 non riconosciuta dall'unanimit\u00e0 degli entomologi:\nAl British Museum risulta inoltre conservata una serie di esemplari, appartenente ad una popolazione dalle ridotte dimensioni, catturati nelle foreste di Cuba (D'Abrera, 1986).\nSinonimi.\nSono stati riportati due sinonimi:"}
{"id": "3393289", "revid": "143542", "url": "https://it.wikipedia.org/wiki?curid=3393289", "title": "Acad\u00e9mie royale de danse", "text": "L'Acad\u00e9mie royale de danse \u00e8 un'istituzione fondata nel 1661 a Parigi dal re Luigi XIV, ballerino egli stesso, ed era formata da tredici fra i pi\u00f9 celebri maestri di danza dell'epoca. Il primo direttore fu Fran\u00e7ois Galand du D\u00e9sert, maestro di danza della regina. L'accademia francese \u00e8 stata la prima istituzione unicamente dedicata alla danza e, con la codificazione delle regole fondamentali del balletto compiuta dai maestri che ne facevano parte, ha dato origine alla tecnica accademica, ossia la tecnica della cosiddetta \"danza classica\", intesa come manifestazione specificamente teatrale. Nel 1672 l'Acad\u00e9mie Royale de Danse si fuse con l\"'Acad\u00e9mie royale de musique\" (fondata nel 1669 e dal 1672 diretta da Jean-Baptiste Lully) assumendo la denominazione di \"Acad\u00e9mie royale de musique et danse\". Nel 1680 la direzione pass\u00f2 a Charles-Louis Beauchamp, maestro di danza personale del re. Nel 1713 mut\u00f2 il nome in \"\u00c9cole royale de l\u2019op\u00e9ra\" ad opera di Louis Guillaume P\u00e9court, che nel 1687 succedette a Beauchamps nella direzione dell\u2019area della danza. Con l\u2019\u00c9cole royale de l\u2019Op\u00e9ra, l\u2019insegnamento della danza verr\u00e0 istituzionalizzato e finalizzato all\u2019inserimento professionale degli allievi all\u2019interno del teatro, diventando definitivamente un patrimonio codificato e sottomesso agli organi di potere politico. Nel 1780 questa istituzione prender\u00e0 il nome \u2013 che mantiene tutt\u2019oggi \u2013 di Op\u00e9ra de Paris (Op\u00e9ra di Parigi)."}
{"id": "3393292", "revid": "80598", "url": "https://it.wikipedia.org/wiki?curid=3393292", "title": "25-60-38. Breve saggio sulla canzone italiana", "text": "25-60-38. Breve saggio sulla canzone italiana \u00e8 un album del gruppo folk Folkabbestia, pubblicato nel 2006."}
{"id": "3393293", "revid": "1781492", "url": "https://it.wikipedia.org/wiki?curid=3393293", "title": "Apollo citaredo (Altes Museum)", "text": "L'Apollo Citaredo \u00e8 una statua del tipo \"Apollo Kitharoidos\" ('con la cetra') facente parte della collezione berlinese di antichit\u00e0 classica dell'Altes Museum col numero d'inventario SK 44. Si tratta di una copia romana, probabilmente risalente al II secolo, ispirata da un originale greco precedente. Alta 213 cm, \u00e8 la pi\u00f9 grande statua marmorea di epoca romana giunta sino a noi.\nProbabilmente la statua \u00e8 una copia dell'Apollo Licio proveniente dal Liceo di Aristotele di Atene e citata a suo tempo da Luciano di Samosata. L'originale greco si ritiene, per ragioni stilistiche, essere risalente alla seconda met\u00e0 IV secolo. Probabilmente lo scultore del lavoro faceva parte della cerchia degli artisti attici; spesso si \u00e8 menzionato Prassitele come possibile creatore. Oggi esistono di essa circa 30 copie, di solito riprodotte in forma di torsi e ritratti.\nNessun altro tipo di Apollo \u00e8 conservato in pi\u00f9 copie antiche, ed \u00e8 probabile che questa forma sia stata particolarmente popolare durante l'Impero Romano.\nDescrizione.\nDa una lettera di Johann Joachim Winckelmann si pu\u00f2 dedurre che la statua nel contesto del commercio dell'epoca sia stata restaurata ed ampliata nel laboratorio locale di Bartolomeo Cavaceppi ; pertanto le aggiunte comprendono il braccio destro a partire dal gomito e l'intero braccio sinistro insieme con la cetra, l'intera gamba sinistra, la gamba destra integrata dall'altezza del ginocchio, i piedi, la base, il supporto, parti del collo, del pene ed entrambi i testicoli.\nLa nuova statua \u00e8 stata cos\u00ec inserita su di un'altra copia romana acefala sempre della stessa tipologia. Non \u00e8 chiaro quale oggetto la statua avesse davvero in origine tenuto in mano; Cavaceppi lasci\u00f2 scorrere la propria fantasia e si ispir\u00f2 facendo un confronto con una statua apollinea presente a quel tempo nella capitale e attualmente ai Musei capitolini.\nNel 1766 si trovava a Roma, ma attraverso la mediazione di Giovanni Ludovico Bianconi venne acquistata per Federico II di Prussia. Posizionata inizialmente al Neues Palais eretto a Potsdam, ma \u00e8 stata nel 1826 trasferita a Berlino per far parte della raccolta di antichit\u00e0 di recente creazione; la statua \u00e8 stata successivamente sottoposta ad un ulteriore restauro nella bottega di Christian Daniel Rauch.\nInfine tra il 2001/02, la statua \u00e8 stata restaurata di nuovo, con la rimozione e riparazione dei tappi di metallo corrosi i quali potevano causare danni all'intera opera. Nella stessa collezione di antiquariato, esiste un'altra copia dell'Apollo Licio, un torso acquisito del 1842 e proveniente dalla collezione della Marchesa Galli di Firenze.\nColpisce di questo Apollo Kitharoidos berlinese la linea molto alta della vita sul lato della gamba portante. La mancanza di pelo pubico simboleggiava la giovinezza del dio solare. Entrambi i piedi sono posti al di fuori della linea del terreno e spiccano le proporzioni molto sottili in cui si \u00e8 lavorato. Tutte queste particolarit\u00e0 rappresentano il solito modo di rappresentare il dio nell'arte classica greca della scultura del IV secolo a.C.; \u00e8 riconoscibile per esempio la somiglianza con l'Apollo del Belvedere.\nLa colonna contenente l'originale \u00e8 del IV secolo a.C. \u00e8 stata raramente copiata in epoca romana e pare probabile che nella copia originale non fosse presente."}
{"id": "3393295", "revid": "767487", "url": "https://it.wikipedia.org/wiki?curid=3393295", "title": "Annelien Coorevits", "text": " Il 28 maggio 2007 ha partecipato a Miss Universo 2007 a Citt\u00e0 del Messico in veste di rappresentante ufficiale del Belgio, ma non \u00e8 riuscita a classificarsi fra le prime quindici finaliste del concorso di bellezza.\nAl momento dell'incoronazione, Annelien Coorevits era una studentessa di scienze della comunicazione, studi che ha ripreso al termine del suo anno di \"regno\". \u00c8 sentimentalmente legata al calciatore del , Olivier Deschacht, al quale ha dato un figlio nel 2011."}
{"id": "3393302", "revid": "253269", "url": "https://it.wikipedia.org/wiki?curid=3393302", "title": "Eric Braeden", "text": "Biografia e carriera.\nFamoso in tutto il mondo grazie all'interpretazione di Victor Newman nella longeva soap opera \"Febbre d'amore\" che interpreta dal 1980. Grazie a questo ruolo ha vinto un Emmy Awards quale miglior attore protagonista in una serie drammatica (1998) vantando ben altre 9 nomination a questo prestigioso riconoscimento.\nHa interpretato film di vario genere facendosi apprezzare in \"Fuga dal pianeta delle scimmie\" (1971) nella parte del dottor Otto Hasslein, \"Herbie al rally di Montecarlo\" (1977) nella parte di Bruno Von Stickle e, nel film vincitore di 11 premi Oscar, \"Titanic\" (1997) nella parte di John Jacob Astor IV. Tra gli altri film da lui interpretati ricordiamo \"I morituri\" (1965) con Marlon Brando e \"I diamanti dell'ispettore Klute\" (1973) con Donald Sutherland e Robert Duvall.\nIn TV, oltre a \"Febbre d'amore\", ha interpretato ruoli in numerosi telefilm di vario genere, solo per citarne alcuni, \"Hawaii squadra cinque zero\" (1969-1973), \"Il tenente Kojak\" (1977), \"Charlie's Angels\" (1981), \"La signora in giallo\" (1986), \"Beautiful\" (1999), \"Hope &amp; Faith\" (2004) e \"How I Met Your Mother\" (2008).\nRiconoscimenti e premi.\nPer i suoi contributi televisivi e per la sua grande notoriet\u00e0 gli \u00e8 stata attribuita nel 2007 una stella sull'Hollywood Walk of Fame."}
{"id": "3393306", "revid": "297059", "url": "https://it.wikipedia.org/wiki?curid=3393306", "title": "Servizio divino", "text": "Servizio divino (in tedesco \"Gottesdienst\") \u00e8 il titolo dato alla liturgia eucaristica in uso presso varie Chiese luterane. Affonda le sue radici nel rito romano precedente al Concilio di Trento, rivisitato da Martin Lutero in \"Formula missae\" del 1523 e in \"Deutsche Messe\" ('Messa tedesca') del 1526. In seguito la liturgia fu ulteriormente sviluppata attraverso i \"Kirchenordnungen\" ('Ordinamenti della Chiesa') del XVI e XVII secolo sulla scia della tradizione di Lutero.\nIl termine \"servizio divino\" \u00e8 preferito nelle chiese luterane conservatrici e nelle comunit\u00e0 statunitensi e canadesi. Nelle denominazioni pi\u00f9 liberali, come la Chiesa evangelica luterana in America, tendono a usare \"santa comunione\" o \"eucaristia\".\nLiturgia.\nServizio preparatorio.\nViene cantato un inno processionale. L'assemblea si alza, mentre il pastore e coloro che lo seguono entrano nel santuario dal nartece. Il pastore sta sui gradini dell'altare, e recita la formula trinitaria (\u00abNel nome del Padre e del Figlio e dello Spirito Santo\u00bb), mentre l'assemblea si fa il segno della croce. Dopo sia l'assemblea che il pastore si inginocchiano, recitando una confessione dei peccati.\nServizio della Parola.\nSi recita l'introito, costituito da un'antifona seguita da un versetto di un salmo, e che rispecchia il tema della lettura del giorno.\nIl diacono canta il Kyrie eleison e dopo l'assemblea recita in Gloria in excelsis Deo, che viene sostituito da Veni, Veni, Emmanuel nel periodo dell'Avvento e da Vexilla Regis nel periodo della Quaresima.\nIl pastore proclama il \"Dominus Vobiscum\" ai fedeli e dopo vi \u00e8 la colletta.\nPoi vi \u00e8 la prima lettura, tratta dall'Antico Testamento (o dagli Atti degli Apostoli nel periodo pasquale), che si conclude con l'espressione del lettore \"La Parola del Signore\", a cui l'assemblea risponde \"Grazie a Dio\".\nVi \u00e8 il Graduale, e poi la lettura dell'Epistola. Dopo il canto dell'Alleluia, il un brano del Vangelo \u00e8 letto o cantato in genere dal diacono. Prima della lettura, l'assemblea esclama \"Gloria a Te, Signore\" e dopo di essa \"Lode a Te, Signore\". Dopo il canto dell'Inno del giorno, vi \u00e8 il sermone. Viene recitato il Credo niceno e vengono fatti l'offertorio e le preghiere dei fedeli.\nServizio del Sacramento.\nIl pastore recita il prefazio e poi viene cantano dall'assemblea il Sanctus. Seguono prima la Preghiera eucaristica con la consacrazione del pane e del vino, e poi il Padre Nostro. All'augurio di pace del pastore ai fedeli, segue l'Agnus Dei.\nDopo vi \u00e8 la distribuzione del Pane del Vino, e il ministro esclama ai comunicandi \"Il vero Corpo di Cristo, dato per voi\" e \"Il vero Sangue di Cristo, versato per voi\".\nVengono recitati il Nunc dimittis e il ringraziamento a Dio. Il pastore benedice l'assemblea con la benedizione di Aronne (Numeri 6,24).\n\u00c8 cantato un inno finale, il pastore e gli assistenti ritornano nel nartece, e il diacono proclama l'Ite missa est con le parole \"Andate in pace ad amare e servire il Signore\", l'assemblea risponde \"Grazie a Dio\"."}
{"id": "3393308", "revid": "1983214", "url": "https://it.wikipedia.org/wiki?curid=3393308", "title": "P\u00e8rche. 44 date in fila per tre col resto di due", "text": "P\u00e8rche. 44 date in fila per tre col resto di due \u00e8 un album live del gruppo folk Folkabbestia, pubblicato nel 2005."}
{"id": "3393311", "revid": "599013", "url": "https://it.wikipedia.org/wiki?curid=3393311", "title": "Benigno Dalmazzo", "text": "Biografia.\nOrfano in giovane et\u00e0, comp\u00ec gli studi presso l'Istituto sociale Compagnia di Ges\u00f9. All'entrata nella Grande Guerra dell'Italia, Dalmazzo si arruola volontario trovando la morte nel corso del conflitto nelle sue mansioni di tenente del 162\u00ba reggimento della Brigata Ivrea in localit\u00e0 Rossast\u00f2n, tra gli abeti che salgono verso la cima del monte Interrotto, sopra Asiago.\nCarriera.\nEntr\u00f2 giovanissimo nei \"boys\" della Juventus, la squadra giovanile del tempo, divenendone il capitano.\nFece il suo esordio con la Juventus contro il Piemonte Football Club il 12 febbraio 1911 in un pareggio per 1-1, mentre la sua ultima partita fu contro il Genoa il 21 marzo 1915, in una sconfitta in casa per 2-5. In cinque stagioni \"bianconere\" collezion\u00f2 38 presenze e 20 reti."}
{"id": "3393312", "revid": "287204", "url": "https://it.wikipedia.org/wiki?curid=3393312", "title": "Perche. 44 date in fila per tre col resto di due", "text": ""}
{"id": "3393313", "revid": "38120", "url": "https://it.wikipedia.org/wiki?curid=3393313", "title": "P\u00e8rche", "text": ""}
{"id": "3393316", "revid": "34392", "url": "https://it.wikipedia.org/wiki?curid=3393316", "title": "Liturgia eucaristica", "text": ""}
{"id": "3393325", "revid": "767487", "url": "https://it.wikipedia.org/wiki?curid=3393325", "title": "Rage - Furia primitiva", "text": "Rage - Furia primitiva \u00e8 un film del 1988, diretto da Vittorio Rambaldi.\nTrama.\nMiami. Frank Duffy, giornalista di una testata locale, s'introduce di nascosto in un laboratorio di ricerca che compie esperimenti sugli animali. Morso da una scimmia rabbiosa, il giovane cade in preda ad una furia incontrollabile e diffonde il contagio nel vicino college, dove la spensierata festa di Halloween si trasforma in un bagno di sangue..."}
{"id": "3393330", "revid": "62748", "url": "https://it.wikipedia.org/wiki?curid=3393330", "title": "Charles-Louis Beauchamp", "text": ""}
{"id": "3393331", "revid": "4252", "url": "https://it.wikipedia.org/wiki?curid=3393331", "title": "Liturgia cristiana", "text": ""}
{"id": "3393334", "revid": "21880", "url": "https://it.wikipedia.org/wiki?curid=3393334", "title": "Drepanidinae", "text": ""}
{"id": "3393343", "revid": "1305772", "url": "https://it.wikipedia.org/wiki?curid=3393343", "title": "Cristiana Frixione", "text": " Nel corso dello stesso evento la Frixione ha ricevuto anche i riconoscimenti speciali di Best Hair, Best Face, Best Figure e Best Interview. Cristiana Frixione ha vinto un premio pari a circa 1,800 dollari, insieme ad un'automobile. Grazie alla vittoria del titolo, la Frixione ha avuto l'opportunit\u00e0 di rappresentare il Nicaragua a Miss Universo 2006, dove per\u00f2 non \u00e8 riuscita a piazzarsi fra le quindici finaliste.\nIn precedenza la Frixione aveva gi\u00e0 vinto la corona di \"Reina del Carnaval\" nel 2004, in occasione dell'annuale carnevale di Managua \"Alegria por la Vida\" Carnaval. In seguito a Miss Universo, Cristiana Frixione ha preso parte a Miss Continente Americano 2006, piazzandosi in top 6, a World Miss University 2006, ottenendo la vittoria, ed a Miss Italia nel mondo 2007, dove si \u00e8 classificata seconda, dietro la svizzera Antonella Carfi."}
{"id": "3393348", "revid": "583927", "url": "https://it.wikipedia.org/wiki?curid=3393348", "title": "Chiesa Abbaziale dei Santi Pietro e Paolo", "text": ""}
{"id": "3393351", "revid": "767487", "url": "https://it.wikipedia.org/wiki?curid=3393351", "title": "Die Flamme", "text": "Die Flamme (titolo italianizzato \"La fiamma dell'amore\") \u00e8 un film muto del 1923 diretto da Ernst Lubitsch. \u00c8 l'ultimo film che il regista berlinese gir\u00f2 in Germania con Pola Negri, una delle sue attrici preferite. I due lasceranno l'Europa per recarsi, ognuno per conto proprio, a Hollywood, dove gireranno ancora un'ultima pellicola insieme, \"La zarina\", del 1924.\nIl protagonista maschile era Hermann Thimig, un attore che aveva gi\u00e0 lavorato con Lubitsch in \"La bambola di carne\" e \"Lo scoiattolo\".\nTrama.\nUn giovane compositore abbandona la casa dove vive con la madre, una donna rigorosa e severa, per andar dietro a Yvette, una cocotte. Il giovane, per\u00f2, non riesce a superare le inibizioni della sua educazione. Quella che lui immaginava una piacevole avventura diventa, a poco a poco, un'esperienza penosa. Scopre che la donna che ha sposato \u00e8 una prostituta e tutto il mondo gli cade addosso. Cos\u00ec, la lascia e torna a cercare rifugio tra le braccia della madre. Yvette scopre troppo tardi che era lui l'uomo della sua vita e, disperata, si suicida, gettandosi dalla finestra.\nProduzione.\nIl film fu prodotto dalla Projektions-AG Union (PAGU). Il film \"ha gi\u00e0 un parziale finanziamento della Paramount. Questa storia, insolitamente cupa, di una mondana che conosce troppo tardi il Vero Amore, \u00e8 girata in Germania, ma ambientata in una Parigi fine Ottocento, tutta luci a gas e tavolini da caff\u00e8, vagamente alla C\u00e9zanne\".\nDistribuzione.\nIl film fu presentato nel gennaio 1923 in Austria. In Germania, usc\u00ec in prima l'11 settembre 1923 a Berlino, all'UFA Palast am Zoo. Distribuito dalla Paramount Pictures, usc\u00ec negli USA il 1\u00ba luglio 1924 con le ultime scene rifatte, in modo da eliminare il tragico finale che aveva nella versione distribuita in Europa.\nNel 2006, il Filmmuseum di Monaco ne ha presentato - restaurata con i frammenti rimasti del film - una versione della durata di 43 minuti."}
{"id": "3393353", "revid": "1123126", "url": "https://it.wikipedia.org/wiki?curid=3393353", "title": "Liturgia anglicana", "text": ""}
{"id": "3393355", "revid": "1543377", "url": "https://it.wikipedia.org/wiki?curid=3393355", "title": "Justice League Task Force (fumetto)", "text": "Justice League Task Force \u00e8 una serie mensile a fumetti della DC Comics degli anni novanta e del gruppo di supereroi omonimo.\nLa serie dur\u00f2 37 numeri (pi\u00f9 un numero zero) da giugno 1993 a luglio 1996. A quell'epoca le storie della Justice League of America erano divise in tre serie diverse: \"Justice League America\", \"Justice League Europe\" (JLE) e \"Justice League Quarterly\" (JLQ).\nSpin-off mensile della Justice League dell'Universo DC. Rimpiazz\u00f2 l'allora cancellato \"Justice League International\" (originariamente Justice League Europe) e ne uscirono 18 numeri dal 1994 al 1996. \"Justice League Task Force\" era uno spin-off di \"Justice League Europe\", una serie che venne pubblicata da aprile 1989 a maggio 1993.\nIl supergruppo comprendeva diversi membri della JLE, e venne chiamato in azione da Hannibal Martin, un rappresentante delle Nazioni Unite, che chiese a Martian Manhunter di selezionare un \"gruppo d'attacco\" tra i membri della Justice League e di guidarli in una missione speciale."}
{"id": "3393358", "revid": "38120", "url": "https://it.wikipedia.org/wiki?curid=3393358", "title": "JLTF", "text": ""}
{"id": "3393360", "revid": "4252", "url": "https://it.wikipedia.org/wiki?curid=3393360", "title": "Rito anglicano", "text": ""}
{"id": "3393362", "revid": "1494169", "url": "https://it.wikipedia.org/wiki?curid=3393362", "title": "Justice League Task Force", "text": ""}
{"id": "3393368", "revid": "547034", "url": "https://it.wikipedia.org/wiki?curid=3393368", "title": "Comunit\u00e0 Nuovi Orizzonti", "text": "La Comunit\u00e0 Nuovi Orizzonti \u00e8 una associazione fondata da Chiara Amirante che ha l'obiettivo di intervenire in tutti gli ambiti del disagio sociale, realizzando azioni di solidariet\u00e0 a sostegno di chi vive situazioni di grave difficolt\u00e0.\nSi configura come Associazione di volontariato onlus Nuovi Orizzonti (no-profit) e come Associazione internazionale privata di fedeli Nuovi Orizzonti di diritto pontificio, riconosciuta dal Pontificio consiglio per i laici durante la presidenza del cardinale Stanis\u0142aw Ry\u0142ko.\nChiara Amirante ha ideato uno specifico programma pedagogico riabilitativo nuovi orizzonti, un corso di conoscenza di s\u00e9 e guarigione del cuore: L'arte di amare, il \"progetto Cittadella Cielo\", l'iniziativa dei \"Cavalieri della Luce\" e diverse altre attivit\u00e0 suddivise in \"aree di servizio\".\nUn impegno importante fin dal suo nascere \u00e8 nella nuova evangelizzazione, con diverse metodologie di evangelizzazione di strada strutturatesi dagli anni novanta ad oggi, in particolar modo con delle specifiche missioni di strada.\nLa vocazione specifica dei membri dell'associazione \u00e8 testimoniare la gioia di Ges\u00f9 Cristo Risorto, ponendo una particolare attenzione al mistero della discesa agli inferi di Ges\u00f9, prendendo come testo chiave il brano del Vangelo secondo Giovanni ().\nIl movimento \u00e8 diffuso in vari Paesi del mondo ed \u00e8 coordinato dal suo centro internazionale a Frosinone.\nStoria.\nNascita della Comunit\u00e0.\nNel 1987 Chiara Amirante, all'et\u00e0 di 21 anni si \u00e8 ammalata gravemente colpita dalla sindrome di Beh\u00e7et e dall'uveite cronica. Lei stessa oggi testimonia che questa esperienza ha segnato la sua vita trovando forza in una frase del Vangelo(Gv).\nNel 1990, in seguito alla guarigione, Chiara Amirante ha iniziato a Roma ad andare in strada di notte alla \"Stazione Termini\" per rispondere all'emergenza di un imponente disagio sociale, organizzando dal 1992 \u00e9quipe di evangelizzazione di strada incontrando giovani soli, emarginati, schiavi della droga, dell'alcolismo, nel mercato-schiavit\u00f9 della prostituzione, implicati in varie forme di devianza e criminalit\u00e0. Inizialmente Chiara indirizz\u00f2 le varie richieste in diversi centri di accoglienza esistenti.\nNel 1993 Chiara Amirante ha fondato l'Associazione di volontariato onlus \"Nuovi Orizzonti\" e nel gennaio 1994 \u00e8 nata la prima comunit\u00e0 di accoglienza residenziale a Trigoria (RM).\nDiffusione del Movimento.\nChiara Amirante nel 1994 ha aperto la prima comunit\u00e0 residenziale di accoglienza nella zona di Trigoria a Roma. I ragazzi in difficolt\u00e0 vengono accolti gratuitamente e basandosi sull'abbandono alla divina Provvidenza. In pochi anni si rivela l'efficacia del \"programma pedagogico riabilitativo nuovi orizzonti\" e nasce un corso di \"conoscenza di s\u00e9 e guarigione del cuore L'Arte di Amare\" anche per gruppi esterni. Gli stessi ragazzi accolti hanno sentito l'urgenza di impegnarsi in una pastorale di evangelizzazione di strada, alcuni (di cui molti provenienti dalla strada) hanno voluto impegnarsi con promessa di povert\u00e0, castit\u00e0, obbedienza e gioia.\nFin dai primi anni, dopo aver visitato la prima sede di Roma a Trigoria, il cardinale Ersilio Tonini \u00e8 stato vicino a Chiara Amirante sostenendo Nuovi Orizzonti. Ha curato la prefazione del primo libro bestseller \"Stazione Termini\" ed ha presentato l'esperienza di Chiara Amirante al Sinodo di Roma sulla vita consacrata del 1994.\nChiara Amirante nel 1996 avvia il \"progetto Cittadella Cielo\".\nNel marzo 1997 il Cardinale Camillo Ruini ha riconosciuto Nuovi Orizzonti come \"Associazione privata di fedeli\" di \"diritto diocesano\" a Roma.\nNel maggio del 1997 viene inaugurata la comunit\u00e0 di accoglienza a Piglio (Frosinone), in un ex convento francescano, che oggi \u00e8 centro di formazione al volontariato internazionale.\nNel 2000 \u00e8 stata inaugurata la prima fondazione in Brasile e in Bosnia ed Erzegovina con la costruzione delle prime \"Cittadelle Cielo\" all'estero.\nDal 2000-2010 si moltiplicano i centri in Italia e all'estero e dal 2006 sono nati gruppi di \"Cavalieri della Luce\" in vari Paesi: Inghilterra, Spagna, Brasile, Germania, Svizzera, Francia, Stati Uniti, Argentina, Bosnia ed Erzegovina, Polonia, Portogallo.\nLe missioni di strada.\nIl 13 dicembre 1998 nella parrocchia SS. Fabiano e Venanzio a Roma Chiara Amirante ha organizzato la prima missione di strada di quindici giorni a cui hanno partecipato 200 giovani. La missione fu accolta e sostenuta dal Vescovo Ausiliare Cesare Nosiglia) e ha aperto la strada ad una nuova metodologia pastorale di evangelizzazione di strada.\nDal 1998 in poi molte diocesi italiane e all'estero hanno iniziato ad invitare Nuovi Orizzonti per poter realizzare esperienze simili, coinvolgendo diverse realt\u00e0 ecclesiali, avviando scuole di evangelizzazione e centri di evangelizzazione, trasmettendo questo nuovo stile pastorale ai giovani del territorio. Si sono cos\u00ec moltiplicate le missioni di strada. Nuovi Orizzonti in collaborazione con le diocesi e la Pastorale Giovanile Nazionale, di Roma e delle singole diocesi in cui opera, organizza scuole di evangelizzazione, corsi di formazione, dando vita a nuove tipologie pastorali, come concerti d'evangelizzazione, animazioni di strada, evangelizzazione di spiaggia, missioni permanenti, micro-missioni, work-shop e numerose altre attivit\u00e0.\nNel febbraio del 1999 viene aperto a Roma il centro \"Arcobaleno dell'Amore\", primo centro di evangelizzazione di strada, prima accoglienza, orientamento e prevenzione.\nNel dicembre 2002 viene dato un particolare riconoscimento dalla Chiesa cattolica all'azione di evangelizzazione di strada dell'associazione Nuovi Orizzonti con la recensione del sito della Santa Sede del libro \"Stazione Termini\", scritto da Chiara Amirante, edito da Citt\u00e0 Nuova Editrice, dove sono raccolti i dialoghi con i ragazzi di strada nelle prime azioni di evangelizzazione.\nIl 3 febbraio 2003 Chiara Amirante, dopo avere ricevuto numerosi premi nazionali e internazionali, viene scelta per il \"Premio Campidoglio\" datole dal Sindaco di Roma Walter Veltroni.\nNell'agosto 2003 a Riccione \u00e8 nata la prima missione di strada strutturata come scuola di evangelizzazione, puntando alla formazione dei missionari provenienti da tutta Italia. In una missione di strada realizzata insieme a diverse realt\u00e0 ecclesiali si \u00e8 strutturata una tipologia di missione di formazione che ogni anno si ripete come \"laboratorio permanente\" dal nome \"Chi ha sete venga a Me!\".\nNell'ottobre 2003 su richiesta del Vescovo Cesare Nosiglia e del Vicariato di Roma nella persona di Mons. Mauro Parmeggiani viene organizzata la missione di strada nella zona di Cento Celle, come lancio e prototipo della missione \"Ges\u00f9 al Centro\", che dal 2004 in poi di anno in anno la Pastorale Giovanile coordina.\nNell'agosto 2004 il Seminario Romano con Mauro Parmeggiani, allora responsabile del settore giovanile della Diocesi di Roma, partecipano alla missione \"Chi ha sete venga a Me!\" svoltasi a Riccione per poter replicare il modello di missioni di strada nelle successive edizioni di \"Ges\u00f9 al centro\".\nLa Comunit\u00e0 oggi.\nIn pochi anni si sono moltiplicati i progetti le iniziative in Italia e in vari Paesi, dando vita a diverse attivit\u00e0, con\nSono stati costituiti oltre 600 gruppi di preghiera.\nL'Associazione conta circa 30.000 Collaboratori, migliaia di simpatizzanti in Italia e all'estero e pi\u00f9 di 700.000 \"Cavalieri della Luce\" che si impegnano in varie iniziative di evangelizzazione cercando di vivere il vangelo con radicalit\u00e0 e sono nati oltre 600 gruppi di preghiera.\nL'Approvazione pontificia dell'Associazione.\nIl progetto di Chiara Amirante ha avuto nel 2004 un particolare riconoscimento da Papa Giovanni Paolo II, da cui \u00e8 stata nominata \"Consultore del Pontificio Consiglio della Pastorale per i Migranti e gli Itineranti\". Tale incarico \u00e8 stato rinnovato fino ad oggi da Papa Benedetto XVI.\nNell'agosto 2005 \u00e8 stato pubblicato e divulgato un intervento di Chiara Amirante nel sito della Santa Sede.\nNel 2006 Chiara Amirante ha lanciato l'iniziativa dei \"Cavalieri della Luce\".\nNell'agosto 2006 \u00e8 stato recensito nel sito della Santa Sede il libro \"Evangelizzazione di strada. L'esperienza e il progetto di Nuovi Orizzonti\", scritto da don Davide Banzato, edito da Citt\u00e0 Nuova e durante la visita ad limina il Vescovo Salvatore Boccaccio consegna il libro \"Evangelizzazione di strada\" al Papa Benedetto XVI.\nNel dicembre 2010 il Pontificio Consiglio per i Laici presieduto dal Cardinale Stanis\u0142aw Ry\u0142ko ha riconosciuto Nuovi Orizzonti come \"Associazione internazionale privata di fedeli\" di diritto pontificio.\nNel febbraio 2011 il Pontificio Consiglio della Pastorale per i Migranti e gli Itineranti ha nominato Chiara Amirante membro del \"Comitato scientifico\" appositivamente costituito per la rivista \"People on the Move\".\nNel 2012 Papa Benedetto XVI ha nominato Chiara Amirante uditrice alla XIII assemblea generale ordinaria del Sinodo dei vescovi sul tema \"La nuova evangelizzazione per la trasmissione della fede cristiana\".\nIl 29 marzo 2016 Papa Francesco ha scritto una lettera a Chiara Amirante per l\u2019approvazione pontificia definitiva degli \"Statuti\" dell\u2019associazione Nuovi Orizzonti.\nNel 2018 Papa Francesco ha nominato una giovane di Nuovi Orizzonti uditrice alla XV assemblea generale ordinaria del Sinodo dei vescovi sul tema \"I giovani, la fede e il discernimento vocazionale\". \nNel 2019 in occasione del 25\u00ba anniversario di fondazione il pontefice ha dedicato un videomessaggio trasmesso durante la festa di Pentecoste diffuso dai media vaticani. Nello stesso giorno il Papa oltre all'invio di un testo da leggere ha telefonato in occasione della festa svoltasi al palasport di Frosinone con 3000 persone presenti, tra cui anche Nek, Raf, Andrea Griminelli, il Cardinale Marc Ouellet e il Vescovo Diocesano Ambrogio Spreafico.\nIl 24 settembre 2019 Papa Francesco ha visitato la \"Cittadella Cielo\" di Nuovi Orizzonti a Frosinone dedicato l'intera giornata. Nella mattinata ha ascoltato le storie dei giovani della comunit\u00e0, ha risposto alle loro domande e ha celebrato la Messa. Dopo il pranzo ha salutato personalmente i presenti ed ha simbolicamente piantato un ulivo. Gli interventi della mattina - ripresi dal CTV - sono stati trasmessi su Tv2000 in una puntata speciale dal titolo \"Dio \u00e8 gioia. Papa Francesco incontra Nuovi Orizzonti\". Come \"Cavalieri della luce\" sono intervenuti anche Andrea Bocelli con il figlio Matteo, Andrea Griminelli, Filippo Neviani in arte Nek.\nL\u2019\"Associazione internazionale privata di fedeli\".\nL'8 dicembre 2010 il Pontificio Consiglio per i Laici, presieduto dal Cardinale Stanis\u0142aw Ry\u0142ko, ha riconosciuto \"Nuovi Orizzonti\" come \"Associazione internazionale privata di fedeli\" di \"diritto pontificio\".\nFinalit\u00e0.\nL\u2019\"Associazione internazionale privata di fedeli\" Nuovi Orizzonti \u00e8 rivolta principalmente a persone laiche; alcune di esse possono decidere di consacrarsi a Dio.\nIl fine generale \u00e8 la santit\u00e0 dei membri, che si impegnano a \"portare l'amore a chi non ha conosciuto l'amore, la vita a chi \u00e8 nella morte, la gioia della Risurrezione a chi si sente disperato\".\nLa vocazione specifica dei membri effettivi dell'Associazione \u00e8 portare sempre la Gioia (Gv ) della Resurrezione e \"testimoniare l'amore di Dio a chi non ha conosciuto l'amore, ponendo una particolare attenzione al mistero della discesa agli inferi di Ges\u00f9\".\nSono pi\u00f9 di 600 i \"Piccoli della Gioia\" che si sono impegnati a vivere il carisma specifico con promesse di povert\u00e0, castit\u00e0, obbedienza e gioia.\nI membri dell'Associazione.\nSi pu\u00f2 appartenere all'Associazione in tre modi diversi: come \"membri effettivi\", \"membri interni\" o come \"membri affiliati\".\nSono membri effettivi o interni i \"Piccoli della gioia\", le \"famiglie Nazareth\", i \"piccoli della gioia sacerdoti\", i \"piccoli fratelli e piccole sorelle di Ges\u00f9 Risorto\", le \"religiose\" e i \"religiosi\", i \"sacerdoti diocesani\" e \"Piccoli della gioia a vita comune\".\nSono membri affiliati:\nAssociazione di Volontariato Onlus.\nFinalit\u00e0.\nL\u2019\"Associazione di volontariato onlus Nuovi Orizzonti\" si pone l'obiettivo di intervenire in tutti gli ambiti del disagio sociale, realizzando azioni di solidariet\u00e0 a sostegno di chi vive situazioni di grave difficolt\u00e0. Per questo, svolge la sua attivit\u00e0 avendo presenti tutte le realt\u00e0 di emarginazione sociale,con particolare attenzione al mondo giovanile, proponendo specifici interventi innovativi e un proprio programma di ricostruzione integrale della persona che unisce elementi psicologici, spirituali e umani. Inoltre propone i valori della solidariet\u00e0, della condivisione, della spiritualit\u00e0, della cooperazione come elementi essenziali per una piena realizzazione dell'uomo.\nChiara Amirante ha ideato uno specifico \"programma pedagogico riabilitativo nuovi orizzonti\" e il \"corso di conoscenza di s\u00e9 e guarigione del cuore L'Arte di Amare\" proposto anche a diversi gruppi tramite Streaming o \"materiale multimediale\".\nAttivit\u00e0 e Aree di servizio.\nL'Associazione provvede a svolgere, mediante organismi o enti appositamente costituiti, diverse iniziative che possano essere al servizio della prevenzione, della promozione umana e del recupero di persone in difficolt\u00e0.\nSono circa un milione le persone che vengono raggiunte annualmente.\nLe attivit\u00e0 prevedono la costituzione e la gestione di \"centri di prevenzione\"; \"centri di ascolto\" fissi e mobili; \"centri di accoglienza\" per persone in difficolt\u00e0, nella devianza, con problemi di tossicodipendenza e altre dipendenze, alcolismo, prostituzione, AIDS, carcere, disordini nella sessualit\u00e0, \"disagio psichico\", anoressia nervosa, bulimia, ragazzi in difficolt\u00e0, senzatetto, emarginati, immigrati; \"centri di pronta accoglienza\"; \"case-famiglia\"; \"comunit\u00e0 alloggio per minori\"; \"centri di accoglienza alla vita\" per il sostegno e l'accompagnamento di \"ragazze madri\"; \"comunit\u00e0 Agape\" per l'accoglienza e il sostegno di \"bambini abbandonati\"; \"centri di accoglienza per malati terminali\"; \u00e9quipe di strada che raggiungono i giovani nei loro luoghi di aggregazione e nelle \"zone calde\"; \"telefoni in aiuto\"; \"centri di formazione al volontariato\"; \"cooperative sociali\"; \"centri per il reinserimento lavorativo\"; \"centri polivalenti di aggregazione giovanile\"; \"\u00e9quipe di animazione e spettacolo\"; \"centri di formazione per operatori sociali ed educatori\"; \"centri di formazione\"; \"centri studi e comunicazione\"; \"gruppi di sostegno\".\nLe analisi e gli studi operati da Nuovi Orizzonti in questi anni mettono in evidenza che l\u2019\"SOS giovani\" \u00e8 molto pi\u00f9 allarmante di quanto rivelano le statistiche ufficiali. Circa l'80% degli adolescenti incontrati manifestano almeno uno dei sintomi preoccupanti che caratterizzano il mondo giovanile e della strada in senso lato: \"abuso di alcool\", \"uso e abuso di sostanze stupefacenti\", \"disagio e devianze\" a vari livelli, abuso nel campo della sessualit\u00e0, anoressia e bulimia, forme depressive e disturbi di personalit\u00e0, frequentazione di sette di vario tipo, profonde ferite nell'affettivit\u00e0, seri problemi familiari."}
{"id": "3393371", "revid": "1543377", "url": "https://it.wikipedia.org/wiki?curid=3393371", "title": "Drepanidini", "text": "I Drepanidini sono una trib\u00f9 di uccelli della famiglia Fringillidae (sottofamiglia Carduelinae), endemici delle Hawaii.\nEvoluzione.\n\u00c8 opinione corrente che i Drepanidini delle Hawaii (conosciuti anche come reginette hawaiiane) si siano originati da un gruppo di fringillidi che in qualche modo riuscirono ad attraversare oltre 3000\u00a0km di oceano partendo dalle Americhe. In totale assenza di competizione, questi immigranti, presumibilmente simili al fringuello di Nihoa (\"Telespiza ultima\"), raggiunsero una specializzazione quanto mai spinta in campo alimentare ed evolsero un estremo polimorfismo del becco per poter sfruttare ogni possibile ecosistema insulare: dagli atolli corallini coperti di radi cespugli agli isolotti rocciosi alle foreste pluviali montane che ogni anno ricevono pi\u00f9 di 1000\u00a0mm di pioggia.\nDescrizione.\nQuesti fringillidi di medie dimensioni (11\u201321\u00a0cm) hanno nove remiganti primarie, coda di lunghezza media o corta, tarsi relativamente brevi ma robusti, come anche le dita e gli artigli. I becchi di questi uccelli sono in genere della stessa lunghezza della testa e sono curvi in modo particolare per poter estrarre il polline. Perlopi\u00f9 la lingua \u00e8 tubuliforme e sfrangiata in punta. L'esofago si dilata a formare un gozzo di grandezza variabile da specie a specie.\nSono famosi per le loro spettacolari piume, spesso lanceolate e rigide, che in volo producono un caratteristico suono ronzante.\nBiologia.\nAlimentazione.\nLa trib\u00f9 comprende specie granivore, che presentano il becco tipico dei fringillidi, insettivore con un becco di tipo tenuirostre, e nettarivore, come l'estinto mamo nero e l'iiwi, che hanno becco di foggia adeguata alle corolle e lingua tubulare utile per aspirare il nettare.\nAltri membri della sottofamiglia mangiano bacche, frutti, lumache e uova di uccelli marini. Il variopinto apapane cremisi e l'abbagliante iiwi rosso percorrono ogni giorno molti chilometri nella loro ansia di nettare e all'imbrunire confluiscono a migliaia in voli di grande spettacolarit\u00e0.\nRiproduzione.\nI Drepanidini usufruiscono di una stagione riproduttiva che si dipana da gennaio sino a luglio o agosto. Essendo molte specie rare e frequentatrici di terreni umidi e poco accessibili, i loro costumi di nidificazione sono poco conosciuti. Si sa che i nidi sono aperti, fatti di sterpi e foderati di fibre fini, ben nascosti negli ammassi fogliari terminali. Il fringuello di Nihoa trova rifugio sulle superfici rocciose, mentre il fringuello di Laysan, che appartiene allo stesso genere, preferisce nidificare nei cespugli di tussac su terreno sabbioso.\nTassonomia.\nIn passato questo raggruppamento era elevato al rango di sottofamiglia (Drepanidinae) o addirittura di famiglia (Drepanididae) a s\u00e9 stante, a sua volta suddivisa in tre cladi (Psittirostrini dal becco robusto, Hemignathini dal becco sottile e Drepanidini dal becco lungo e ricurvo): recenti studi filogenetici hanno invece rivelato che l'intero clade dei Drepanini \u00e8 in realt\u00e0 annidato nella vasta sottofamiglia Carduelinae, all'interno della quale il raggruppamento si colloca al rango di trib\u00f9, peraltro molto vicina ai Carpodacini, dai quali i drepanidi discenderebbero essendosene staccati fra i 7,24 e i 15,71 milioni di anni fa.\nLa trib\u00f9 Drepanidini comprende i seguenti generi e specie:\nOltre a questi, si conoscono alcuni generi (\"Xestospiza\", \"Vangulifer\", \"Aidemedia\", \"Orthiospiza\") noti unicamente in base a resti subfossili e fossili e di incerta attribuzione sistematica.\nAll'interno della trib\u00f9 si individuano numerosi cladi, pi\u00f9 o meno ben definiti, corrispondenti ad altrettanti eventi evolutivi:\nConservazione.\nQuesti splendidi uccelli hanno subito una rapida diminuzione della loro popolazione paurosamente in seguito a drastici cambiamenti ambientali. Almeno 15 specie, note attraverso resti fossili descritti per sommi capi, prosperarono sino a quando i Polinesiani, a far data dal 400 d.C. circa, sovvertirono il loro ambiente naturale mettendo vaste estensioni a coltura. Delle 32 specie identificate in epoca pi\u00f9 recente, 11 sono scomparse e 14 in via d'estinzione. La distruzione dell'habitat dovuta all'uomo e agli ungulati (soprattutto il bestiame domestico, capre e maiali) e il diffondersi di malattie e predatori di importazione hanno notevolmente ridotto le potenzialit\u00e0 di tutte le forme sopravvissute. Si pu\u00f2 soltanto sperare che gli ambiziosi programmi di conservazione attualmente in atto possano evitare la scomparsa almeno di gran parte di questi uccelli."}
{"id": "3393372", "revid": "1305772", "url": "https://it.wikipedia.org/wiki?curid=3393372", "title": "Night Slashers", "text": " \u00e8 un videogioco di tipo picchiaduro a scorrimento sviluppato e pubblicato nel 1994 dalla Data East. Conformato agli standard dei picchiaduro a scorrimento del tempo (si possono citare come esempi \"Final Fight\" e \"Cadillacs and Dinosaurs\" della Capcom) il gioco si fa notare per l'ambientazione e la storyline, chiaramente ispirate a opere di genere horror, gotico, noir e splatter; non \u00e8 da considerarsi il primo videogioco di tale genere a trattare tali tematiche, essendo preceduto da titoli come \"Splatterhouse\" della Namco.\nNotevoli anche gli effetti gore con sangue ed interiora dei nemici in vista sia durante il gioco che nelle scene grafiche presenti tra un livello e l'altro, bench\u00e9 molti di questi elementi siano stati censurati nella versione per il mercato estero: in quest'ultima il sangue \u00e8 verde e le scene di fine livello sono state totalmente eliminate, inoltre alla freccia recante la scritta \"Go!\" che esorta il giocatore ad avanzare nel livello \u00e8 stato tolto il secondo frame, che presenta la scritta \"To Hell\" in sangue.\nTrama.\nDue portali che collegano il mondo reale con il Regno dell'Oscurit\u00e0 (sorta di stargate), sono stati aperti e a distanza di tre mesi dall'accaduto la popolazione del pianeta Terra \u00e8 stata quasi interamente massacrata da un'orda di creature malefiche come zombie, vamipiri e licantropi.\nQuando tutto sembra ormai perduto, a protezione dei sopravvissuti intervengono tre eroi provenienti da tre diversi continenti, pronti a combattere l'esercito del male e a sigillare i portali.\nModalit\u00e0 di gioco.\nIl gameplay di \"Night Slashers\" \u00e8 uno stereotipo per i picchiaduro a scorrimento del tempo: come in \"Cadillacs and Dinosaurs\" combinando il controllo direzionale, il pulsante di attacco ed il pulsante di salto \u00e8 possibile effettuare combo di colpi, attacchi in salto, tecniche di presa, attacchi in corsa e il classico attacco speciale che, se eseguito con successo, sottrae energia anche al giocatore.\nUna piccola innovazione apportata dal gioco \u00e8 la presenza di un terzo pulsante grazie al quale \u00e8 possibile effettuare un'ulteriore tecnica speciale ancora pi\u00f9 potente, in quanto colpisce tutti gli avversari presenti a video, e che toglie ancor pi\u00f9 energia al protagonista.\nPersonaggi selezionabili.\nCacciatore di mostri dal continente americano, \u00e8 un appassionato di casin\u00f2 con un futuro da investigatore privato a Chicago.\nSoprannominato \"il cyborg sensitivo\", Jake ha un paio di protesi cibernetiche al posto di entrambe le braccia, nelle quali sono incorporate anche armi da fuoco.\n\u00c8 un guerriero pi\u00f9 orientato verso la potenza a scapito dell'agilit\u00e0.\n\u00c8 il pi\u00f9 famoso cacciatore di vampiri d'Europa.\nAbilissimo nelle arti marziali, mescola sia tecniche occidentali che orientali: infatti il suo stile sembra ispirato da tecniche quali la kickboxing ed il muay thai con alcune tecniche in prestito dal wrestling, come la DDT.\nAl termine della propria combo di colpi attacca il nemico esponendo un crocifisso, che nella versione occidentale \u00e8 stato sostituito da una sfera di cristallo.\nRappresenta un buon equilibrio tra velocit\u00e0 e forza.\nAbilissima lottatrice asiatica, esperta nelle arti marziali cinesi, \u00e8 abile anche nel neutralizzare la magia nera. Ha una sorella minore, Pai-Ren, anch'essa interessata a combattere i mostri.\nCombattendo fa spesso uso di ofuda, grazie ai quali nella storyline sigilla i portali per il Regno dell'Oscurit\u00e0.\n\u00c8 il personaggio selezionabile pi\u00f9 veloce e pi\u00f9 debole del gioco.\nLivelli.\nIl primo livello consiste nel liberare un ospedale infestato da zombie e mutanti, dove si svolgono esperimenti di trasformazione dei sopravvissuti in morti viventi.\nIl boss di met\u00e0 livello \u00e8 la rappresentazione marziale di uno scienziato pazzo, armato di bisturi.\nIl boss di fine livello \u00e8 un energumeno chiaramente ispirato al mostro di Frankenstein.\nSconfitto il mostro sopracitato, in una sequenza si vedr\u00e0 il vampiro capo, ispirato alla figura del Conte Dracula, che sfida i protagonisti a seguirlo verso il suo castello.\nNella strada verso il castello del vampiro i protagonisti devono passare in un bosco che pullula di lupi mannari.\nIn una fase del livello il gameplay cambia con il giocatore in continua fase di corsa nell'inseguire la carrozza del vampiro in fuga, durante la quale dovr\u00e0 colpire una serie di nemici che appariranno nello schermo ed eliminabili in un sol colpo, caratteristica dei giochi sparatutto.\nIl boss di met\u00e0 livello \u00e8 formato da una coppia di nemici: Andre Toulon, che tiene in una mano un campanello e nell'altra un'arma a lunga gittata, e una marionetta di legno di dimensioni umane, che sembra ispirata a film horror come \"Incubi notturni\" e \"Magic - Magia\".\nIl boss di fine livello \u00e8 un golem di pietra, e lo si affronta in un cimitero.\nUsciti dal bosco i protagonisti avvistano il castello, sopraelevato su una cima.\nIl livello \u00e8 ambientato all'interno del castello del vampiro che i protagonisti hanno inseguito, una struttura che architettonicamente richiama elementi gotici e tipici dell'Europa medievale.\nIl boss di met\u00e0 livello \u00e8 un guerriero posseduto da un demone in grado anche di controllare l'armatura: impugna una spada a due mani.\nIl boss finale \u00e8 proprio il capo dei vampiri, ed una volta eliminato afferma che gli eroi non riusciranno mai a sigillare i portali.\nIl primo portale si trova sulla parte esterna di una Piramide Maya.\nIl boss di fine livello \u00e8 formato da due creature con maschere ed abbigliamento che richiamano lo stile delle civilt\u00e0 precolombiane, e che in parte ricordano anche l'alieno del film \"Predator\".\nSconfitti anche questi nermico, Hong-Hua sigiller\u00e0 il portale con i suoi ofuda.\nI tre cacciatori sono in rotta verso l'isola dove si trova il secondo portale, ma durante il volo vengono attaccati da altri morti viventi.\nIl boss di fine livello \u00e8 la mummia di un faraone che, come molti altri boss del gioco, se la cava nelle arti marziali.\nDisinfestato l'aereo si atterra sull'isola che nasconde una base segreta.\nL'ambientazione \u00e8 particolare ed agli antipodi rispetto alla fase iniziale del gioco: ci troviamo infatti in una base ultra-tecnologica.\nIl boss di fine livello \u00e8 la classica rappresentazione della Morte con mantello e falce.\nSconfitto anche questo nemico gli eroi sono ad un passo dall'ultimo portale.\nL'ultimo livello vede il giocatore opposto al boss finale del gioco, tale Re Zarutz, creatura eterna che da millenni domina le bestie e gli uomini; il suo aspetto \u00e8 quello di un androide.\nEliminato il nemico finale il protagonista sar\u00e0 costretto a fuggire dalla base in fiamme; distrutta la base tutti i mostri presenti sul pianeta si dissolvono.\nIl finale \u00e8 differente a seconda del personaggio utilizzato.\nColonna sonora.\nIl 17 dicembre 1993 la Pony Canyon / Scitron pubblic\u00f2 un'edizione limitata della colonna sonora del gioco, presente in \"Night Slashers, Flower Busters\". I temi musicali si devono a Tatsuya Kiuchi e Tomoyoshi Sato.\nRemake.\nIn data 12 settembre 2021 la \"Forever Entertainment\" ha annunciato lo sviluppo di un remake del gioco."}
{"id": "3393375", "revid": "1543377", "url": "https://it.wikipedia.org/wiki?curid=3393375", "title": "Stefano Gaggero", "text": "Nato nel quartiere genovese di Voltri, professionista tra il 1951 e il 1961, conta una vittoria di tappa Tour de Suisse.\nCarriera.\nGaggero si mise in luce tra i dilettanti, categoria in cui corse indossando le maglie di Anpi Fabbriche, Fausto Coppi e Boero e vinse pi\u00f9 di venti corse tra le quali Trofeo Strazzi, Coppa Cotonificio e Giro di Asti.\nPass\u00f2 professionista nel settembre del 1951 quando, su invito dello stesso Coppi, fu ingaggiato dalla Bianchi. Fu gregario del \"Campionissimo\" anche alla Carpano. Riusc\u00ec anche a cogliere due successi, una tappa al Tour de Suisse 1957 e una al Gran Premio Ciclomotoristico, e due cronosquadre al Giro d'Italia con la Bianchi. Nella \"Corsa rosa\" ottenne il miglior piazzamento nel 1956, terminando all'undicesimo posto.\nTerminata la carriera nel 1961, svolse la professione di autista di camion."}
{"id": "3393378", "revid": "767487", "url": "https://it.wikipedia.org/wiki?curid=3393378", "title": "Mario Nevi", "text": "Carriera.\nFece il suo esordio con la Juventus contro il nel Derby della Mole il 2 aprile 1911 perso 3-1, mentre la sua ultima partita fu contro la Pro Vercelli, il 19 gennaio 1913 persa 4-0. In tre stagioni \"bianconere\" collezion\u00f2 22 presenze."}
{"id": "3393382", "revid": "80030", "url": "https://it.wikipedia.org/wiki?curid=3393382", "title": "Chiesa di San Leodegar (Lucerna)", "text": ""}
{"id": "3393391", "revid": "767487", "url": "https://it.wikipedia.org/wiki?curid=3393391", "title": "Matts Kunding", "text": "Carriera.\nBritannico, trasferitosi in Italia, gioc\u00f2 nel , club in cui esord\u00ec il 7 novembre 1909 nel derby torinese contro la Juventus, vinto per 3-1. Con i \"granata\" raggiunse il quarto posto della classifica finale della Prima Categoria 1909-1910.\nLa stagione seguente passa alla Juventus con cui fece il suo esordio contro il Piemonte Football Club il 27 novembre 1910 in un pareggio per 1-1, mentre la sua ultima partita fu contro il Genoa il 19 marzo 1911 in una sconfitta per 3-0. Nella sua unica stagione \"bianconera\" collezion\u00f2 quattro presenze, ottenendo l'ultimo posto della classifica finale."}
{"id": "3393392", "revid": "1442080", "url": "https://it.wikipedia.org/wiki?curid=3393392", "title": "South Orange Open 1976 - Singolare", "text": "Il singolare del torneo di tennis South Orange Open 1976, facente parte della categoria Grand Prix, ha avuto come vincitore Ilie N\u0103stase che ha battuto in finale Roscoe Tanner 6-4, 6-2"}
{"id": "3393393", "revid": "1543377", "url": "https://it.wikipedia.org/wiki?curid=3393393", "title": "Ajrag nuur", "text": "Ajrag nuur (in mongolo: \u0410\u0439\u0440\u0430\u0433 \u043d\u0443\u0443\u0440) \u00e8 un lago d'acqua dolce della Mongolia occidentale, nella provincia dell'Uvs, distretto di Zavhan. Si trova a un'altitudine di 1.022 m s.l.m.; \u00e8 lungo 18\u00a0km, largo 13\u00a0km e ha una superficie di 143\u00a0km\u00b2. Ha una profondit\u00e0 massima di 10\u00a0m.\nIl lago Ajrag, che \u00e8 alimentato dal fiume Zavhan, \u00e8 posizionato a sud del lago salato Hjargas nuur ed \u00e8 in comunicazione con lo stesso. Comprende i due laghi il Parco Nazionale Hjargas Nuur, un'area protetta istituita nel 2000 che copre circa 3.328\u00a0km\u00b2. Ogni anno pi\u00f9 di 20 coppie di pellicano dalmatico nidificano presso l'Ajrag."}
{"id": "3393394", "revid": "1543377", "url": "https://it.wikipedia.org/wiki?curid=3393394", "title": "Malouini\u00e8re", "text": "Le malouini\u00e8re (pl.: \"malouini\u00e8res\", derivato da \"malouin\" = \"di Saint-Malo\") sono degli edifici tipici delle zone attorno alla citt\u00e0 francese di Saint-Malo, nel dipartimento dell'Ille-et-Vilaine, in Bretagna (Francia nord-occidentale), costruiti tra il XVII e il XVIII secolo (per lo pi\u00f9 tra il 1650 e il 1730) come seconda abitazione per i ricchi armatori.\nPresentano in genere una struttura architettonica molto semplice e fortemente influenzata dallo stile militare.\nTra le \"malouini\u00e8re\" pi\u00f9 famose, figurano lo Ch\u00e2teau du Bos (residenza di campagna della famiglia Magon, risalente al 1717), la Malouini\u00e8re de la Ville Bague, lo Ch\u00e2teau de la Motte-Jean, ecc.\nCaratteristiche architettoniche.\nLe \"malouini\u00e8re\", la cui struttura architettonica - come detto - \u00e8 fortemente influenzata dallo stile militare, presentano un tetto aguzzo, finestre coperte da strisce in granito Chausey e comignoli piuttosto alti con fumaioli in terracotta o in piombo."}
{"id": "3393397", "revid": "1305772", "url": "https://it.wikipedia.org/wiki?curid=3393397", "title": "Giovanni Moro (disambigua)", "text": ""}
{"id": "3393399", "revid": "2048388", "url": "https://it.wikipedia.org/wiki?curid=3393399", "title": "Campionati europei di tuffi 2011 - Trampolino 3 metri sincro maschile", "text": "La gara si \u00e8 disputata l'11 marzo 2011 e vi hanno partecipato 12 coppie di atleti. Le prime 8 dopo il primo turno sono state ammesse alla finale."}
{"id": "3393400", "revid": "1442080", "url": "https://it.wikipedia.org/wiki?curid=3393400", "title": "Bermuda Open 1976 - Singolare", "text": "Il singolare del torneo di tennis Bermuda Open 1976, facente parte della categoria Grand Prix, ha avuto come vincitore Cliff Richey che ha battuto in finale Gene Mayer 7-6, 6-2"}
{"id": "3393405", "revid": "1788047", "url": "https://it.wikipedia.org/wiki?curid=3393405", "title": "South Pacific Tennis Classic 1976 - Singolare", "text": "Il singolare del torneo di tennis South Pacific Tennis Classic 1976, facente parte della categoria Grand Prix, ha avuto come vincitore Mark Edmondson che ha battuto in finale Phil Dent 3-6 6-4 6-4 6-4."}
{"id": "3393406", "revid": "1851848", "url": "https://it.wikipedia.org/wiki?curid=3393406", "title": "Luigi Bernardi (calciatore)", "text": "Carriera.\nHa disputato 12 stagioni con il Verona, di cui 2 in Divisione Nazionale totalizzando 41 presenze e 10 gol in Serie B con 292 presenze totali. Ha giocato gli ultimi tre anni della sua carriera con la Reggiana, di cui due in Serie B, disputando altre 33 partite nella serie cadetta.\nCollegamenti esterni.\n "}
{"id": "3393408", "revid": "155634", "url": "https://it.wikipedia.org/wiki?curid=3393408", "title": "Kyodo News", "text": "Kyodo News (\u5171\u540c \u901a\u4fe1 \u793e Kyodo Ts\u016bshinsha) \u00e8 un'agenzia di stampa; si tratta di una societ\u00e0 cooperativa senza scopo di lucro con sede a Minato, Tokyo.\n\u00c8 stata istituita nel novembre 1945 e distribuisce notizie per quasi tutti i giornali e le reti radiofoniche e televisive in Giappone.\nI giornali con le sue notizie hanno circa 50 milioni di abbonati."}
{"id": "3393411", "revid": "1431409", "url": "https://it.wikipedia.org/wiki?curid=3393411", "title": "Martin D\u00fabravka", "text": "Biografia.\nFidanzato con Lucia, da lei ha avuto un figlio nel 2021.\nCaratteristiche tecniche.\nD\u00fabravka \u00e8 un portiere abile nel giocare coi piedi.\nCarriera.\nClub.\nGli inizi allo \u017dilina.\nProdotto del vivaio dello , debutta in prima squadra il 26 maggio 2009, a poco pi\u00f9 di vent'anni, nel match casalingo contro il (5-2).\nNella stagione successiva, complice la cessione del titolare del ruolo, Du\u0161an Perni\u0161, agli scozzesi del , diviene stabilmente titolare della formazione gialloverde, con cui si laurea campione di Slovacchia subendo 12 reti in 26 partite. L'anno seguente disputa tutte le sei partite della fase a gironi della Champions League, dopo averne disputate altrettante nei turni preliminari tra cui il doppio confronto decisivo contro lo , nel quale resta imbattuto sia all'andata che al ritorno.\nEsbjerg, Sloval Liberec e Sparta Praga.\nNel gennaio 2014 il portiere passa all', firmando un contratto di tre anni e mezzo.\nIl 27 luglio 2016 stipula un contratto annuale con lo .\nIl 12 giugno 2017 firma per lo .\nNewcastle Utd.\nIl 31 gennaio 2018 viene acquistato in prestito oneroso da 2 milioni di euro dalla squadra inglese del . L'11 febbraio seguente fa il suo debutto con il club partendo titolare nel successo per 1-0 contro il , aiutando la sua squadra a vincere. Da l\u00ec in poi diventa il titolare della porta dei \"magpies\", tanto che a fine stagione viene riscattato per 4 milioni di euro e firma un contratto fino al 30 giugno 2022. Negli anni successivi continua a essere il portiere titolare del club.\nNazionale.\nMilita nella selezioni slovacche Under-19 e Under-21 difendendone i pali rispettivamente in 6 e 12 occasioni.\nViene convocato per la prima volta in nazionale maggiore nell'ottobre 2010 in occasione della doppia sfida contro e valida per le qualificazioni all'Europeo 2012, senza scendere in campo. L'esordio arriva quattro anni dopo, nell'amichevole Slovacchia- (2-0) disputata il 22 maggio 2014.\nStatistiche.\nPresenze e reti nei club.\n\"Statistiche aggiornate al 23 giugno 2021.\""}
{"id": "3393412", "revid": "767487", "url": "https://it.wikipedia.org/wiki?curid=3393412", "title": "Niewolnica zmysl\u00f3w", "text": "Niewolnica zmysl\u00f3w \u00e8 un cortometraggio muto del 1914 diretto da Ryszard Ordy\u0144ski, Jan Pawlowski. Il film segna il debutto sullo schermo di Pola Negri.\nProduzione.\nIl film fu prodotto dalla Sfinks.\nDistribuzione.\nIn Russia, il film fu distribuito dalla Creo. \nData di uscita.\nIMDb\nAlias"}
{"id": "3393414", "revid": "1442080", "url": "https://it.wikipedia.org/wiki?curid=3393414", "title": "West Coast Classic 1976 - Singolare", "text": "Il singolare del West Coast Classic 1976 \u00e8 stato un torneo di tennis facente parte della categoria Grand Prix.\nRay Ruffels ha battuto in finale Phil Dent 6-0 4-6 2-6 6-3 6-2."}
{"id": "3393417", "revid": "287204", "url": "https://it.wikipedia.org/wiki?curid=3393417", "title": "Martin Dubravka", "text": ""}
{"id": "3393424", "revid": "1442080", "url": "https://it.wikipedia.org/wiki?curid=3393424", "title": "Cologne Grand Prix 1976 - Singolare", "text": "Il singolare del torneo di tennis Cologne Grand Prix 1976, facente parte della categoria Grand Prix, ha avuto come vincitore Jimmy Connors che ha battuto in finale Frew McMillan 6-2, 6-3."}
{"id": "3393427", "revid": "287204", "url": "https://it.wikipedia.org/wiki?curid=3393427", "title": "Treponti (Rezzato)", "text": "Treponti \u00e8 una localit\u00e0 del comune di Rezzato, gi\u00e0 frazione del soppresso comune di Virle Treponti.\nToponimo.\nL'etimologia del nome \"Treponti\" \u00e8 ancora oggi incerta: ritengono che l'etimologia sia semplicemente da ricercare nel fatto che nella zona si trovassero appunto tre ponti sul corso del Naviglio; tuttavia il toponimo si ritrova anche in documenti precedenti al 1253, anno in cui il Naviglio assunse il corso attuale.\n vuole che la strada romana per Verona incontrasse proprio qui il terzo ponte sul suo percorso, tuttavia non esistono carte geografiche antiche che dimostrino che qui si formasse un ponte.\n sostiene che il nome sia di origine romana, ipotizzando la presenza sulla strada militare di una \"Taberna ad tres pontes\", utile per i viandanti e per i soldati.\nSecondo Don Paolo Guerini, \u00e8 probabile che il nome di \"Treponti\" non derivi in realt\u00e0 dal numero \"tres\" romano, bens\u00ec dalla preposizione \"tra\" poi trasformata in \"tre\": vi sono infatti molte roggie e canali che fuoriescono o confluiscono nel Naviglio all'altezza della suddetta localit\u00e0 (torrente \"Rino\", roggia \"Lupa\", \"Roberta\", \"Rena\", torrente \"Rudone\"). Secondo questa interpretazione il nome deriverebbe da \"inter pontes\" poi \"tra pontes\" e, infine, \"Treponti\".\nStoria.\nL'Ottocento.\nIl territorio di Treponti fu coinvolto in una fase della seconda guerra d'indipendenza italiana nel 1859. Nel giugno Garibaldi fu a Brescia e il 15 si mise quindi in marcia in direzione di Rezzato. All'altezza di Treponti si prepar\u00f2 all'attacco delle truppe austriache stanziate a Castenedolo. Le vicende si svolsero nelle campagne a sud dell'abitato sulle sponde del canale Lupo e coinvolsero anche la non distante cascina di San Giacomo. La battaglia si concluse con la vittoria austriaca e vide tra i morti personalit\u00e0 come il capitano Narciso Bronzetti, a cui \u00e8 stata dedicata la via in cui si svolse la battaglia.\nL'evento ebbe un'importanza rilevante anche per Rezzato che ha ricordato il passaggio del generale Garibaldi dedicandogli targhe, monumenti e la ex statale Padana Superiore.\n\u00c8 sempre nell'Ottocento che l'incrocio della tre strade fu abbellito da ville in stile Liberty e Neogotico, luoghi di villeggiatura e di ristoro. Nel 1897 fu costruita la linea ferroviaria Rezzato \u2013 Vobarno: presso l'incrocio di Treponti, nei pressi dell'omonima stazione tranviaria, fu edificata la stazione ferroviaria che prese il nome di \"Virle\".\nNella zona orientale dell'incorocio sorge la cascina di propriet\u00e0 dei nobili Roberti, munita anche della cappella di \"Santa Maria Maddalena\"."}
{"id": "3393428", "revid": "729019", "url": "https://it.wikipedia.org/wiki?curid=3393428", "title": "XVI settore di copertura Cadore - Carnia", "text": "Il XVI Settore di Copertura Cadore - Carnia \u00e8 uno dei sette settori in cui venne diviso il Vallo Alpino Settentrionale, questo settore si estende dal confine est con l'Alto Adige, con il passo di Monte Croce di Comelico, articolandosi su un territorio montuoso, fino al Tagliamento.\nSotto-settori.\nQuesto settore comprendeva i seguenti sotto settori:"}
{"id": "3393430", "revid": "292162", "url": "https://it.wikipedia.org/wiki?curid=3393430", "title": "Papia di Gerapoli", "text": ""}
{"id": "3393432", "revid": "1543377", "url": "https://it.wikipedia.org/wiki?curid=3393432", "title": "Pallanuoto ai III Giochi asiatici", "text": "Il III torneo asiatico di pallanuoto di disput\u00f2 dal 28 al 31 maggio 1958 a Tokyo, nel corso dei \"III Giochi asiatici\".\nIl torneo, a cui presero parte 5 squadre, si gioc\u00f2 con la formula del girone unico. La formazione giapponese conquist\u00f2 il suo primo titolo continentale vincendo tutte e quattro le gare disputate."}
{"id": "3393433", "revid": "1573940", "url": "https://it.wikipedia.org/wiki?curid=3393433", "title": "Ciridops anna", "text": "L'ula-ai-hawane o, pi\u00f9 correttamente, \u02bbula-\u02bbai-h\u0101wane (Ciridops anna ()) \u00e8 un uccello passeriforme estinto della famiglia Fringillidae.\nEtimologia.\nIl nome scientifico della specie, \"anna\", venne scelto in omaggio a Anna Prentice Dole (nata Cate), moglie del presidente della repubblica delle Hawaii Sanford Ballard Dole.\nIl nome comune di questi uccelli in lingua hawaiiana, \u02bbula-\u02bbai-hawane, \u00e8 traducibile come \"rosso (\"ula\") e che si nutre (\"ai\") di semi di palma (\"hawane\")\", in riferimento alla colorazione e alla dieta.\nDescrizione.\nDimensioni.\nLa lunghezza media dell'ula-ai-hawane era di circa 11\u00a0cm.\nAspetto.\nSi tratta di uccelletti piuttosto colorati e dal'aspetto vagamente simile a quello di uno zigolo variopinto.\nIn questa specie era presente dicromatismo sessuale: il piumaggio dei maschi era infatti di color grigio argenteo su testa, gola e nuca, mentre petto, area alla base del becco, coda e penne remiganti erano neri (queste ultime con penne terziarie bianche), ventre, sottocoda e codione erano rossi, e groppa e dorso erano bruno-rossicci. Le femmine, invece, presentavano livrea gruno-arancio su testa, dorso e sottocoda, mentre codione, fianchi e petto erano di color oliva-giallastro (queste ultime con remiganti nere, stesso colore della coda), e su petto e groppa era presente un'area grigio-azzurrina. In ambedue i sessi le zampe erano giallognole, il becco era di color avorio, gli occhi erano di colore bruno scuro: entrambi, inoltre, presentavano le penne della fronte erettili.\nBiologia.\nSi trattava di uccelli diurni e solitari, piuttosto territoriali, che vivevano nella canopia e si potevano osservare sempre in associazione a piante di palma.\nAlimentazione.\nPer lungo tempo si \u00e8 ritenuto che l'ula-ai-hawane (come gi\u00e0 intuibile dal nome comune) si cibasse delle palme \"lo\u02bbulu\", o almeno di alcune specie dai frutti abbastanza piccoli (\"Pritchardia affinis\", \"P. beccariana\", \"P. lanigera\" e \"P. schattaueri\"), consumandone i germogli ed frutti ancora acerbi (\"hawane\"), e forse anche il nettare, avendo lingua tubolare. Gli studi effettuati sugli esemplari ottenuti, tuttavia, hanno sempre dimostrato la presenza di insetti e altri invertebrati nello stomaco di questi uccelli, piuttosto che parti di palma: lo sviluppo della muscolatura pelvica di questi uccelli farebbe pensare, piuttosto che a un nutrimento diretto di frutti e semi, a uno stile di vita paragonabile a quello del testagialla neozelandese, basato sulla ricerca di cibo raspando con le zampe negli accumuli di materiale organico all'attaccatura delle foglie di palma.\nRiproduzione.\nLa riproduzione di questi uccelli non \u00e8 mai stata osservata: l'osservazione di giovani nella seconda met\u00e0 dell'anno e le abitudini riproduttive molto conservative dei drepanidini in generale fanno per\u00f2 pensare che anche l'ulaaihawane seguisse gli stessi \"pattern\" riproduttivi osservabili un po' in tutte le specie.\nDistribuzione e habitat.\nL'ula-ai-hawane era endemico dell'isola di Hawaii, della quale popolava in maniera molto discontinua e puntiforme le foreste con presenza di macchie di palme \"lo\u02bbulu\", alle quali questi uccelli erano strettamente legati.\nEstinzione.\nCome molti drepanidini, anche questo uccello \u00e8 caduto vittima della sua estrema specializzazione: gi\u00e0 naturalmente raro e diffuso in un ambiente circoscritto e molto discontinuo, l'ula-ai-hawane soffr\u00ec la combinazione di alcuni fattori, come la distruzione dell\"'habitat\" per far posto alle piantagioni e agli insediamenti, le malattie veicolate dalle zanzare e soprattutto la quasi totale scomparsa delle palme \"Pritchardia\" ad opera delle specie introdotte come ungulati e ratti, che risult\u00f2 fatale per questi uccelli.\nL'ultimo avvistamento confermato, avvenuto nell'estremo nord dell'isola di Hawaii, risale al 1892; un uccello dalla colorazione piuttosto simile venne osservato nel 1937, ma troppo brevemente per poter affermare con certezza che si trattasse di un ula-ai-hawane."}
{"id": "3393434", "revid": "1573940", "url": "https://it.wikipedia.org/wiki?curid=3393434", "title": "Ciridops", "text": "Ciridops \u00e8 un genere estinto di uccelli passeriformi della famiglia Fringillidae.\nEtimologia.\nIl nome scientifico del genere, \"Ciridops\", deriva dal nome scientifico del papa della Louisiana, \"ciris\" (a sua volta derivato da un non meglio precisato uccello variopinto noto in greco come \"\u03ba\u03b5\u03b9\u03c1\u03b9\u03c2\", \"keiris\"), con l'aggiunta del suffisso \"-\u03c9\u03c8\" (\"-\u014dps\", \"simile a\"), in riferimento al piumaggio colorato di questi uccelli.\nDescrizione.\nAl genere venivano ascritte specie di piccole dimensioni (11-12 cm) e dalla colorazione piuttosto variopinta, con presenza di rosso, nero, bianco e grigio argenteo.\nBiologia.\nSi trattava di uccelli diurni e solitari, dalla dieta essenzialmente granivora: in particolare l'ula-ai-hawane era specializzato molto strettamente legato alle palme del genere \"Pritchardia\" dalle quali ricavava il cibo raspando negli accumuli di materiale organico all'attaccatura delle foglie, mentre per quanto riguarda le altre specie non vi sono dati cos\u00ec specifici, seppure la forte muscolatura pelvia di cui sono osservabili le tracce sulle ossa ritrovate farebbe pensare a un regime di vita simile.\nDistribuzione e habitat.\nLe varie specie ascritte al genere erano tutte endemiche dell'arcipelago delle Hawaii, dove l'ula-ai-hawane era diffuso sull'isola di Hawaii, mentre le altre specie hanno popolato in tempi meno recenti le isole di Kauai (\"C. tenax\"), Oahu e Molokai.\nTassonomia.\nIl genere comprende un'unica specie vissuta fino a tempi recenti:\nOltre a questa, sono state recentemente scoperti i resti di almeno altre tre specie estintesi nel Quaternario e note solo allo stato subfossile, delle quali finora solo una \u00e8 stata descritta scientificamente:\nNell'ambito della trib\u00f9 dei Drepanidini, \"Ciridops\" risulta piuttosto vicino ai generi \"Drepanis\", \"Palmeria\" e \"Himatione\", coi quali va a formare un clade."}
{"id": "3393438", "revid": "114646019", "url": "https://it.wikipedia.org/wiki?curid=3393438", "title": "Michael Bierut", "text": "Biografia.\nStudia grafica alla University of Cincinnati's College of Design, Architecture, Art and Planning. Viene assunto al Vignelli Associates di Massimo e Lella Vignelli, di cui diventer\u00e0 pi\u00f9 tardi vice presidente.\nDal 1990 entra nel gruppo dello studio di \"design\" Pentagram di Londra come creativo di identit\u00e0 aziendali e soluzioni grafiche editoriali.\nI suoi lavori sono esposti nei musei permanenti pi\u00f9 importanti, come il Museum of Modern Art di New York e di San Francisco, il Library of Congress di Washington, l'Art Museum di Denver, il Museum f\u00fcr Kunst und Gewerbe di Amburgo e il Museum f\u00fcr Gestaltung Zurigo.\nDal 1998 al 2001 \u00e8 presidente dell'American Institute of Graphic Arts (AIGA). \u00c8 attualmente critico di graphic design alla Yale School of Art. Attualmente redige anche il blog \"Design Observer\" insieme con Rick Poynor, William Drenttel e Jessica Helfand"}
{"id": "3393446", "revid": "404449", "url": "https://it.wikipedia.org/wiki?curid=3393446", "title": "Mezzana (Fivizzano)", "text": "Mezzana \u00e8 una frazione del comune italiano di Fivizzano, nella provincia di Massa-Carrara, in Toscana.\nIl paese \u00e8 collocato ad un'altitudine di 408 m sul livello del mare. \u00c8 meta turistica nel periodo estivo.\nGeografia fisica.\nSituata nell'alta Lunigiana, ai confini con il comune di Casola in Lunigiana, Mezzana \u00e8 strettamente contigua al borgo di Monte dei Bianchi, altra frazione di Fivizzano. Alla base del colle su cui sorge Mezzana scorre il fiume Lucido, e tutt'intorno la vista \u00e8 dominata dalla presenza delle Alpi Apuane, della cui catena \u00e8 ben visibile la vetta del monte Pizzo d'Uccello.\nEconomia.\nOltre al turismo una risorsa del paese \u00e8 la produzione di legname, grazie alla presenza dei boschi. Tra i prodotti agricoli sono rilevanti vigneti e oliveti.\nSport.\nNei decenni passati, alcuni abitanti formarono una squadra di bocce che si ciment\u00f2 in diverse gare a livello nazionale."}
{"id": "3393452", "revid": "1849681", "url": "https://it.wikipedia.org/wiki?curid=3393452", "title": "Perch\u00e9", "text": ""}
{"id": "3393465", "revid": "767487", "url": "https://it.wikipedia.org/wiki?curid=3393465", "title": "I surrogati dell'amore", "text": "I surrogati dell'amore (\"Surogaty lyubvi\") \u00e8 un cortometraggio del 1918 diretto da Viktor Tourjansky. \nProduzione.\nIl film venne girato il 15 aprile 1918. Fu uno dei film girati da Tourjanski nelle zone non occupate dai bolscevichi, dopo la Rivoluzione del 1917 e prima che il regista espatriasse in Francia."}
{"id": "3393469", "revid": "1305772", "url": "https://it.wikipedia.org/wiki?curid=3393469", "title": "Orog nuur", "text": "L'Orog nuur (in mongolo: \u041e\u0440\u043e\u0433 \u043d\u0443\u0443\u0440) \u00e8 un lago della Mongolia centro-meridionale, nella provincia di Bajanhongor, distretto di Bogd. Si trova a un'altitudine di 1.216 m s.l.m.; ha una superficie di 130\u00a0km\u00b2 e una profondit\u00e0 massima di 4,5\u00a0m.\nL'Orog Nuur si trova in una valle a nord del massiccio Ih Bogd uul (\u0418\u0445 \u0411\u043e\u0433\u0434 \u0443\u0443\u043b) che fa parte dei Govi Altaj, \u00e8 un lago salato che, alimentato dall'abbondante acqua dolce del fiume Tujn, sta perdendo la sua salinit\u00e0."}
{"id": "3393470", "revid": "599013", "url": "https://it.wikipedia.org/wiki?curid=3393470", "title": "Marc-\u00c9ric Gue\u00ef", "text": "Carriera.\nClub.\nDurante la sua carriera ha giocato con varie squadre di club, tra cui principalmente il Montpellier.\nNazionale.\nConta una presenza con la Nazionale ivoriana."}
{"id": "3393471", "revid": "2201245", "url": "https://it.wikipedia.org/wiki?curid=3393471", "title": "Vittorio Rambaldi", "text": "Biografia.\nFiglio dell'artista degli effetti speciali Carlo Rambaldi, ha vissuto per diversi anni sia negli Stati Uniti sia in Italia. \nAll'attivit\u00e0 di regista e sceneggiatore ha affiancato in seguito quella di autore di libri per bambini e ragazzi.\n\u00c8 un amante degli animali (\u00e8 volontario in un'associazione per aiutare cani e gatti randagi) e ha scritto diversi libri dedicati al suo gatto Zorro.\nAttualmente professore, insegna corsi estremamente apprezzati quali Film Theory e Documentary Workshop presso l'universit\u00e0 americana di Roma. \nOpere.\nRambaldi ha anche scritto diversi libri per ragazzi:"}
{"id": "3393472", "revid": "309289", "url": "https://it.wikipedia.org/wiki?curid=3393472", "title": "Orog Nuur", "text": ""}
{"id": "3393477", "revid": "767487", "url": "https://it.wikipedia.org/wiki?curid=3393477", "title": "Yo-Rhad - Un amico dallo spazio", "text": "Yo-Rhad - Un amico dallo spazio \u00e8 un film del 2005, diretto da Vittorio Rambaldi e Camillo Teti. \u00c8 un film d'animazione di ambientazione fantascientifica tratto dal romanzo \"Amici per lo spazio\" scritto da Gina Basso e dallo stesso regista Rambaldi.\nRiconoscimenti.\nIl film ha vinto il premio speciale per l'animazione al Giffoni Film Festival del 2005 ed \u00e8 stato distribuito nelle sale cinematografiche a partire dal 28 aprile 2006."}
{"id": "3393479", "revid": "729019", "url": "https://it.wikipedia.org/wiki?curid=3393479", "title": "Volo China Airlines 006", "text": "Il volo China Airlines 006 era un volo di linea della China Airlines, con partenza da Taipei e arrivo a Los Angeles, che il 19 febbraio 1985 era operato dal Boeing 747SP-09 N4522V. A 550\u00a0km dalla costa della California l'aereo ha subito l'arresto del motore quattro, si \u00e8 capovolto ed \u00e8 caduto in picchiata per 30.000\u00a0ft (9.000 m) prima che i piloti riuscissero a riprendere il controllo ed a effettuare un atterraggio di emergenza all'Aeroporto Internazionale di San Francisco.\nL'incidente.\nL'aereo stava volando ad una altitudine di crociera di 41.000 piedi (12.500 m) e l'equipaggio di condotta era composto dal comandante Min-Yuan Ho, dal primo ufficiale Ju Yu Chang, dall'ingegnere di volo Kuo-Pin Wei, dal vice comandante Chien-Yuan Liao e dal vice ingegnere di volo Shih Lung Su. L'incidente ebbe inizio quando il motore numero 4 entr\u00f2 in stallo per un calo di potenza che si era gi\u00e0 verificata altre volte tanto che i tecnici l'avevano sottoposto a manutenzione, senza per\u00f2 trovare anomalie evidenti. Nei precedenti incidenti il motore era stato riacceso con successo semplicemente scendendo di quota (ai livelli di volo (FL) 210 e 230).\nIl comandante, contrariamente a quanto previsto dalla procedura per il riavvio del motore (discesa al di sotto dei 30.000\u00a0ft), rimase a FL 410, lasci\u00f2 inserito il pilota automatico e chiese all'ingegnere di volo di tentare, inutilmente, di riavviare il motore.\nNel frattempo la velocit\u00e0 continuava a diminuire e il pilota automatico, per contrastare la spinta asimmetrica dei motori, aveva ruotato la cloche tutta a sinistra, raggiungendo il limite massimo di 23 gradi. Ci\u00f2 avviene perch\u00e9 l'unico mezzo a disposizione dell'autopilota per contrastare il rollio era utilizzare gli alettoni, essendo impossibilitato ad usare il timone durante il normale volo di crociera. Nonostante questo, l'aereo cominci\u00f2 ad inclinarsi verso destra. Quando i piloti si accorsero di quello che stava succedendo, l'aereo era ormai inclinato a destra di 60\u00b0 con il muso che puntava verso il basso. A questo punto disinserirono l'autopilota e spinsero il timone a sinistra, senza per\u00f2 ottenere risultati. Nel grafico qui rappresentato \u00e8 illustrata la traiettoria dell'aereo durante queste fasi.\nIl comandante not\u00f2 che lo strumento che indicava l'orizzonte artificiale mostrava un assetto inclinato di 90\u00ba, e siccome lo strumento del co-pilota mostrava lo stesso, escluse un'avaria, ma siccome l'aereo stava attraversando un banco di nubi non riusc\u00ec a orientarsi visivamente. All'improvviso l'aereo entr\u00f2 in picchiata, perdendo 10.000 piedi (3.000 m) di quota in soli 20 secondi ad una velocit\u00e0 di discesa media di 340,9\u00a0mph. L'equipaggio ed i passeggeri subirono una forza g pari a 5 g.\nUna volta usciti dal banco di nubi, alla quota di 11.000 piedi (3.400 m), i piloti riuscirono ad orientarsi e a riprendere il controllo dell'aereo, livellando a 9.600 piedi (2.900 m). Erano scesi di 30.000\u00a0ft (9.100 m) in meno di due minuti e mezzo. I piloti pensarono che durante la discesa tutti e quattro i motori si fossero fermati, ma l'indagine del National Transportation Safety Board afferma che probabilmente l'unico motore ad essere entrato in avaria fosse stato il numero 4. A questo punto, dopo aver verificato il corretto funzionamento dei motori 1, 2 e 3 riavviarono con successo anche il motore 4 e ricominciarono a salire di quota per raggiungere Los Angeles. In seguito si accorsero che uno dei carrelli d'atterraggio principali, quello intermedio, era estratto, e che uno dei sistemi idraulici dell'aereo era rimasto senza olio. Siccome raggiungere Los Angeles in questa condizione avrebbe richiesto pi\u00f9 carburante di quello rimasto a bordo, chiesero di deviare a San Francisco, dove atterrarono senza ulteriori problemi.\nConseguenze.\nIl velivolo ha subito danneggiamenti significativi causati dalle forze aerodinamiche. Le ali si sono piegate verso l'alto di circa 5\u00a0cm, mentre il carrello intermedio principale aveva perso due portelloni e aveva due supporti spezzati. La parte pi\u00f9 danneggiata \u00e8 stata la coda, dove alcune parti dello stabilizzatore orizzontale si erano distaccate, cos\u00ec come l'equilibratore esterno sinistro e il suo attuatore. Questa rottura \u00e8 stata la causa dello svuotamento di uno dei sistemi idraulici.\nQuesto incidente ha portato all'attenzione internazionale il problema del jet lag come un fattore che pu\u00f2 contribuire a indurre in errore i piloti. Il comandante era considerato un pilota di grande esperienza ma aveva effettuato sei voli internazionali nelle due settimane precedenti l'incidente. Pur avendo testimoniato di non essersi sentito stanco, gli investigatori NTSB suggerirono che non essendo riuscito a dormire durante il suo turno di riposo ed essendo l'incidente avvenuto alle 2 del mattino ora di Taipei, il comandante non riusc\u00ec a concentrarsi ed a capire le giuste procedure da attuare per evitare l'incidente.\nDopo le riparazioni, l'aereo riprese il servizio il 25 aprile 1985 e vi rimase fino al 1 \u00b0 gennaio 1997, quando fu ceduto in leasing a Mandarin Airlines, societ\u00e0 partner di China Airlines. Alcuni anni dopo fu ceduto alla Global Peace Initiative, ma il 17 luglio 2005 la FAA ne sospese la licenza a causa di gravi carenze di manutenzione. Seppur sottoposto ad alcuni lavori di manutenzione, non \u00e8 mai stato rimesso in servizio. A partire dal 20 maggio 2010 l'aeromobile \u00e8 parcheggiato in un hangar dell'Aeroporto General Abelardo L. Rodr\u00edguez, di Tijuana, in Messico, ed \u00e8 probabile che verr\u00e0 demolito a causa delle cattive condizioni in cui si trova.\nIl volo China Airlines 006 nei media.\nL'incidente del volo 006 della China Airlines \u00e8 stato analizzato negli episodi \"Panico sul Pacifico\" della quarta stagione e \"Nessuno al comando \" della sesta stagione del documentario \"Indagini ad alta quota\" trasmesso dal National Geographic Channel.\nBibliografia.\nNational Transportation Safety Board, \"AAR86-03\", 29 marzo 1986"}
{"id": "3393488", "revid": "110157", "url": "https://it.wikipedia.org/wiki?curid=3393488", "title": "Buzulukskij rajon", "text": "Il Buzulukskij rajon () \u00e8 un rajon dell'Oblast' di Orenburg, nella Russia europea; il capoluogo \u00e8 Buzuluk. Istituito nel 1928, ricopre una superficie di 3.800 chilometri quadrati e nel 2010 ospitava una popolazione di circa 33.500 abitanti."}
{"id": "3393491", "revid": "125613347", "url": "https://it.wikipedia.org/wiki?curid=3393491", "title": "Premi Goya 2005", "text": "La cerimonia di premiazione della 19\u00aa edizione dei Premi Goya si \u00e8 svolta il 30 gennaio 2005 al Palacio de Congresos di Madrid.\n\"Mare dentro\" di Alejandro Amen\u00e1bar \u00e8 stato il grande trionfatore, con 14 premi vinti su 15 candidature, superando il record di 13 premi vinti da \"\u00a1Ay, Carmela!\" di Carlos Saura.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3393496", "revid": "599013", "url": "https://it.wikipedia.org/wiki?curid=3393496", "title": "Erasmo Petringa", "text": "Biografia.\nDiplomato in Contrabbasso al Conservatorio di Napoli \"San Pietro a Majella\", \u00e8 passato in seguito allo studio del violoncello; suona anche chitarra e pianoforte, strumenti a corde legati soprattutto alla tradizione: Chitarra Battente, Mandola, Mandoloncello e Calascione. Ha recentemente pubblicato un disco dal titolo \"Sabir\", in cui utilizza l'oud, strumento di tradizione araba, con una tecnica occidentale ed in chiave etno-jazz.\nNel 2008 ha diretto al 58\u00ba Festival di Sanremo l'esecuzione del brano Grande Sud di Eugenio Bennato. Ha suonato con Peppe e Concetta Barra, Edoardo e Eugenio Bennato, Enzo Gragnaniello, Gigi D'Alessio, Claudio Baglioni. In teatro ha avuto collaborazioni musicali tra cui quella con Dario Fo nel 2005 che ha dato origine al cd \"Sci\u00e0 Sci\u00e0\" pubblicato da Rai Trade, una performance nel 1985 con Ray Charles nella trasmissione \"blitz\" condotta da Gianni Min\u00e0.\nDa alcuni anni porta avanti un progetto di musica popolare, \"Mediterranea Sound\"."}
{"id": "3393506", "revid": "123802130", "url": "https://it.wikipedia.org/wiki?curid=3393506", "title": "Ford World Rally Team", "text": "Il Ford World Rally Team \u00e8 stato il reparto corse della casa automobilistica statunitense Ford, dal campionato del mondo rally 1973 al campionato del mondo rally 2012.\nStoria.\nDopo i campionati in cui la Ford ottenne punti mondiali, con l'apice del titolo marche del 1979, con i piloti che sceglievano le sue vetture in forma privata, la prima iscrizione al campionato del mondo rally, nella attuale configurazione, \u00e8 cio\u00e8 direttamente gestita dalla casa madre Ford, risale al 1997 come \"M-Sport,\" team fondato dall'ex pilota Malcolm Wilson, che in seguito diventer\u00e0 una scuderia a s\u00e9 stante, e la prima vittoria venne conquistata nello stesso anno al Rally dell'Acropoli in Grecia con una Ford Escort RS Cosworth. Pur non avendo vinto il titolo mondiale piloti, che in entrambe le occasioni \u00e8 andato a S\u00e9bastien Loeb, il team si \u00e8 aggiudicato il titolo costruttori sia nel 2006 che nel 2007.\nSebbene i 5 titoli mondiali non siano un record, Ford a differenza di altre scuderie di rally come Lancia o Citro\u00ebn, ha assicurato una presenza continuativa nel mondiale rally, pertanto costituivano un record i 297 podi conquistati al 2011 e le 79 vittorie; in questo \u00e8 stata superata nel 2011 di una lunghezza dalla Citro\u00ebn.\nAl termine della stagione 2012, la Ford ha annunciato la cessazione delle attivit\u00e0 della squadra, continuando comunque a fornire vetture e motori al team M-Sport.\nPalmar\u00e8s.\nTra parentesi le prove disputate da ciascun pilota ufficiale."}
{"id": "3393508", "revid": "6923", "url": "https://it.wikipedia.org/wiki?curid=3393508", "title": "Citro\u00ebn Total", "text": ""}
{"id": "3393510", "revid": "6923", "url": "https://it.wikipedia.org/wiki?curid=3393510", "title": "Kronos Total Citro\u00ebn World Rally Team", "text": ""}
{"id": "3393512", "revid": "287204", "url": "https://it.wikipedia.org/wiki?curid=3393512", "title": "Perch\u00e9 (Edoardo Bennato)", "text": "Perch\u00e9 \u00e8 un singolo di Edoardo Bennato con la partecipazione di Morgan pubblicato nel 2010.\nIl singolo \u00e8 stato diffuso nelle radio il 15 ottobre 2010, primo singolo di lancio dell'album \"MTV Classic Storytellers\"."}
{"id": "3393513", "revid": "38120", "url": "https://it.wikipedia.org/wiki?curid=3393513", "title": "Perch\u00e9 (singolo)", "text": ""}
{"id": "3393522", "revid": "73843", "url": "https://it.wikipedia.org/wiki?curid=3393522", "title": "N\u00fcrburgring S\u00fcdschleife", "text": "La S\u00fcdschleife (\"anello sud\" in tedesco) era un circuito per corse automobilistiche e motociclistiche di 7,747 km facente parte del complesso del N\u00fcrburgring.\nStoria del tracciato.\nLa S\u00fcdschleife nacque contestualmente alla pi\u00f9 nota e lunga Nordschleife e venne inaugurata nel 1927. L'anello sud sub\u00ec fin dall'inizio la superiorit\u00e0 della Nordschleife e non fu mai utilizzato in competizioni di alto livello, salvo quando queste si svolgevano sul cosiddetto \"Gesamtstrecke\", ossia la configurazione da 28,265 km che univa le due parti del complesso. Questo poteva avvenire grazie alla presenza di un'area comune ai due circuiti, detta \"Start und Ziel Area\" (area di partenza e arrivo) o \"Betonschleife\" (anello di cemento), che comprendeva due rettilinei uniti da altrettanti tornanti. Questo mini-circuito misurava 2,292\u00a0km e agli albori veniva utilizzato per la messa a punto pre-gara delle vetture (il cosiddetto \"warm up\"). Sul Gesamtstrecke si svolgevano anche i giri turistici (antenati dei moderni \"track days\") che si svolgono a tutt'oggi al N\u00fcrburgring.\nL'\"Anello Sud\" era caratterizzato da una sezione iniziale, formata da veloci curvoni in discesa, che raggiungeva il villaggio di M\u00fcllenbach, dove una secca curva a destra a 90\u00b0 segnava l'inizio di un tratto in salita \"di ritorno\" ancora pi\u00f9 lungo e veloce che riportava i concorrenti sul \"Betonschleife\".A partire dal 1931 il Gran Premio di Germania si tenne stabilmente sulla sola Nordschleife. Nel 1938 al tracciato originario fu aggiunta una nuova bretella, detta \"Stichstra\u00dfe\", posta a sud della \"S\u00fcdkehre\" e che permetteva a chi percorreva la S\u00fcdschleife di bypassare il doppio rettilineo, accorciando cos\u00ec il giro a circa 5,7\u00a0km ed evitando l'accavallamento dei due tracciati. In questo modo essi potevano essere utilizzati indipendentemente.\nNella seconda met\u00e0 degli anni settanta la S\u00fcdschleife cadde definitivamente in disuso. Per questo, quando si present\u00f2 l'esigenza di un nuovo tracciato per ospitare nuovamente la Formula 1 (il futuro \"Gp-Strecke\") si decise di demolirla e costruirlo in quel luogo. Un ampio tratto del vecchio tracciato, segnatamente quello in discesa che seguiva il rettilineo di partenza e arrivava fino alla periferia di M\u00fcllenbach, \u00e8 tuttavia ancora esistente e riconvertito a viabilit\u00e0 ordinaria."}
{"id": "3393528", "revid": "1573940", "url": "https://it.wikipedia.org/wiki?curid=3393528", "title": "Drepanis", "text": "Drepanis \u00e8 un genere di uccelli passeriformi fringillidi della trib\u00f9 dei Drepanidini, endemico delle Hawaii.\nEtimologia.\nIl nome scientifico del genere, \"Drepanis\", deriva dal greco \"\u03b4\u03c1\u03b5\u03c0\u03b1\u03bd\u03b7\" (\"drepan\u0113\", \"falce\"), in riferimento alla forma del becco di questi uccelli.\nDescrizione.\nAl genere vengono ascritte specie di dimensioni medio-piccole (15\u201323\u00a0cm), caratterizzate dall'aspetto del corpo che ricorda tutto sommato quello di un canarino, ma con collo e testa pi\u00f9 grossi e soprattutto un inconfondibile becco lungo anche una volta e mezza la testa e ricurvo verso il basso. Le due specie di mamo presentavano piumaggio in prevalenza nero, con presenza di bianco e giallo su remiganti e coda, mentre l'iiwi \u00e8 prevalentemente rosso, con ali e coda nere.\nDistribuzione e habitat.\nTutte le specie sono endemiche delle Hawaii: il mamo nero abitava l'isola di Molokai, il mamo di Hawaii abitava l'isola di Hawaii, mentre l'iiwi \u00e8 diffuso un po' su tutte le isole dell'arcipelago. Il loro \"habitat\" \u00e8 costituito dalle aree di foresta con abbondante sottobosco.\nBiologia.\nSi tratta di uccelli diurni, che si muovono perlopi\u00f9 da soli o in piccoli gruppi familiari. La loro dieta \u00e8 essenzialmente nettarivora, potendo raggiungere mediante il lungo becco le parti pi\u00f9 profonde dei fiori dalla corolla a forma di tubo, come quella (lunga fino a 5\u00a0cm) delle lobelie.\nTassonomia.\nIl genere comprende le seguenti specie:\nTalvolta, anche le specie dei generi \"Palmeria\" e \"Himatione\" vengono ascritte a \"Drepanis\", dal quale per contro l'iiwi viene da alcuni autori separato per comporre un proprio genere monotipico, \"Vestiaria\". Nell'ambito della trib\u00f9 dei Drepanidini, il genere \"Drepanis\", oltre ad essere filogeneticamente molto vicino ai summenzionati \"Palmeria\" e \"Himatione\", si dimostra vicino anche a \"Ciridops\", col quale forma un clade."}
{"id": "3393530", "revid": "1251388", "url": "https://it.wikipedia.org/wiki?curid=3393530", "title": "Salmoriglio", "text": "Il salmoriglio (in siciliano e in calabrese: \"sammurigghiu\" o \"salamarigghiu\", da \"salamoia\") \u00e8 una salsa tradizionale siciliana ma usata anche in Calabria, che viene utilizzata per condire carni o pesci alla griglia.\nLa ricetta tradizionale prevede di mescolare olio d'oliva unitamente a spicchi d'aglio, abbondante origano e succo di limone, basilico, peperoncino piccante verde fresco che conferisce al salmoriglio un aroma particolare. Usato soprattutto sul pesce spada alla griglia.\nPer le preparazioni di pesce si unisce altres\u00ec del prezzemolo. Per l'utilizzo con piatti di carne il succo di limone pu\u00f2 essere sostituito con aceto."}
{"id": "3393532", "revid": "71433", "url": "https://it.wikipedia.org/wiki?curid=3393532", "title": "Eva Longoria Parker", "text": ""}
{"id": "3393536", "revid": "287204", "url": "https://it.wikipedia.org/wiki?curid=3393536", "title": "Il miracolo (album)", "text": ""}
{"id": "3393539", "revid": "1522738", "url": "https://it.wikipedia.org/wiki?curid=3393539", "title": "MV Agusta 600 Turismo 4C 6", "text": "La 600 Turismo 4C 6 \u00e8 una motocicletta stradale prodotta dalla casa motociclistica italiana MV Agusta tra il 1967 e il 1970 in 127 esemplari\nStoria.\nPer una precisa scelta del Conte Domenico Agusta, che non voleva che piloti privati competessero in pista contro le moto della squadra ufficiale, per tutta la vita del suo proprietario la MV Agusta non mise mai in commercio moto che fossero repliche stradali delle sue vincenti moto da competizione: nonostante il suo motore fosse derivato da quello della 500 quadricilindrica da competizione portata ininterrottamente al successo da John Surtees, Gary Hocking e Mike Hailwood dal 1956 al 1965, la \"Turismo 600\", presentata al Salone di Milano 1965, era una moto dalle spiccate caratteristiche di lusso e comodit\u00e0. Anche il prezzo elevatissimo ne faceva una moto per pochi.\nTecnica.\nIl suo motore a quattro tempi, bialbero in testa, quadricilindrico \"superquadro\" in linea da 591.5\u00a0cc. raffreddato ad aria e alimentato da 2 carburatori da 24\u00a0mm (poi diventati 4 da 24\u00a0mm) sviluppava 52\u00a0cavalli a 8.000\u00a0giri/min, sufficienti a spingere la moto a 165\u00a0km/h ed era inserito in un pesante telaio a doppia culla chiusa in tubi acciaio.\nDotata di cambio a 5 marce e trasmissione finale ad albero abbinati a ruote a raggi da 18\" e di un impianto frenante composto dal doppio disco anteriore da 216\u00a0mm con comando meccanico e dal tamburo posteriore da 200\u00a0mm, la moto pesava ben 224\u00a0kg, aveva un assetto turistico e sovrastrutture ricercate, come il faro quadrato, i fianchi cromati e le ginocchiere in gomma, abbinati ad una colorazione completamente nera e a tre avvisatori acustici.\nMercato.\nIl pubblico era desideroso di una moto stradale sportiva marchiata MV Agusta, tanto che alla presentazione della \"750 Sport 4C 75\" nel 1970, che ne condivideva il telaio e la trasmissione finale e che vendette quasi il triplo degli esemplari, molti proprietari di \"600 Turismo\" modificarono la propria moto per farla somigliare a quest'ultima cosicch\u00e9 oggi sono poche le 600 rimaste in condizioni originali.\nLe special.\nLo scarso gradimento per l'estetica e le ridotte prestazioni della moto, in rapporto alla potenzialit\u00e0 del propulsore, spinsero alcuni appassionati a modificare la meccanica e l'estetica, ottenendo pregevoli \"special\".\nIl primo fu Angelo Menani, specialista milanese nel campo degli accessori moto, il quale gi\u00e0 nel 1966 prov\u00f2 a rendere pi\u00f9 sportiva ed elegante la 4 cilindri di Cascina Costa (che lo stesso Menani aveva definito, alla presenza del Conte Agusta, \"moto-cammello\").\nLa special pi\u00f9 nota su base MV 600 \u00e8 per\u00f2 quella che Massimo Tamburini si costru\u00ec nel 1971 quando ancora la Bimota (di cui era uno dei soci fondatori) era un'azienda che si occupava di riscaldamento e climatizzazione.\nIl progettista riminese realizz\u00f2 la moto durante il suo tempo libero partendo da una \"600 Turismo\" comprata di seconda mano, la quale fu oggetto di pesanti interventi su ciclistica, meccanica ed estetica. Il telaio fu irrigidito da una triangolatura centrale assente sulla MV, le sospensioni adottarono componenti prodotti dalla Ceriani e i freni anteriori a disco comandati a cavo e il tamburo posteriore originali, inadatti all'uso sportivo, furono sostituiti con pi\u00f9 prestazionali freni a tamburo Fontana. Il motore sub\u00ec il trapianto di testata, cilindri e pistoni della \"MV 750 Sport\", la modifica dei condotti di aspirazione, montando una batteria di quattro carburatori Dell'Orto SS 24 e la trasmissione finale ad albero cardanico fu sostituita da una a catena.\nNetta fu la trasformazione estetica, che mut\u00f2 la moto originale priva di carenatura in una replica stradale delle famose moto da Gran Premio con cui Giacomo Agostini trionfava, suscitando con questa sua rielaborazione l'apprezzamento degli appassionati (tra cui anche Angelo Bergamonti, che la prov\u00f2 in occasione di una visita a Cascina Costa di Tamburini) e la disapprovazione del Conte Domenico Agusta, che non amava tali interventi sulle sue creature. La moto cos\u00ec rivista pesava circa 200\u00a0kg (ben 24\u00a0kg meno della moto originale) e il suo motore da 69 CV (contro i 52 della \"600 Turismo originale\") le permetteva di superare i 220\u00a0km/h, con un netto miglioramento delle prestazioni anche rispetto alla contemporanea \"750 Sport 4C 75\".\nTamburini cedette la sua special qualche tempo dopo la sua costruzione ad un conoscente di Modena. Passata nelle mani di diversi proprietari, nel 2002 \u00e8 stata parzialmente ricostruita poich\u00e9 mancante delle sovrastrutture. La moto si trova ora in una collezione privata di Bologna.\nUn'altra special degna di nota \u00e8 quella con cui l'austriaco Wolfgang Stropek si classific\u00f2 decimo (a tre giri di distacco dalla tre cilindri di Giacomo Agostini) al GP di Finlandia 1969 della 500; la sua moto era dotata di carenatura, trasmissione finale a catena e motore con cilindrata ridotta al fine di rientrare nei limiti della categoria.\nCuriosit\u00e0.\nVittorio Emanuele di Savoia fu tra i primi acquirenti della \"600 4C\" e volle gli fosse consegnata presso la sua residenza di Ginevra. Giunto alla villa per effettuare la consegna, il collaudatore della MV Fortunato Libanori, venne scacciato in malo modo da Maria Jos\u00e9 del Belgio, la quale era contraria a che il figlio utilizzasse la moto. La \"600 4C\" fu perci\u00f2 affidata a un garage della capitale svizzera, dove Vittorio Emanuele si recava a prenderla per le sue gite, all'insaputa della madre."}
{"id": "3393547", "revid": "1543377", "url": "https://it.wikipedia.org/wiki?curid=3393547", "title": "Ulaan nuur", "text": "L'Ulaan Nuur (in mongolo: \u0423\u043b\u0430\u0430\u043d \u043d\u0443\u0443\u0440) era un lago della Mongolia meridionale, nella provincia del \u00d4mn\u00f4gov\u2019, distretti di Mandal-Ovoo e Bulgan, a un'altitudine di 1.008 m s.l.m.; \u00e8 completamente prosciugato dal 1995. Il suo immissario, l'Ongi gol (\u041e\u043d\u0433\u0438 \u0433\u043e\u043b), che scorreva per 437\u00a0km, ha ora una lunghezza di soli 100\u00a0km."}
{"id": "3393548", "revid": "1543377", "url": "https://it.wikipedia.org/wiki?curid=3393548", "title": "John Toro", "text": "Carriera.\nInizi\u00f2 la carriera nel campionato nazionale colombiano; fu poi nominato internazionale nel 1990. Debutt\u00f2 a livello di club arbitrando un match della Coppa Libertadores 1990 tra Pepeganga e Progreso il 7 marzo 1990. Prese poi parte al Campionato mondiale di calcio femminile 1991, dirigendovi tre incontri, di cui uno dei quarti di finale; successivamente partecip\u00f2 al Campionato mondiale di calcio Under-17 1993, e l'anno seguente debutt\u00f2 a livello di nazionali maschili maggiori arbitrando - , gara valevole per le qualificazioni al campionato mondiale di calcio 1994. Nel 1997 venne chiamato per il Torneo di Francia, e in seguito la FIFA lo incluse nella lista per il ; l\u00ec, arbitr\u00f2 l'incontro tra e , venendo duramente contestato dalla Federazione calcistica danese per le due espulsioni comminate alla selezione europea. Diresse la gara finale della Coppa Merconorte 1999 tra Independiente Santa Fe e Am\u00e9rica de Cali, e fu poi convocato dalla CONMEBOL per la Copa Am\u00e9rica 2001, dove arbitr\u00f2 - Bolivia. L'ultima competizione a cui partecip\u00f2 fu la Coppa Libertadores 2002."}
{"id": "3393550", "revid": "179980", "url": "https://it.wikipedia.org/wiki?curid=3393550", "title": "John Toro Rendon", "text": ""}
{"id": "3393551", "revid": "767487", "url": "https://it.wikipedia.org/wiki?curid=3393551", "title": "Marcus Cousin", "text": ""}
{"id": "3393553", "revid": "179980", "url": "https://it.wikipedia.org/wiki?curid=3393553", "title": "John Jairo Toro", "text": ""}
{"id": "3393557", "revid": "599013", "url": "https://it.wikipedia.org/wiki?curid=3393557", "title": "Albert Shepherd", "text": "Carriera.\nVinse con il Newcastle un campionato inglese nel 1909 e una FA Cup l'anno seguente. Fu capocannoniere della massima serie inglese nel 1906 e nel 1911."}
{"id": "3393565", "revid": "339392", "url": "https://it.wikipedia.org/wiki?curid=3393565", "title": "Pierino la peste alla riscossa", "text": ""}
{"id": "3393568", "revid": "7", "url": "https://it.wikipedia.org/wiki?curid=3393568", "title": "Agenzia Riccardo Finzi, praticamente detective", "text": ""}
{"id": "3393571", "revid": "2048388", "url": "https://it.wikipedia.org/wiki?curid=3393571", "title": "Campionati europei di tuffi 2011 - Trampolino 1 metro femminile", "text": "La gara si \u00e8 disputata l'10 marzo 2011 e vi hanno partecipato 27 atlete. Le prime 12 delle qualificazioni sono state ammesse alla finale."}
{"id": "3393584", "revid": "117557963", "url": "https://it.wikipedia.org/wiki?curid=3393584", "title": "William H. Willson", "text": "Biografia.\nNativo del New Hampshire, emigr\u00f2 nella Oregon Country nel 1837 per lavorare alla Missione Metodista, e l\u00ec avrebbe partecipato ai Champoeg Meetings."}
{"id": "3393586", "revid": "486946", "url": "https://it.wikipedia.org/wiki?curid=3393586", "title": "William Holden Willson", "text": ""}
{"id": "3393587", "revid": "110157", "url": "https://it.wikipedia.org/wiki?curid=3393587", "title": "William Wilson (imprenditore)", "text": "Willson compr\u00f2 l'azienda nel 1972 per 100 dollari, quando si trovava in grosse difficolt\u00e0 dopo una terribile crisi finanziaria. Dopo tre mesi di gestione Willson, la Aston Martin aveva lanciato due nuovi modelli sul mercato e la compagnia aveva ricominciato a ingranare. \nWillson vendette l'azienda nel 1975 per pi\u00f9 di un milione di dollari."}
{"id": "3393601", "revid": "2085698", "url": "https://it.wikipedia.org/wiki?curid=3393601", "title": "Scienza centrale", "text": "La chimica \u00e8 a volte definita come scienza centrale a causa del suo ruolo di connessione tra le scienze naturali, delle quali fa parte, con le scienze della vita e le scienze applicate come medicina e ingegneria.\nIl termine \u00e8 diventato popolare per il libro di Theodore L. Brown e H. Eugene LeMay \"Chemistry: The Central Science\", pubblicato nel 1977.\nIl ruolo centrale della chimica pu\u00f2 essere visto nella classificazione sistematica e gerarchica delle scienze di Auguste Comte (matematica \u2192 astronomia \u2192 fisica \u2192 chimica \u2192 biologia \u2192 fisiologia e medicina \u2192 scienze sociali). Balaban and Klein hanno proposto pi\u00f9 recentemente un diagramma che mostra un ordinamento parziale delle scienze, nel quale la chimica \u00e8 la scienza centrale."}
{"id": "3393615", "revid": "599013", "url": "https://it.wikipedia.org/wiki?curid=3393615", "title": "Peter Neust\u00e4dter", "text": "Carriera.\nClub.\nDurante la sua carriera ha giocato con numerose squadre di club, tra cui principalmente con il Magonza.\nNazionale.\nConta 2 presenze con la Nazionale kazaka: furono entrambe giocate nel 1996 in incontri validi per le qualificazioni alla Coppa d'Asia 1996; esord\u00ec il 14 giugno contro il , mentre il suo secondo incontro fu disputato una settimana dopo contro la "}
{"id": "3393616", "revid": "1442080", "url": "https://it.wikipedia.org/wiki?curid=3393616", "title": "Dewar Cup 1976 - Singolare", "text": "Il singolare del torneo di tennis Dewar Cup 1976, facente parte della categoria Grand Prix, ha avuto come vincitore Ra\u00fal Ram\u00edrez che ha battuto in finale Manuel Orantes 6-3, 6-4."}
{"id": "3393617", "revid": "1573940", "url": "https://it.wikipedia.org/wiki?curid=3393617", "title": "Brachypodosaurus", "text": "Il brachipodosauro (Brachypodosaurus gravis ) era un dinosauro dell'ordine degli ornitischi, vissuto verso la fine del Cretaceo.\nDescrizione.\nSi sa molto poco di questo erbivoro, il cui nome significa letteralmente \"rettile dal piede corto\";\nalla scoperta, nel 1934, fu avvicinato sia ad un anchilosauro (gruppo al quale appartiene) che ad uno stegosauro, e con la scarsit\u00e0 di fossili ritrovati (provenienti dall'India) \u00e8 molto difficile definirne qualsiasi particolarit\u00e0 fisica."}
{"id": "3393625", "revid": "287204", "url": "https://it.wikipedia.org/wiki?curid=3393625", "title": "ATP San Paolo 1976 - Singolare", "text": "Il singolare del torneo di tennis ATP San Paolo 1976, facente parte della categoria Grand Prix, ha avuto come vincitore Guillermo Vilas che ha battuto in finale Jos\u00e9 Higueras 6-3, 6-0."}
{"id": "3393628", "revid": "767487", "url": "https://it.wikipedia.org/wiki?curid=3393628", "title": "Don Williams", "text": "Cresciuto a Portland, in Texas, si diplom\u00f2 nel 1958 alla Gregory-Portland High School. Dopo aver suonato per sette anni con il gruppo folk-pop Pozo-Seco Singers, ha iniziato la sua carriera solista nel 1971, cantando ballate popolari e diventando per 17 volte primo in classifica.\nLa sua voce semplice da basso-baritono con toni morbidi, ma imponente, gli valse il soprannome di \"The Gentle Giant\" della musica country.\nGli inizi.\nInizi\u00f2 a suonare la chitarra da adolescente, imparando da sua madre. Da ragazzo suonava country, rock n 'roll e folk. La sua prima band formata con Lofton Kline si chiamava The Strangers Due, e nel 1964 fu contattato da Susan Taylor con la quale forma un trio chiamato Pozo-Seco Singers, un gruppo folk-pop. La band registr\u00f2 una canzone intitolata, \"Time\" su un'etichetta locale chiamata Records Edmark che divenne un successo regionale nel Texas. Columbia Records, li arruol\u00f2 e con essa sfornarono tre album entrati nella Top 50. Il gruppo si sciolse nel 1971, quando Williams intraprese la carriera solista.\nLa carriera da solista.\nWilliams inizi\u00f2 come cantautore per la Jack Music Inc, e successivamente firm\u00f2 con la JMI Records. La sua canzone del 1974, \"We Should Be Together\", raggiunse la posizione numero cinque, e questo gli valse un contratto con la ABC/Dot Records. Il suo primo singolo con la ABC/Dot, \"I Wouldn't Want to Live If You Didn't Love Me\", divenne una hit numero uno, e fu il primo di una serie di dieci successi tra il 1974 e il 1991. Solo quattro dei suoi 46 singoli non entrarono tra i primi dieci.\nAll'inizio del 2006, Williams annunci\u00f2 il suo \"Farewell Tour of the World\" e ha svolto varie date, sia negli Stati Uniti e all'estero, avvolgendo il tour con il \"Final Farewell Concert\" a Memphis, Tennessee, presso il Cannon Center for Performing Arts, il 21 novembre 2006. Suon\u00f2 in una sala pienissima e l'evento finale fu molto emozionante per i fan presenti. Nel 2010 ritorn\u00f2 ad esibirsi dal vivo ufficialmente.\nDon era sposato con Joy Bucher dal 10 aprile 1960 e aveva due figli, Gary e Tim. \u00c8 morto l'8 settembre 2017 a causa di un enfisema.\nRiconoscimenti.\nNel 1978, Don Williams fu nominato dalla Country Music Association \"Voce dell'Anno\" e la sua canzone \"Tulsa Time\" fu nominata come \"Singolo dell'anno\". I suoi successi furono reinterpretati da artisti come Johnny Cash, Eric Clapton, Lefty Frizzell, Josh Turner, Sonny James, Alison Krauss, Billy Dean, Charley Pride, Kenny Rogers, Lambchop, Alan Jackson, Waylon Jennings, Pete Townshend e Tortoise con Bonnie \"Prince\" Billy. La sua musica era popolare anche a livello internazionale, in Gran Bretagna, Australia, India e Nigeria. Il 23 febbraio 2010, la Country Music Association annunci\u00f2 l'entrata del cantante nella Country Music Hall of Fame."}
{"id": "3393630", "revid": "767487", "url": "https://it.wikipedia.org/wiki?curid=3393630", "title": "Jerel McNeal", "text": "Carriera.\nIl 12 luglio 2011 firma un contratto con la Sutor Basket Montegranaro..\nNella stagione 2011-12 realizza 10,7 punti e 2,3 assist per partita con la Sutor Montegranaro."}
{"id": "3393633", "revid": "287204", "url": "https://it.wikipedia.org/wiki?curid=3393633", "title": "Pallanuoto ai IV Giochi asiatici", "text": "Il IV torneo asiatico di pallanuoto ebbe luogo dal 28 agosto al 1\u00ba settembre 1962 nel contesto dei \"IV Giochi asiatici\" svoltisi a Giacarta.\nIl torneo si disput\u00f2 con la stessa formula dell'edizione precedente. I detentori del Giappone si confermarono sul gradino pi\u00f9 alto del podio."}
{"id": "3393637", "revid": "196390", "url": "https://it.wikipedia.org/wiki?curid=3393637", "title": "Nurbol \u017dumaskaliev", "text": ""}
{"id": "3393638", "revid": "1573940", "url": "https://it.wikipedia.org/wiki?curid=3393638", "title": "Drepanis funerea", "text": "Il mamo nero (Drepanis funerea ) era un uccello passeriforme fringillide della famiglia dei Fringillidi.\nEtimologia.\nIl nome scientifico della specie, \"funerea\", venne scelto in virt\u00f9 della livrea, priva delle aree gialle che caratterizzavano il piumaggio dell'affine mamo di Hawaii, ricordando perci\u00f2 ai primi osservatori della specie uno di questi uccelli vestito a lutto.\nFra i nomi comuni di questi uccelli, oltre a quello di mamo nero, si contano quelli di mamo di Molokai, mamo di Perkins (in onore di Robert Cyril Layton Perkins, che forn\u00ec la maggior parte delle informazioni riguardanti questo volatile), oltre che i nomi in hawaiiano di hoa e \u02bb\u014d\u02bb\u014d nuku\u02bbhumu (\"\u02bb\u014d\u02bb\u014d dal becco a cannuccia\").\nDescrizione.\nDimensioni.\nMisurava circa 8\u00a0cm dalla punta del becco alla coda.\nAspetto.\nIl mamo nero aveva un aspetto che ricordava le nettarinie, con corpo tipico dei fringillidi e testa con lungo becco falciforme, pi\u00f9 lungo nel maschio rispetto alla femmina.\nIl piumaggio di questi uccelli era completamente nero su tutto il corpo: facevano eccezione alcune sparse penne gialle alla base della mandibola e le remiganti primarie, che erano di colore bianco. Non sembrava essere presente dimorfismo sessuale nella livrea. Zampe e becco erano neri, mentre gli occhi erano bruni.\nBiologia.\nSi trattava di uccelli diurni e verosimilmente solitari, che passavano la maggior parte del tempo alla ricerca di cibo fra i fiori del sottobosco: il suo canto era composto da una serie di fischi nasali, simili al suono di un flauto, seguiti da un lungo trillo.\nAlimentazione.\nIl mamo nero era una specie nettarivora: l'analisi degli stomaci degli individui catturati e studiati, infatti, ha sempre mostrato un contenuto di solo nettare, che veniva ottenuto infilando il becco nei fiori ed utilizzando la lunga lingua setolosa. Tuttavia, si ha motivo di credere che questi uccelli potessero, anche se sporadicamente, nutrirsi di piccoli insetti. La fronte era spesso ricoperta dal polline dei fiori delle sue piante preferite, le lobelie, munite di fiori ricurvi per suggere il nettare dei quali il becco del mamo nero si era perfettamente adattato.\nRiproduzione.\nNon si hanno dati sulla riproduzione di questa specie: tuttavia, essendo questo evento molto conservativo in tutti i drepanidini, si ha motivo di credere che anche il mamo nero fosse una specie monogama, che si riproducesse durante la prima met\u00e0 dell'anno e che le femmine deponessero due uova in un nido a coppa, venendo aiutate dai maschi nelle cure parentali ai \"pulli\".\nDistribuzione e habitat.\nIl mamo nero era endemico dell'isola di Molokai, nelle Hawaii: resti subfossili proverebbero la sua esistenza in tempi preistorici anche sulla vicina Maui.\nL\"'habitat\" di questi uccelli erano le foreste di media altezza (sembrerebbero essere stati sempre osservati attorno ai 1500 m di quota) con presenza di folto e denso sottobosco.\nEstinzione.\nIl mamo nero venne scoperto dagli europei nel 1893 nella Valle di Pelekuna, a nord di Molokai; l'ultimo esemplare venne invece avvistato (e ucciso) nel 1907 da William Alanson Bryan, con la specie che molto verosimilmente si sarebbe estinta di l\u00ec a poco, con avvistamenti scarsi e poco attendibili e una spedizione su larga scala organizzata nel 1936 alla ricerca di questo uccello che si rivel\u00f2 infruttuosa.\nIl mamo nero, gi\u00e0 piuttosto vulnerabile in virt\u00f9 dell'areale circoscritto e dell'estrema specializzazione, si estinse principalmente a causa dell'alterazione del proprio \"habitat\" da parte delle specie introdotte, in special modo gli ungulati, che brucando il sottobosco gli tolsero la maggior parte dello spazio vitale, e di piccoli carnivori come ratti e manguste, che cacciavano gli adulti e depredavano i nidi."}
{"id": "3393639", "revid": "1442080", "url": "https://it.wikipedia.org/wiki?curid=3393639", "title": "Wembley Championship 1976 - Singolare", "text": "Il singolare del torneo di tennis Wembley Championship 1976, facente parte della categoria Grand Prix, ha avuto come vincitore Jimmy Connors che ha battuto in finale Roscoe Tanner 3-6, 7-6, 6-4."}
{"id": "3393640", "revid": "767487", "url": "https://it.wikipedia.org/wiki?curid=3393640", "title": "Laura Marling", "text": "Biografia.\nSpesso paragonata ad artisti come Regina Spektor e Martha Wainwright e , si \u00e8 fatta conoscere pubblicando alcuni brani sul suo profilo personale di MySpace, venendo notata dall'etichetta discografica WayOutWest Records, che le ha proposto un contratto e per la quale ha pubblicato il suo primo EP, \"My Manic and I\", nell'agosto 2007.\nNel 2007-2008 collabora come corista nell'album dei Noah and the Whale \"Peaceful, the World Lays Me Down\", con The Rakes in \"Ten New Messages\" (accreditata qui come Laura Marlin) e con Mystery Jets nel singolo \"Young Love\".\nDopo essere stata invitata da Jamie T ad esibirsi con lui, ha anche cantato dal vivo con una serie di musicisti britannici tra cui Adam Green (The Moldy Peaches) ed ha partecipato a numerosi festival.\nIl suo disco di debutto, \"Alas, I Cannot Swim\", \u00e8 stato pubblicato nel febbraio 2008 dalla Virgin ottenendo un immediato successo di pubblico e critica venendo nominata al Mercury Prize. Nel corso del 2008 ha inoltre pubblicato alcuni singoli e altri due EP: \"London Town\" e \"Cross Your Fingers\".\nHa poi pubblicato il suo secondo album, \"I Speak Because I Can\", nel marzo del 2010, ottenendo un riscontro ancora maggiore che le ha permesso di vincere, nel 2011, un Brit Awards come \"Miglior artista femminile britannica\".\nIl disco, prodotto da Ethan Johns, era stato preceduto dal singolo \"Goodbye England (Covered in Snow)\", pubblicato nel dicembre 2009. L'album si \u00e8 piazzato al quarto posto della Official Albums Chart e ha ricevuto una nomination ai Mercury Prize.\nNel settembre 2011 pubblica il suo terzo lavoro, \"A Creature I Don't Know\" prodotto anche questo da Ethan Johns e pubblicato dalla Virgin. Il disco \u00e8 preceduto dal singolo \"Sophia\", in radio dal mese di luglio e raggiunge, come il precedente, la quarta posizione in classifica.\nNell'ottobre 2012 completa il suo tour negli Stati Uniti e annuncia il quarto album in studio, intitolato \"Once I Was an Eagle\". L'album viene pubblicato nel maggio 2013 ed \u00e8 preceduto dal singolo \"Master Hunter\" (17 aprile 2013). Anche questo disco viene inserito nella lista delle nomination per il Mercury Prize. \"Once I Was an Eagle\" ha raggiunto la posizione numero 3 della Official Albums Chart.\nNel marzo 2015 ha pubblicato il suo quinto album in studio, \"Short Movie\", il primo in cui suona la chitarra elettrica. Due anni dopo ha pubblicato il sesto album \"Semper Femina\".\nNel 2017 il suo brano \"What he wrote\" \u00e8 inserito nella colonna sonora del film \"Corpo e Anima\"."}
{"id": "3393645", "revid": "1442080", "url": "https://it.wikipedia.org/wiki?curid=3393645", "title": "Indian Open 1976 - Singolare", "text": "Il singolare del torneo di tennis Indian Open 1976, facente parte della categoria Grand Prix, ha avuto come vincitore Kim Warwick che ha battuto in finale Sashi Menon 6-1, 6-2."}
{"id": "3393646", "revid": "599013", "url": "https://it.wikipedia.org/wiki?curid=3393646", "title": "I Speak Because I Can", "text": "I Speak Because I Can \u00e8 il secondo album di Laura Marling, pubblicato il 22 marzo 2010."}
{"id": "3393649", "revid": "1442080", "url": "https://it.wikipedia.org/wiki?curid=3393649", "title": "Commercial Union Assurance Masters 1976 - Singolare", "text": "Il singolare del torneo di tennis Commercial Union Assurance Masters 1976, facente parte della categoria Grand Prix, ha avuto come vincitore Manuel Orantes che ha battuto in finale 5\u20137, 6\u20132, 0\u20136, 7\u20136, 6\u20131 Wojciech Fibak."}
{"id": "3393657", "revid": "287204", "url": "https://it.wikipedia.org/wiki?curid=3393657", "title": "Jacopo Torni", "text": "Fu tra i protagonisti dell'affermarsi del Rinascimento in Spagna.\nVita e opere.\nFratello del pittore Francesco Torni, fu allievo di Domenico Ghirlandaio, collaboratore di Pinturicchio a Roma e assistente di Michelangelo negli affreschi della volta della Cappella Sistina dove si dice abbia proposto una speciale miscela d'intonaco per rimediare alla circostanza che il primo intonaco steso aveva manifestato tracce di muffa.\nLe poche notizie sul primo periodo della sua attivit\u00e0 sono dovute a Vasari che gli ha dedicato una delle sue \"Vite\" parlando della sua amicizia con Michelangelo. Non risultano opere certe della sua attivit\u00e0 pittorica del periodo italiano, anche per il profilo artistico di secondo piano.\nSi trasfer\u00ec in Spagna tra il 1519 ed il 1520, dove oper\u00f2 principalmente come scultore e architetto, prima a Granada, poi dal 1522 a Murcia e dintorni.\nTra le sue opere di architettura in Spagna il palazzo municipale di Villena e la torre campanaria della cattedrale di Murcia.\nIl figlio di Iacopo, che prese il nome di Lazaro de Velasco, fu il primo traduttore di Vitruvio in castigliano.\nVasari afferma che mor\u00ec in Italia, ma documenti d'archivio e testimonianze scritte del figlio confermano la sua morte in Spagna."}
{"id": "3393661", "revid": "155634", "url": "https://it.wikipedia.org/wiki?curid=3393661", "title": "Commercial Union Assurance Masters 1976 - Doppio", "text": "Il doppio del torneo di tennis Commercial Union Assurance Masters 1976, facente parte della categoria Grand Prix, ha avuto come vincitori Fred McNair e Sherwood Stewart che hanno battuto in finale 6\u20133, 5\u20137, 5\u20137, 6\u20134, 6\u20134 Brian Gottfried e Ra\u00fal Ram\u00edrez."}
{"id": "3393662", "revid": "287204", "url": "https://it.wikipedia.org/wiki?curid=3393662", "title": "Pallanuoto ai V Giochi asiatici", "text": "Il V torneo asiatico di pallanuoto si svolse a Bangkok dal 14 al 18 dicembre 1966 nel corso dei \"V Giochi asiatici\".\nIl torneo si disput\u00f2 con la formula del girone unico. Per la terza volta consecutiva fu il Giappone a conquistare il titolo continentale."}
{"id": "3393664", "revid": "1305772", "url": "https://it.wikipedia.org/wiki?curid=3393664", "title": "Martina Sorbara", "text": "Carriera.\nIl primo album pubblicato da Martina Sorbara fu \"Unplaceables\", nel 1998, ma non divenne famoso. La giovane ragazza inizia a fare uso di stupefacenti, come l'eroina. Poi nel 2000 pubblica il secondo album, \"The Cure\", riferito proprio alle cure che le sono state fatte per farle smettere di far utilizzo di droga. Da quest'ultimo album viene estratto un unico singolo, \"Bonnie &amp; Clyde II\", che venne utilizzato come colonna sonora del film \"Tutto quello che voglio\", con Franka Potente e Elijah Wood\nNel 2010-2013 ha iniziato a collaborare con Martin Solveig nei suoi album, per esempio in \"Smash\"."}
{"id": "3393667", "revid": "2074952", "url": "https://it.wikipedia.org/wiki?curid=3393667", "title": "Jeanette (cantante)", "text": "Biografia.\nJeanette nacque da madre spagnola, originaria delle Isole Canarie, mentre il padre era originario del Congo Belga.\nA causa del lavoro di import-export dei nonni, visse con i genitori a Londra, successivamente a Chicago e poi in California, dove crebbe.\nDopo la separazione dei genitori all'et\u00e0 di 12 anni, si spost\u00f2 a Barcellona, con la madre, il fratello e la sorella.\n\"Porque te vas\".\nInizi\u00f2 a cantare nel gruppo Pic-Nic ma ben presto cominci\u00f2 la carriera solista.\nIl suo maggior successo, \"Porque te vas\", fu scritto da Jos\u00e9 Luis Perales all'inizio del 1974 ma inizialmente venne quasi ignorato. Nel 1976 fu scelta per il film \"Cr\u00eda cuervos\" che ebbe un notevole successo: il film fu premiato al Festival di Cannes dove ottenne il Grand Prix Speciale della Giuria, e al Festival internazionale del cinema di Berlino che le assegn\u00f2 il Premio Speciale della giuria. Dal quel momento il brano acquist\u00f2 fama, accrescendo anche quella dell'autore e della cantante. Raggiunse la posizione numero 13 in Austria, la numero 4 in Svizzera e raggiunse la vetta in Germania.\nGli anni 80.\nDopo molti successi anche in sudamerica l'album pubblicato nel 1984 \"Ojos en el sol\" non ottiene i risultati sperati di conseguenza la cantante prefer\u00ec non rinnovare il contratto con la casa discografica e ritirarsi dalla scena pubblica. \nDopo tanta insistenza accett\u00f2 nel 1989 di pubblicare un nuovo album \"Loca por la musica\" ma anche questo passa inosservato nonostante con il passare del tempo questo sia stato considerato il miglior disco da lei realizzato.\nNegli anni 90, dopo una non fortunata gestione di un negozio di moda, torna sulle scene con altri cantanti degli anni 60 e 70 in una serie di concerti revival di quegli anni dove ha continuato a proporre i suoi grandi successi.\nDiscografia.\nAlbums\nPic-Nic:\nJeanette:\nSingoli.\nPic-Nic:\nJeanette:"}
{"id": "3393672", "revid": "599013", "url": "https://it.wikipedia.org/wiki?curid=3393672", "title": "Giorgio Turin", "text": "Carriera.\nFece il suo esordio con la Juventus contro il nel Derby della Mole l'8 settembre 1911 in una sconfitta per 2-1, mentre la sua ultima partita fu contro il il 14 gennaio 1912 in una sconfitta per 8-1. Nella sua unica stagione \"bianconera\" collezion\u00f2 otto presenze in campionato e due in amichevoli."}
{"id": "3393678", "revid": "39116242", "url": "https://it.wikipedia.org/wiki?curid=3393678", "title": "S\u00fcdschleife", "text": ""}
{"id": "3393680", "revid": "39116254", "url": "https://it.wikipedia.org/wiki?curid=3393680", "title": "Sudschleife", "text": ""}
{"id": "3393682", "revid": "1573940", "url": "https://it.wikipedia.org/wiki?curid=3393682", "title": "Curubis", "text": "Curubis \u00e8 un genere di ragni appartenente alla famiglia Salticidae.\nDistribuzione.\nDelle quattro specie oggi note di questo genere, ben tre sono endemiche dello Sri Lanka e una dell'India.\nTassonomia.\nA dicembre 2010, si compone di quattro specie:"}
{"id": "3393688", "revid": "729019", "url": "https://it.wikipedia.org/wiki?curid=3393688", "title": "Giuseppe Tardio", "text": "Biografia.\nL'ambiente di provenienza e gli studi giuridici.\nDi origine contadina, primo di quattro fratelli, trascorse gli anni dell'infanzia e della giovinezza a Campora. Nel 1858, a soli 24 anni, si laure\u00f2 in giurisprudenza con sacrifici, ma con il massimo dei voti, presso il Reale Liceo di Salerno.\nLe prime azioni politiche filoborboniche nel 1861.\nDopo la caduta del Regno delle Due Sicilie, si rec\u00f2 a Roma dove prese contatto con il comitato legittimista borbonico. Imbarcatosi da Civitavecchia il 18 settembre 1861 con trentadue uomini, sbarc\u00f2 ad Agropoli nella notte tra il 21 ed il 22 successivo, e raccogliendo volontari in qualit\u00e0 di capitano delle truppe borboniche.\nIn poco tempo, mise in sommovimento numerosi centri del Cilento appartenenti al Distretto di Vallo, tra cui Centola, For\u00eca, Camerota, Celle di Bulgheria, Novi Velia, Laurito, Vallo della Lucania. Esegu\u00ec azioni anche clamorose, tra cui pu\u00f2 essere menzionata la cattura ed il disarmo dell'intera guarnigione della Guardia Nazionale di Futani.\nNel luglio 1862 Tardio e i suoi uomini entrarono in Camerota, e si diressero al palazzo comunale. Qui abbatterono gli stemmi sabaudi, distrussero il busto di Vittorio Emanuele II, una litografia di Garibaldi e strapparono tutte le carte dai muri. Gli abitanti, ed in particolare le sorelle Anna Teresa e Filomena Castelluccio, di 24 e 22 anni, parteciparono all'evento, calpestando i frammenti del busto.\nRiorganizzazione dello schieramento tra il 1862 e il 1863.\nPer via delle proprie capacit\u00e0 oratorie, derivate dagli studi effettuati, Tardio fu un agitatore molto efficace e riusc\u00ec ad arruolare centinaia di uomini nelle proprie fila, facendo passare in secondo piano il fatto che non avesse neanche trent'anni. Soprattutto diversi camporesi si unirono alla sua banda, tra cui si ricordano i nomi di Carlo Veltri, Andrea Perriello, Vincenzo De Nardo, Antonio Perriello; altri compaesani fungevano da fiancheggiatori, quali Giuseppe Galzerano, ed i fratelli Francesco e Angelo Ciardo.\nL'ideologia politica e i pubblici proclami contro lo Stato sabaudo.\nIl 3 luglio 1862 pubblic\u00f2 a Futani il suo primo \"Proclama ai popoli delle Due Sicilie\", in cui incitava le popolazioni cilentane alla rivolta, stigmatizzando le numerose fucilazioni che venivano effettuate a scopo repressivo da parte degli invasori.\nLe attivit\u00e0 del suo gruppo, tuttavia, subirono una pesante battuta d'arresto quando questo fu intercettato e decimato presso San Biase, in localit\u00e0 \"Fontana del Cerro\". Rimasto con pochi superstiti, ripar\u00f2 sulle montagne di Pruno di Laurino, dove riusc\u00ec a riorganizzarsi ed a riprendere le proprie scorrerie nell'ottobre 1862.\nNella notte tra il 3 e 4 giugno 1863 si trovava a Campora, e in questa localit\u00e0 scrisse il secondo \"Proclama ai popoli delle due Sicilie\":\nGli ultimi epiloghi prima della dispersione della formazione guidata da Tardio.\nNella notte dell'invasione del 3 giugno 1863, a Campora avvenne un episodio eclatante, ovverosia la fucilazione del cappuccino Padre Giuseppe Feola. Dopo averlo fatto condurre in piazza e aver preteso dal medesimo una cifra di riscatto pari a duemila ducati, il liberale Feola cadde sotto i colpi di arma da fuoco esplosi da alcuni componenti del drappello e venne finito dalla sciabola dell'avvocato Tardio, che prima della sua morte si era rivolto al sostenitore di Vittorio Emanuele II con le suddette parole: \"Tu devi morire perch\u00e9 quest\u2019ordine mi \u00e8 venuto da Roma\".\nLa mattina del 4 giugno 1863, Tardio e i suoi uomini furono nuovamente intercettati da un drappello di Carabinieri e da un reparto della Guardia Nazionale tra Stio e Magliano Vetere. Dopo una sanguinosa battaglia, Tardio e la sua banda furono costretti a ripiegare in direzione di Sacco e poi di Corleto Monforte, dove sciolsero il gruppo.\nLa cattura dell'avvocato Tardio, il processo e la condanna.\nTardio sfugg\u00ec alla cattura fino al 1870, quando fu tradito da Nicola Mazzei, un compaesano che prestava servizio come bersagliere a Roma, ed arrestato due volte (la prima riusc\u00ec a fuggire) insieme al commilitone Pietro Rubano, con lui dal dicembre 1861. Incarcerato prima a Roma e poi a Salerno, fu infine processato per brigantaggio dal Tribunale di Vallo della Lucania. Al processo si difese strenuamente dall'accusa di essere un delinquente, scrivendo tra l'altro:\nNonostante gli sforzi dell'avvocato Carmine Zottoli, del foro di Salerno e famoso difensore di \"briganti\", Tardio fu condannato a morte, pena poi commutata in lavori forzati a vita nel terribile carcere di Favignana, ancora oggi il carcere peggiore d'Italia riguardo alle condizioni di vita dei detenuti. Qui ebbe per compagno di prigionia il legittimista Cosimo Giordano, condannato per la distruzione di un reparto di fanti piemontesi, fatto cui segu\u00ec la rappresaglia operata dai bersaglieri del Regio Esercito nota come massacro di Pontelandolfo e Casalduni. Tardio rimase in carcere a Favignana fino alla morte, avvenuta a 58 anni per avvelenamento da parte di una donna per paura, pare, che facesse delle rivelazioni."}
{"id": "3393689", "revid": "481666", "url": "https://it.wikipedia.org/wiki?curid=3393689", "title": "La fiamma dell'amore", "text": ""}
{"id": "3393690", "revid": "767487", "url": "https://it.wikipedia.org/wiki?curid=3393690", "title": "LRC (treno)", "text": "Con l'acronimo LRC \u00e8 conosciuta una tipologia di treno, Light, Rapid, Comfortable (Train), (in italiano treno \"Leggero-Rapido-Confortevole\") prodotta da un consorzio canadese, composto da Montreal Locomotive Works e Alcan, costituito per la costruzione di rotabili leggeri muniti di sistemi di pendolamento per il trasporto veloce di passeggeri su linee tradizionali. Il consorzio \u00e8 stato in seguito acquisito da Bombardier.\nStoria.\nIn seguito all'abbandono progressivo del traffico passeggeri ferroviario, nel secondo dopoguerra, da parte delle societ\u00e0 canadesi Canadian National e Canadian Pacific il governo del Canada cre\u00f2 la compagnia VIA Rail per riattivare il trasporto passeggeri. Il materiale rotabile delle due compagnie private era ormai obsoleto per cui venne incentivato l'acquisto di nuovo materiale rotabile, alla fine degli anni settanta. La fabbrica canadese \"Montreal Locomotive Works\" e l'Alcan, produttore nazionale di alluminio, vennero coinvolte nel progetto, denominato \"LRC\", costituito di un convoglio di \"tipo metropolitano leggero\", con locomotiva diesel e materiale rimorchiato provvisto di dispositivi di compensazione della forza centrifuga allo scopo di servire le destinazioni a breve e media distanza con velocit\u00e0 prossime a 200\u00a0km/h su linee non specificamente previste per treni ad alta velocit\u00e0. Venne usata la tecnica dell'assetto variabile per il materiale trainato lasciando le locomotive prive di tale sistema.\nImmessi in servizio all'inizio degli anni ottanta i treni accusarono numerosi inconvenienti dovuti al meccanismo di oscillazione che provocarono la disattivazione del sistema per un certo periodo con perdita in termini di immagine per la societ\u00e0. Risolti i problemi e appurata la capacit\u00e0 di raggiungere i 200\u00a0km/h i treni sono stati tuttavia limitati a velocit\u00e0 non superiore a 160\u00a0km/h.\nLa \"MLW\", costruttrice del materiale, nel 1975 venne acquistata da Bombardier che propose il treno LRC anche all\"'Amtrak\" che dopo aver eseguiti numerosi test nel corridoio Boston-New York rinunci\u00f2 tuttavia all'acquisto. \nNel 2001 le locomotive originali dei treni sono state sostituite da unit\u00e0 pi\u00f9 moderne ."}
{"id": "3393692", "revid": "481666", "url": "https://it.wikipedia.org/wiki?curid=3393692", "title": "Raba strastei, raba poroka", "text": ""}
{"id": "3393696", "revid": "599013", "url": "https://it.wikipedia.org/wiki?curid=3393696", "title": "Arthur Meille", "text": "Carriera.\nUltimogenito del pastore valdese William Meille e di Lina Peyrot, fece il suo esordio con la Juventus contro il nel Derby della Mole l'8 settembre 1911 in una sconfitta per 2-1, mentre la sua ultima partita fu contro l'Andrea Doria il 7 gennaio 1912 in una sconfitta per 1-0. Nella sua unica stagione ufficiale \"bianconera\" totalizz\u00f2 11 presenze e 2 reti.\nPass\u00f2 al FBC Roma nel 1912 divenendo un punto di forza del club capitolino. Si present\u00f2 ai giallorossi prima di un'amichevole contro la Fortitudo. Il club aveva gi\u00e0 contattato un giocatore irlandese ma un rapido provino convinse i dirigenti del FBC Roma ad ingaggiarlo, Meille ripag\u00f2 subito la fiducia segnando le 4 reti con cui il Roman vinse la partita. In seguito fu anche capitano della prima rappresentativa Romana che sconfisse l'Andrea Doria in un incontro del 1912, gioc\u00f2 nonostante avesse ricevuto un duro colpo sul volto ed avesse il labbro sanguinante.\nDurante la Grande Guerra, Meille torn\u00f2 alla Juventus, con cui disput\u00f2 alcuni incontri amichevoli."}
{"id": "3393707", "revid": "793215", "url": "https://it.wikipedia.org/wiki?curid=3393707", "title": "Dynasty (Kaskade)", "text": "Dynasty \u00e8 il settimo album musicale del DJ statunitense Kaskade."}
{"id": "3393708", "revid": "287204", "url": "https://it.wikipedia.org/wiki?curid=3393708", "title": "VIA Rail", "text": "VIA Rail Canada \u00e8 una societ\u00e0 ferroviaria pubblica canadese, fondata nel 1978, che si occupa di servizi ferroviari passeggeri. Ha sede a Montr\u00e9al nello stato del Qu\u00e9bec. Ha movimentato, nel 2015, un totale di circa 3,8 milioni di passeggeri. Il maggior volume di trasporto \u00e8 svolto sul corridoio ferroviario Qu\u00e9bec \u2013 Windsor.\nStoria.\nLa societ\u00e0 venne creata nel 1978 dal governo canadese allo scopo di recuperare il traffico viaggiatori perduto in seguito alla decisione di terminarne l'esercizio presa dalle due grandi compagnie ferroviarie private che anzich\u00e9 investire nel rinnovamento del proprio materiale rotabile obsoleto per viaggiatori avevano preferito optare per il solo esercizio merci in seguito alla crisi del trasporto del secondo dopoguerra. Contemporaneamente venne avviata la progettazione e l'ordinazione all'industria nazionale una serie di rotabili moderni e innovativi per riconquistare il traffico perduto. Il primo risultato fu la costruzione dei treni LRC."}
{"id": "3393709", "revid": "2193719", "url": "https://it.wikipedia.org/wiki?curid=3393709", "title": "Ponte romano di Treviri", "text": "Il ponte romano di Treviri (in lingua tedesca: \"R\u00f6merbr\u00fccke\") attraversa il fiume Mosella ed \u00e8 il pi\u00f9 vecchio ponte ancora in uso dell'intera Germania. Costruito in epoca imperiale romana, i piloni e le loro fondamenta risalgono al II secolo.\nSopravvissuto alla seconda guerra mondiale e prima ancora ad un tentativo di distruzione da parte delle truppe francesi di Luigi XIV, fu parzialmente ricostruito tra il 1717 e il 1719. Alcuni manufatti preistorici sono stati ritrovati nel sito di questo ponte.\nEsso fa parte del complesso dei Beni patrimonio dell'umanit\u00e0 di Treviri, cos\u00ec inserito nell'Elenco dei patrimoni dell'umanit\u00e0 dall'UNESCO nel 1986."}
{"id": "3393715", "revid": "599013", "url": "https://it.wikipedia.org/wiki?curid=3393715", "title": "Filippo Rossi (commissario)", "text": "Biografia.\nNasce a Lodi il 27 marzo 1820 dal milanese Ambrogio, I.R. Delegato di Polizia domiciliato a Lodi, e da Caterina Tassoni; il padre ricopr\u00ec per molti anni la carica di commissario superiore di Polizia a Milano, carica che mantenne fino al pensionamento (1853). Il figlio Filippo segu\u00ec le orme del padre e si laure\u00f2 a Pavia in giurisprudenza.\nLe prime notizie di Filippo Rossi risalgono al 1843 quando prestava servizio come \u00abalunno di concetto\u00bb presso il commissariato di polizia di via Santa Sofia a Milano, mentre nel luglio 1846, dopo aver superato gli esami necessari, veniva nominato alla qualifica di commissario con pubblicazione sulla \"Gazzetta di Pavia\".\nAllo scoppio della prima guerra di indipendenza e i successivi moti risorgimentali di Milano, Rossi si schier\u00f2 inizialmente con i patrioti insorti ma con la restaurazione austriaca del 1849 ritorn\u00f2 a indossare l'uniforme di polizia e divenne da allora un fedele esecutore del governo locale.\nIntegerrimo commissario di polizia nel 1850 a Pavia, Rossi faceva di tutto per tornare nelle grazie dei suoi superiori, vista la dubbia condotta da lui tenuta durante la rivoluzione di due anni prima.\nCos\u00ec inviato a Mantova nel 1851 condusse con abilit\u00e0 e zelo le indagini su un traffico di banconote austriache falsificate che circolavano in quel tempo nel Lombardo Veneto.\nIl 1\u00ba gennaio 1852, nel corso di una perquisizione presso la residenza dell'esattore comunale di Castiglione delle Stiviere, Luigi Pesci, scopr\u00ec una cartella di 25 lire del prestito nazionale mazziniano; fu l'inizio dell'indagine che, attraverso l'arresto del 27 gennaio di Enrico Tazzoli presso cui sequestr\u00f2 cifrari e materiale clandestino, port\u00f2 alla scoperta della congiura mazziniana che si concluse poi con le condanne a morte dei noti patrioti a Belfiore.\nRossi si vant\u00f2 negli anni seguenti di essere stato \u00ablo scopritore del complotto di Mantova\u00bb e secondo il patriota bresciano Faustino Palazzi, coinvolto nei processi mantovani come seguace di Tito Speri e condannato per alto tradimento, Filippo Rossi \u00abera un uomo d'ingegno, destro e attivissimo esecutore degli ordini del Governo austriaco al quale era intieramente ligio\u00bb mentre per altri \u00absoffi\u00f2 negli uffici militari perch\u00e9 Tito Speri venisse condannato\u00bb.\nI congiurati mantovani, sostenuti da comitato mazziniano di Brescia, per vendicare la morte di Giovanni Grioli progettarono l'assassinio di Rossi durante il carnevale 1852.\nIl compito fu affidato alla direzione di Tito Speri e Carlo Poma coadiuvati dai congiurati del Comitato bresciano, il pittore Ettore Camillo Biseo e l'oste Giuseppe Squintani, ma l'agguato fall\u00ec in quanto Rossi uscendo da teatro si accompagnava a ufficiali austriaci.\nIl piano fu successivamente rivelato dal congiurato Luigi Castellazzo al tenente inquisitore austriaco Alfred von Kraus nel corso dell'interrogatorio del 12 ottobre 1852.\nPromosso commissario superiore dirigente di polizia, fu trasferito a Pavia e il suo arrivo in citt\u00e0 dest\u00f2 la riprovazione degli ambienti liberali che mal sopportavano il suo fedele servizio al potere austriaco.\nCos\u00ec trov\u00f2 scritto sul muro della delegazione di polizia: \u00abPavia vendicher\u00e0 Mantova\u00bb e, secondo lo storico Gregorio Greco, \u00abtanta fu la paura che lo invase che dovette abbandonare il suo posto\u00bb.\nNel dicembre 1858 intim\u00f2 agli studenti universitari di Pavia, uniti in un movimento politico di protesta contro l'Austria, che si trovavano nell'antivigilia di Natale ancora nella citt\u00e0, di ritornarsene a casa per le vacanze \u00abche saranno molto pi\u00f9 lunghe del previsto\u00bb.\nNello stesso anno fu trasferito dapprima a Lodi e poi a Bergamo, ma \u00e8 con la fine della seconda guerra di indipendenza e la cessione della Lombardia al Regno Sabaudo, che Filippo Rossi riprofess\u00f2 la sua fedelt\u00e0 di servire l'Imperiale Regia polizia e di seguire l'amministrazione austriaca nel Veneto.\nInseguito dall'ira e dalle minacce dei patrioti italiani, serv\u00ec, ormai promosso consigliere di polizia, a Verona nel 1860, ove fu ferito in un agguato tesogli da ignoti, e nel 1862 a Venezia.\nNella stessa Verona fu coinvolto nel caso del giornalista Pietro Perego, noto scrittore e direttore della \"Gazzetta di Verona\", che lo minacci\u00f2 di denuncia per aver confermato al giornale \"L'Opinione\" di Torino alcuni suoi comportamenti \u00abamorali\u00bb.\nDalla consultazione degli almanacchi dell'amministrazione austriaca risulta che tra il 1862 e il 1875 Rossi prestava servizio come consigliere presso il commissariato di Chiadino a Trieste e le ultime notizie biografiche risalgono a quell'anno.\nPer i servizi prestati alla monarchia asburgica il consigliere Filippo Rossi fu nominato cavaliere dell'ordine Imperiale di Francesco Giuseppe."}
{"id": "3393718", "revid": "1573940", "url": "https://it.wikipedia.org/wiki?curid=3393718", "title": "Echeclus", "text": "Echeclus \u00e8 un genere di ragni appartenente alla famiglia Salticidae.\nCaratteristiche.\nL'aracnologo Thorell descrisse questa specie da un singolo esemplare maschile rinvenuto nei pressi di Penang e che \u00e8 tutt'oggi conservato al Museo Civico di Genova. Poco pi\u00f9 di un secolo dopo un altro esemplare maschile \u00e8 stato reperito dai coniugi britannici John e Francis Murphy nello Stato di Johor.\nDistribuzione.\nL'unica specie oggi nota di questo genere \u00e8 stata rinvenuta nella Malaysia occidentale, nei pressi di Penang, e in quella meridionale, nello Stato di Johor.\nTassonomia.\nA dicembre 2010, si compone di una specie:"}
{"id": "3393729", "revid": "599013", "url": "https://it.wikipedia.org/wiki?curid=3393729", "title": "Chandra Sturrup", "text": "In carriera \u00e8 stata campionessa olimpica della staffetta 4\u00d7100 metri ai Giochi di e campionessa mondiale della stessa specialit\u00e0 a ."}
{"id": "3393731", "revid": "767487", "url": "https://it.wikipedia.org/wiki?curid=3393731", "title": "Spooky Tooth", "text": "Gli Spooky Tooth sono stati un gruppo hard rock inglese attivo principalmente tra il 1967 ed il 1974. \u00c8 stato uno dei pochi gruppi ad utilizzare due tastieristi assieme a gruppi come The Band, Procol Harum e Mott the Hoople.\nStoria del gruppo.\nNel 1967 come evoluzione di alcuni precedenti gruppi rock blues (Ramrods, The V.I.P.'s) si formano gli \"Art\", gruppo di rock progressivo composto da Mike Harrison (voce e tastiere), Greg Ridley (basso e voce), Luke Grosvenor (chitarra e voce) e Mike Kellie (batteria) e che pubblica nel 1967 un album, \"Supernatural Fairy Tales\".\nNell'ottobre del 1967 si aggiunge Gary Wright (organo e voce) ed il gruppo cambia nome in \"Spooky Tooth\". Con questa formazione a 5 componenti pubblica 2 album per la Island Records, \"It's All About\" e \"Spooky Two\", che fu il loro disco di maggior successo e che contiene tra le altre \"Better By You, Better Than Me\", canzone rifatta dai Judas Priest nel 1978 e che sar\u00e0 nel 1990 oggetto di una causa legale a causa di presunti messaggi subliminali contenuti del brano.\nNel 1969 esce dal gruppo Ridley che si unisce agli Humble Pie, viene sostituito temporaneamente da Andy Leigh. Successivamente all'uscita di \"Ceremony\" del 1970 anche Wright lascia. I tre componenti rimasti pubblicano con l'aiuto di alcuni componenti del gruppo di supporto di Joe Cocker l'album \"The Last Puff\", prima di sciogliersi alla fine dell'anno. Grosvenor si unisce negli Stealers Wheel, poi a Mott the Hoople per fondare in seguito i Widowmaker. Il gruppo si ricostituisce nel 1972 e sopravvive fino al 1974 con continui cambi di formazione, entrano anche Mick Jones futuro membro dei Foreigner e Mike Patto.\nKellie entra nel gruppo punk The Only Ones dove suona tuttora mentre Harrison e Wright alternano la carriera solista ad altri progetti.\nTra il 1998 ed il 2009, soprattutto sotto la spinta di Harrison e Wright, il gruppo si \u00e8 riunito per 3 brevi periodi con diverse formazioni. Di questo periodo da segnalare l'album \"Cross Purpose\" del 1999."}
{"id": "3393733", "revid": "3115", "url": "https://it.wikipedia.org/wiki?curid=3393733", "title": "Collebrincioni", "text": "Collebrincioni \u00e8 una frazione della citt\u00e0 dell'Aquila, ubicato ad un'altitudine di circa 1.125 metri, sotto il massiccio del Gran Sasso, a circa 5\u00a0km dal capoluogo.\nStoria.\nNell'alto Medioevo \u00e8 da registrare l'esistenza del primo nucleo del paese di Collebrincioni, grazie all'esistenza della Pieve di S.Silvestro appartenente alla diocesi di Forcona. Il primo insediamento costruttivo si pensa fosse situato nella conca della \"Retonna\" ai piedi del \"Monte Verdone\", un'altura a sud-est dell'odierno abitato, dove sono stati trovati resti di un centro fortificato con intorno una serie sparsa di casette ormai ridotte a cumuli di pietre.\nVerso la met\u00e0 del Duecento, Federico II di Svevia con un diploma proclama la fondazione di una nuova citt\u00e0 a difesa dei confini settentrionali del Regno di Sicilia: L'Aquila. Situata tra Amiterno e Forcona, la citt\u00e0 sorse riunendo tutti gli abitanti dei Castelli e paesi della Valle dell'Aterno, i quali erano circa 100. Ad ogni borgo del contado veniva assegnato in proporzione alla propria ricchezza e al numero degli abitanti, un lotto da edificare entro le mura della citt\u00e0. Anche gli abitanti di Collebrincioni, sotto la spinta dei \"Branconio\" edificarono, nel lotto assegnato loro, delle case, una piazza, la chiesa di San Silvestro (patrono del paese), il palazzo signorile dei Branconio e la porta nelle mura che univa alla campagna.\nCollebrincioni \u00e8 stato il possedimento della ricca famiglia dei Branconio, da cui va preso parte del nome del paese. Nel 1703 si verific\u00f2 un catastrofico terremoto che distrusse L'Aquila e rase completamente al suolo l'originario abitato situato nella piana della \"Retonna\". Successivamente al terremoto si decise di ricostruire il nuovo paese in una zona diversa, non molto lontana dall'antico borgo. Il paese fu collocato tra due alture vicine, con in mezzo un avvallamento dove fu eretta la nuova chiesa con la piazza, e lungo i pendii dei due colli nacque il nuovo paese come possiamo vedere oggi.\nGeografia fisica.\nCollebrincioni si colloca tra il paese di Aragno verso est, l'attuale periferia dell'Aquila (San Giacomo, Sant'Onofrio) a sud, la Valle di San Giuliano ad ovest, fino alla Valle del Vasto a nord e i territori delle frazioni di San Vittorino e Arischia a nord-ovest.\nDa nordovest proviene l'allineamento che culmina con la cima della \"Stabbi\u00e0ta\" (1650\u00a0m), la pi\u00f9 alta del territorio, che continua ad innalzarsi con i cocuzzoli sopra le \"v\u00e8ne egliu t\u00f9rcu\", per abbassarsi al valico (1413\u00a0m) attraverso il quale si transita verso la Valle del Vasto. Dal monte \"Castell\u00e0nu\" (1314\u00a0m), oltre il valico a 1259\u00a0m attraverso il quale si accede al \"Pi\u00e0nu egliu M\u00f3nde\", la cresta continua verso ovest con la \"S\u00e8rra\" (1294\u00a0m), per poi aprirsi verso Arischia. Da qui si staccano due crinali, quello pi\u00f9 ad ovest, la montagna di \"M\u00e0cchja Mol\u00ecna\", fa da spartiacque fra la valle di San Giuliano e la vallata di Collebrincioni, mentre quello pi\u00f9 ad est, pio\u00f9 articolato, separa le acque del bacino del Raiale.\nLuoghi di interesse.\nMolto interessante da vedere \u00e8 la \"Fonte Vecchia\", una delle prime costruzioni del paese. Da qualche anno \u00e8 stata restaurata e riportata alle sue sembianze originali; inoltre, la sorgente della sua acqua si trova a qualche metro di distanza dalla fonte, capace di fornire acqua fresca e limpida tutto l'anno. Entrati nel centro storico del paese ci si trova subito nella piazza centrale, dove c'\u00e8 la chiesa di \"San Silvestro\", che d\u00e0 anche il nome alla piazza, costruita nella ricollocazione del paese dopo il terremoto dell'Aquila del 1703 che quasi distrusse quella originale, oggi completamente inaccessibile.\nA causa del terremoto del \"6 aprile 2009\" verificatosi a L'Aquila, anche la nuova chiesa \u00e8 inagibile. \u00c8 stata temporaneamente rimpiazzata con una moderna costruzione in legno.\nOttimo per chi adora andare in bici o fare passeggiate, \u00e8 il sentiero che risale da San Giuliano passa per la chiesa della \"Madonna F\u00f2re\" e risale fino al paese. Si possono seguire due percorsi per entrare nel territorio del Parco Nazionale: uno attraversando il centro abitato; un altro tagliando direttamente per i campi di \"Macchia Mulino\" ammirando un paesaggio completamente naturale e immerso nel silenzio.\nCircolo ARCI Collebrincioni.\nIl circolo ricreativo \u00e8 il luogo di incontro degli abitanti del paese. \u00c8 dotato di un bar, un campo da calcetto sintetico, campo da bocce, giochi per bambini, locale polivalente coperto. Amato dagli abitanti di Collebrincioni che con il loro continuo e costante contributo lo mantengono vivo da pi\u00f9 di 30 anni.\nIniziative del paese.\nAmministrazione separata dei beni usi civici di Collebrincioni.\nGli usi civici fanno in modo che i diritti vengano amministrati non completamente dal comune, ma da comunit\u00e0 originarie pi\u00f9 piccole, cio\u00e8 le frazioni, come Collebrincioni. I beni del paese sono quindi amministrati separatamente dal comune. Le opere degli Usi Civici sono molte, e sono destinate a migliorare e a modernizzare il paese; opere di restaurazione e di costruzione.\nFesta in onore di S. Antonio Da Padova.\n\u00c8 la tradizione pi\u00f9 importante del paese di \"Collebrincioni\". Ogni anno, l'ultima settimana di giugno, viene organizzata una festa di tre o quattro giorni in onore del Santo. In questi giorni tutti gli abitanti, e non, si trovano riuniti nella piazza principale per assistere a spettacoli di vario genere. La domenica, ultimo giorno di festa, si esce dalla chiesa con la statua del Santo in una processione per tutte le vie del paese.\nLa festa viene organizzata da un \"comitato di ragazzi\" ogni anno differente, ed a contribuire alla realizzazione di questa sono gli abitanti del paese con offerte libere autorizzate dalla Parrocchia."}
{"id": "3393735", "revid": "1543377", "url": "https://it.wikipedia.org/wiki?curid=3393735", "title": "Lynda Lee Mead", "text": " All'epoca dell'incoronazione, Lynda Lee Mead frequentava l'universit\u00e0 del Mississippi e faceva parte della sorority Chi Omega, di cui faceva parte anche Mary Ann Mobley, la Miss America che l'aveva preceduta.\nIn seguito, Lynda Lee Mead ha sposato il Dr. John J. Shea, Jr., con il quale ha avuto tre figli. Attualmente la Mead \u00e8 presidentessa del \"Shea Design &amp; French Country Imports\" di Memphis."}
{"id": "3393739", "revid": "15756", "url": "https://it.wikipedia.org/wiki?curid=3393739", "title": "Adidas Predator", "text": "Le adidas Predator sono un modello di scarpe da calcio prodotte dalla ditta tedesca di abbigliamento sportivo adidas, create basandosi sul progetto e sul prototipo disegnato dall'ex calciatore australiano Craig Johnston. Una delle caratteristiche distintive delle scarpe della gamma Predator \u00e8 la presenza di inserti in gomma nella zona del collo interno del piede, cos\u00ec da aumentare l'attrito tra la scarpa e il pallone.\nVerso la fine del 2010, adidas ha sviluppato la tecnologia \"PowerSpine\", che, secondo quanto dichiarato dalla casa produttrice, permette di dare maggior potenza al calcio del pallone, riducendo il \"rinculo\" che subisce il piede durante l'impatto con la sfera. Il 18 maggio 2015 adidas ha annunciato la sostituzione del modello Predator, insieme ai modelli F50, 11Pro e Nitrocharge, con degli scarpini denominati Ace e X, ufficialmente presentati il 25 dello stesso mese.\nModelli.\nDalla progenitrice del 1994, sono stati poi creati 12 diversi modelli di Predator fino al 2015, ognuno caratterizzato da un proprio design particolare e da un nome diverso. Dal 2001 sono stati creati, oltre al modello di punta della scarpa Predator, anche i relativi modelli \"minori\" che hanno conservato il design, ma privi di alcune caratteristiche (come ad esempio l'utilizzo della pelle sintetica anzich\u00e9 di quella di canguro dei modelli principali)."}
{"id": "3393740", "revid": "767487", "url": "https://it.wikipedia.org/wiki?curid=3393740", "title": "Consuelo Nouel", "text": " La modella \u00e8 stata la rappresentante ufficiale del Venezuela a Miss Universo 1957, concorso tenuto a Long Beach, California, il 19 luglio 1957, dove per\u00f2 non \u00e8 riuscita a classificarsi fra le ultime quindici finaliste del concorso."}
{"id": "3393742", "revid": "767487", "url": "https://it.wikipedia.org/wiki?curid=3393742", "title": "Blanca Heredia", "text": " La modella \u00e8 stata la rappresentante ufficiale del Venezuela a Miss Universo 1956, concorso tenuto a Long Beach, California, il 20 luglio 1956, dove la modella \u00e8 riuscita a classificarsi fra le ultime quindici finaliste del concorso."}
{"id": "3393743", "revid": "601780", "url": "https://it.wikipedia.org/wiki?curid=3393743", "title": "John Richard Brinsley Norton", "text": ""}
{"id": "3393748", "revid": "767487", "url": "https://it.wikipedia.org/wiki?curid=3393748", "title": "Gli occhi della mummia", "text": "Gli occhi della mummia (\"Die Augen der Mumie Ma\") \u00e8 un film muto del 1918 diretto da Ernst Lubitsch.\nTrama.\nIn Egitto, Wendland, un giovane pittore, vuole a tutti i costi vedere una mummia che terrorizza tutti quelli che vanno a visitare la sua tomba. Dalle bende, sembra che due occhi vivi scrutino i visitatori. Wendland scopre, per\u00f2, il trucco: dietro a un muro forato, si nasconde una ragazza. Innamoratosi di lei, il pittore la porta via dall'Egitto, sfuggendo agli inseguitori lanciati sulle loro tracce da Radu, un sacerdote fanatico. In Germania, i due si sposano: dietro suggerimento di un amico, il principe Hohenfels, Wendland fa debuttare la moglie in uno spettacolo di danze sacre. Mara diviene la sua modella e il pittore espone in pubblico i quadri con la sua immagine. Radu ritrova la ragazza che gli era sfuggita in Egitto e cerca di ucciderla.\nProduzione.\nIl film fu prodotto dalla Projektions-AG Union (PAGU).\nDistribuzione.\nIn Germania, il film usc\u00ec in prima a Berlino, presentato il 3 ottobre 1918, distribuito dalla Universum Film (UFA). Nel 1922, la Paramount Pictures lo distribu\u00ec negli Stati Uniti con il titolo \"The Eyes of the Mummy\".Una copia della pellicola di 55 minuti, con i sottotitoli in originale, \u00e8 conservata negli archivi della Cineteca Italiana.\nIn DVD, il film usc\u00ec nel 2002, distribuito dalla Grapevine e, nel 2006, dall'Alpha Video.\nNel 2010, la pellicola \u00e8 stata proiettata al Festival di Locarno, nell'ambito di una retrospettiva dedicata a Lubitsch."}
{"id": "3393752", "revid": "4252", "url": "https://it.wikipedia.org/wiki?curid=3393752", "title": "Anno ecclesiastico", "text": ""}
{"id": "3393754", "revid": "599013", "url": "https://it.wikipedia.org/wiki?curid=3393754", "title": "Michael Barry", "text": "Biografia.\nFiglio di Michael Barry senior, ciclista professionista negli anni cinquanta e proprietario di un negozio di biciclette, \u00e8 sposato con Deirdre Demet Barry, ciclista statunitense, medaglia d'argento ai Giochi olimpici del 2004.\nBarry si \u00e8 anche cimentato come scrittore: nel 2004 ha dato alle stampe il libro \"Inside the Postal Bus\", nel quale racconta la sua esperienza alla US Postal. Oltre ad esso ha scritto vari diari sulle sue stagioni da professionista.\nCarriera.\nBarry pass\u00f2 professionista nel 1999 con la Saturn, ottenendo nello stesso anno piazzamenti in corse minori, mentre nel 2001 sfior\u00f2 la vittoria nel campionato canadese su strada giungendo secondo. Nel 2002 si trasfer\u00ec alla US Postal Service di Lance Armstrong, con la quale fece la sua prima apparizione nei grandi giri, prendendo parte alla Vuelta a Espa\u00f1a che non port\u00f2 a termine. Riusc\u00ec tuttavia a ben figurare in alcune occasioni, piazzandosi quarto al Tour de Georgia nel 2003 e centrando un settimo posto nel campionato del mondo su strada del 2003 corso nel suo paese.\nNel 2004 Barry si piazz\u00f2 settimo al Meisterschaft von Z\u00fcrich e trentaduesimo nella prova in linea dei Giochi olimpici del 2004 dopo aver tentato un attacco negli ultimi chilometri. Solo nel 2005, quando la sua squadra cambi\u00f2 sponsor divenendo Discovery Channel, ottenne la sua prima vittoria da professionista, vincendo una tappa del Giro d'Austria che concluse sesto. Nel 2006 ottenne un ultimo piazzamento, un terzo posto al Sachsen-Tour International, prima di lasciare la Discovery Channel.\nPer la stagione 2007 pass\u00f2 alla squadra tedesca T-Mobile Team, che nel 2008 a causa dell'abbandono dello sponsor T-Mobile prese licenza statunitense e divenne Team High Road. Durante il 2008 si piazz\u00f2 quinto al Tour of Ireland, vinse una tappa del Tour of Missouri che chiuse decimo nella generale e ottenne un nono posto ai Giochi olimpici del 2008.\nNel 2010 si trasfer\u00ec alla neonata squadra britannica Team Sky, con la quale partecip\u00f2 per la prima volta al Tour de France dopo tredici stagioni da professionista.\nNell'autunno del 2012 conferm\u00f2 il ritiro dall'attivit\u00e0 agonistica.\nPoche settimane dopo, la USADA lo squalific\u00f2 dal 10 settembre 2012 al 10 marzo 2013 in seguito alla sua confessione circa l'uso di sostanze dopanti nel corso della sua militanza nella US Postal Service, revocandogli inoltre tutti i risultati sportivi conseguiti dal 13 maggio 2003 al 31 luglio 2006."}
{"id": "3393755", "revid": "1573940", "url": "https://it.wikipedia.org/wiki?curid=3393755", "title": "Breviceratops", "text": "Breviceratops era un genere di dinosauri del gruppo dei ceratopi, vissuto dal Santoniano al Campaniano (pi\u00f9 precisamente da 84,9 a 70,6 milioni d'anni fa) nei territori che corrispondono alle attuali Mongolia e Cina."}
{"id": "3393760", "revid": "111373", "url": "https://it.wikipedia.org/wiki?curid=3393760", "title": "MV Agusta 600 4C", "text": ""}
{"id": "3393766", "revid": "4252", "url": "https://it.wikipedia.org/wiki?curid=3393766", "title": "Ufficio divino", "text": ""}
{"id": "3393767", "revid": "179980", "url": "https://it.wikipedia.org/wiki?curid=3393767", "title": "Jos\u00e9 Hernando Buitrago", "text": ""}
{"id": "3393768", "revid": "287204", "url": "https://it.wikipedia.org/wiki?curid=3393768", "title": "Cristallo di rocca (novella)", "text": "Cristallo di rocca (\"Bergkristall\") \u00e8 un racconto di Adalbert Stifter.\nQuesto lavoro, concepito come racconto per bambini, venne scritto nel 1845, fu pubblicato lo stesso anno in un quotidiano viennese e quindi, nel 1853, conflu\u00ec, rivisto e con altri cinque racconti, nella raccolta Pietre colorate (\"Bunte Steine\").\nTrama.\nIl villaggio di Gschaid si trova in una valle isolata. A sud il monte Gars lo separa da un'altra valle dove si trova il villaggio di Millsdorf. I due villaggi sono uniti da un sentiero che passa su un colle presso il Monte Gars.\nIl calzolaio di Gschaid, dopo una giovent\u00f9 scapestrata, ha sposato la figlia del tintore di Millsdorf. Sono nati due figli, Corrado il maggiore e Susanna, detta Sanna, la minore. I due bambini spessissimo vanno a Millsdorf a trovare la nonna percorrendo il sentiero. I contatti tra i due paesi sono comunque molto rari, tanto che anche dopo anni trascorsi a Gschaid la figlia del tintore viene vista come una straniera.\nIn occasione di un Natale, il giorno della vigilia Corrado e Sanna vanno a trovare la nonna. Il tempo \u00e8 bello. In cima al colle che separa i villaggi, i bambini notano che il palo rosso, che porta una croce e un dipinto, che segnala la sommit\u00e0 del colle stesso, \u00e8 stato abbattuto, probabilmente dal vento.\nDopo la visita alla nonna si mettono in cammino per tornare a Gschaid, ma comincia a nevicare e c'\u00e8 una fittissima nebbia. La neve ricopre subito le orme dei bambini, che sono gli unici a percorrere il sentiero quel giorno. Il palo rosso non pu\u00f2 pi\u00f9 servire da riferimento, cos\u00ec Sanna e Corrado si perdono, e invece di dirigersi verso Gschaid salgono fino ai ghiacciai del monte Gars. Corrado cerca di ritrovare l'orientamento e rincuora la sorellina, ma sono costretti a trascorrere la notte in una specie di caverna formata da rocce appoggiate l'una all'altra.\nMangiano il poco pane che hanno con s\u00e9 e per non addormentarsi, rischiando di morire per il freddo, bevono l'estratto di caff\u00e8 che la nonna ha dato loro da portare alla mamma a Gschaid.\nIl mattino seguente la nevicata finisce, ma sul ghiacciaio orientarsi \u00e8 difficile. Dopo qualche tempo i due bambini vedono una bandiera rossa, che dapprima sembra loro un fuoco, e odono il suono di un corno. Sono gli abitanti di Gschaid e di Millsdorf, tra cui c'\u00e8 anche il nonno tintore, che si sono messi alla loro ricerca. Corrado e Sanna gridano per farsi notare, possono finalmente riunirsi agli altri e in una capanna sul monte trovano ad attenderli la madre.\nInfine tutti tornano a Gschaid, Sanna e Corrado ricevono i doni di Natale e da quel giorno la figlia del tintore diventa meno estranea."}
{"id": "3393772", "revid": "262698", "url": "https://it.wikipedia.org/wiki?curid=3393772", "title": "COREPER", "text": ""}
{"id": "3393775", "revid": "1543377", "url": "https://it.wikipedia.org/wiki?curid=3393775", "title": "Kai Davis", "text": " Ha inoltre rappresentato Antigua e Barbuda nei concorsi di bellezza Miss Universo 2003 il 3 giugno 2003 a Panama, dove pur non riuscendo a piazzarsi nella rose delle quindici finaliste, ha ottenuto la fascia di Miss Congeniality. Diplomata presso l'Antigua State College, Kai Davis ha studiato danza per venti anni."}
{"id": "3393794", "revid": "726373", "url": "https://it.wikipedia.org/wiki?curid=3393794", "title": "Carla Tricoli", "text": " Ha inoltre rappresentato Porto Rico nei concorsi di bellezza Miss Universo 2003 il 3 giugno 2003 a Panama, dove pur non riuscendo a piazzarsi nella rose delle quindici finaliste, ha ottenuto la fascia di Miss Photogenic. Al momento dell'incoronazione Carla Tricoli era una studentessa presso l'universit\u00e0 di Porto Rico ed in precedenza era comparsa nel film del 2010 \"The Losers\"."}
{"id": "3393801", "revid": "1272592", "url": "https://it.wikipedia.org/wiki?curid=3393801", "title": "Chiesa di San Secondo (Cortazzone)", "text": "La chiesa di San Secondo si erge su un verde poggio, denominato Mongiglietto, circa un chilometro ad ovest dell'abitato di Cortazzone. Si tratta di un esempio di architettura romanica, risalente all'inizio del XII secolo, notevole per le fantasiose decorazioni scultoree che ornano la parete meridionale, le absidi, ed i capitelli interni. \nLa chiesa \u00e8 tuttora aperta al culto; vi si celebra la festa dedicata a San Secondo d'Asti, patrono di Cortazzone.\nLa storia.\nNon vi sono documenti che attestano la fondazione della chiesa e poche sono anche le notizie sulla sua storia antica. Si \u00e8 avanzata l'ipotesi che essa fosse in origine parte di un monastero benedettino; si sa che all'inizio del XII secolo era assoggettata ai vescovi di Pavia che avevano infeudato queste terre al Monastero di San Secondo ad Asti. Pi\u00f9 tardi, la chiesa divenne ecclesiasticamente dipendente dal vescovo di Asti e funzion\u00f2 da parrocchiale del borgo che doveva ergersi nelle vicinanze, prima che venisse abbandonato dai suoi abitanti per cercare maggiore sicurezza nelle fortificazioni di Cortazzone.\nLa chiesa.\nLa chiesa testimonia, assieme ad altre, la grande fioritura del romanico nel Monferrato astigiano; essa condivide con la pieve di San Lorenzo a Montiglio Monferrato, di Santa Fede a Cavagnolo, dei Santi Nazario e Celso a Montechiaro d'Asti il bicromatismo delle strutture murarie (dato dall'accostamento del rosso dei mattoni con il biondo dorato dei conci di pietra arenaria, la presenza di capitelli in pietra scolpita, e l'impiego di una notevole variet\u00e0 di elementi decorativi, quali archetti pensili, semplici ed intrecciati, mensole scolpite, cornici con motivo a scacchiera, ecc:\nEsterno.\nLa chiesa presenta una facciata a salienti; su di essa sono visibili i segni di una tarda soprelevazione realizzata in mattoni al di sopra degli archetti pensili, quanto fu costruito il piccolo campanile a vela posto al suo culmine.\nL'apparato decorativo della facciata \u00e8 alquanto semplice. Il portale \u00e8 inquadrato in un finto protiro leggermente aggettante e presenta un doppio arco di pietra: sull'arco pi\u00f9 esterno trovano posto le figure di un uccello e di una testa umana. Pi\u00f9 in alto, tangente all'archivolto, \u00e8 posta una cornice con motivo a conchiglie (inteso da taluno come riferimento simbolico a San Giacomo ed al Camino di Compostela, essendo forse l'edificio sul passaggio dei pellegrini che, provenendo dal nord, andavano a ricongiungersi al Camino); sopra di essa si innalzano due brevi semicolonne che inquadrano la finestra rettangolare, non romanica, aperta con la soprelevazione della facciata.\nDue semicolonne poste in corrispondenza delle pareti che dividono la chiesa in tre navate raggiungono in alto la serie di archetti pensili che, prima del rialzo, correva lungo le falde del tetto.\nRare sono in facciata le raffigurazioni zoomorfe: curiosa, sulla destra, \u00e8 l'immagine di un uccello a testa in gi\u00f9, che si aggrappa con le zampe ad uno degli archetti.\nSe la facciata (confrontandola ad esempio con la chiesa di Santa Fede a Cavagnolo) appare alquanto spoglia, straordinariamente ricchi di decorazioni e raffigurazioni fantastiche sono la parete meridionale e le tre absidi della chiesa.\nOsservando la parete sud della navata minore - nella quale si apre una porta incorniciata da un motivo in cotto a denti di sega - si notano semicolonne, di forma quadrata o cilindrica, che ne scandiscono la superficie raggiungendo in alto la serie di archetti pensili, sovrastata a sua volta da un'ampia fascia con un motivo a scacchiera (a \"damier\") che percorre in orizzontale tutta la lunghezza della parete. Proprio la presenza di tale decorazione ottenuta in arenaria con quadretti alternativamente in rilievo ed incassati (che ricorre nel romanico in terra di Monferrato astigiano) costituisce uno degli elementi che sostengono la ipotesi della presenza di maestranze provenienti d'oltralpe.\nParticolarmente curiosa sopra la lesena a sinistra della finestra \"a occhio\", \u00e8 la raffigurazione, alquanto naif, di una sorta di \"aquila imperiale\" sormontata da un volto umano\nAncor pi\u00f9 ricca, sempre sul lato sud, \u00e8 la decorazione in alto della parete della navata maggiore (cleristorio) dove, nei capitelli delle semicolonne addossate, nelle mensoline che reggono gli archetti pensili, nelle lunette da essi racchiuse, nelle ghiere delle monofore aperte sulla parete, si dispiega un repertorio di motivi decorativi che paiono derivare dal libero sfogo della fantasia dei costruttori. Tra le altre cose, si osserva, incisa nella pietra, una scena ingenuamente raffigurante l'accoppiamento tra un uomo ed una donna.\nAlquanto suggestive sono le tre absidi semicircolari, sia per l'effetto del bicromatismo di una fascia posta in basso sopra l'alto zoccolo e da una seconda suggestiva fascia a \"denti di lupo\" che, come la prima, corre in orizzontale lungo le superfici semicircolari, sia per le decorazioni di fantasia presenti all'altezza degli archetti pensili. Curiosa, per citare un esempio, \u00e8 la presenza sulla sinistra dell'abside maggiore, della scultura di un uomo (forse lo scultore o l'architetto) che sembra acrobaticamente arrampicarsi nell'intradosso di uno degli archetti.\nCome consueto nell'architettura romanica, il lato nord della chiesa \u00e8 quello meno ricco di decorazioni.\nInterno.\nLa chiesa presenta una pianta basilicale con tre navate; la struttura interna \u00e8 divisa in cinque campate, con archi a tutto sesto e volte a crociera sorrette da tozzi pilastri e da colonne alternati tra loro. \nLa volta a crociera rappresenta un tardo rifacimento: \u00e8 probabile che in origine fosse presente una volta a botte come per la chiesa abbaziale di Cavagnolo e la pieve di San Lorenzo a Montiglio. \nMolto suggestive sono le decorazioni dei capitelli, a struttura semplice e lavorati in maniera alquanto grezza, che ornano i pilastri e le colonne. Vi troviamo raffigurato un ampio repertorio di figure fantastiche, sirene a due code, uccelli, tritoni, pesci, cavalli, e simboli quali conchiglie (indicanti forse, come quelle in facciata, il legame della chiesa con i percorsi dei pellegrini), cornucopie e motivi floreali. Le sculture dei capitelli sono in alcuni casi appena abbozzate o non finite, mentre difficile \u00e8 comprendere l'intento iconografico che sta alla base della loro ideazione.\nIl presbiterio \u00e8 lievemente rialzato; le tre absidi sono ricoperte da volte a semicatino. Nell'abside centrale \u00e8 posto un affresco del XIV secolo, restaurato nel 1992, raffigurante \"Cristo tra San Secondo e San Brunone (o San Siro)\"."}
{"id": "3393805", "revid": "767487", "url": "https://it.wikipedia.org/wiki?curid=3393805", "title": "Sangue sfrenato", "text": "Sangue sfrenato (\"Z\u00fcgelloses Blut\") \u00e8 un film muto del 1917 diretto da Kurt Matull.\nLa fotografia \u00e8 firmata da Otto J\u00e4ger ed \u00e8 il primo film che Pola Negri gir\u00f2 in Germania dopo quattro film interpretati in Polonia.\nProduzione.\nIl film fu prodotto dalla Saturn-Film.\nDistribuzione.\nIl film ottenne il visto di censura nel maggio 1917. A Berlino, ne venne vietata la visione ai minori.\nIn Italia venne distribuito dalla Gladiator, dopo aver ottenuto il visto di censura 15540 nel novembre 1920."}
{"id": "3393806", "revid": "767487", "url": "https://it.wikipedia.org/wiki?curid=3393806", "title": "Gemini I", "text": "Gemini 1 \u00e8 il quarto album del gruppo veneto Cattive Abitudini (ex Peter Punk), uscito il 22 febbraio 2011."}
{"id": "3393810", "revid": "219355", "url": "https://it.wikipedia.org/wiki?curid=3393810", "title": "Composto di Vaska", "text": ""}
{"id": "3393816", "revid": "108340217", "url": "https://it.wikipedia.org/wiki?curid=3393816", "title": "Natal'ja Gantimurova", "text": "Biografia.\nNatal'ja Gantimurova ha vinto un premio in denaro pari a 100.000 dollari e la possibilit\u00e0 di rappresentare la Russia a Miss Universo 2011, che si \u00e8 tenuto a San Paolo, in Brasile il 12 settembre 2011."}
{"id": "3393818", "revid": "1305772", "url": "https://it.wikipedia.org/wiki?curid=3393818", "title": "Lux \u00c6terna", "text": "Lux \u00c6terna (dal latino \"luce eterna\") \u00e8 un brano composto da Clint Mansell, tema musicale principale del film drammatico del 2000 \"Requiem for a Dream\" di Darren Aronofsky, penultima traccia dell'album contenente la colonna sonora \"Requiem for a Dream\". La popolarit\u00e0 del brano si deve principalmente all'uso che ne venne fatto negli anni successivi in altri film, per la promozione di trailer cinematografici e soprattutto sulla piattaforma multimediale Youtube.\nUna versione del brano venne ri-orchestrata con cori e un'orchestra completa per il trailer de \"Il Signore degli Anelli - Le due torri\" venendo rinominata \"Requiem for a Tower\". Venne arrangiata da Simone Benyacar, Daniel Nielsen e Veigar Margeirsson."}
{"id": "3393820", "revid": "39118273", "url": "https://it.wikipedia.org/wiki?curid=3393820", "title": "Incontro di Attila e Leone Magno", "text": ""}
{"id": "3393821", "revid": "123897422", "url": "https://it.wikipedia.org/wiki?curid=3393821", "title": "Kristin Cashore", "text": "Nata a Boston, vive in Florida. Dopo il master in letteratura per ragazzi, si \u00e8 dedicata a tempo pieno alla scrittura."}
{"id": "3393824", "revid": "3082", "url": "https://it.wikipedia.org/wiki?curid=3393824", "title": "Doagio", "text": ""}
{"id": "3393826", "revid": "36426", "url": "https://it.wikipedia.org/wiki?curid=3393826", "title": "Madonna di Loreto (Raffaello)", "text": ""}
{"id": "3393834", "revid": "729019", "url": "https://it.wikipedia.org/wiki?curid=3393834", "title": "Teatro del Mediterraneo della seconda guerra mondiale", "text": "Il teatro del Mediterraneo della seconda guerra mondiale comprese le campagne terrestri, navali e aeree combattute nel bacino del Mediterraneo e nei Paesi che vi si affacciano quali l'Italia, la Grecia e le isole dell'Egeo, la Francia meridionale e il Nordafrica, nel periodo compreso tra il giugno del 1940 e il maggio del 1945. La mole maggiore degli scontri fu sostenuta dalle forze italiane e tedesche, supportate da altre potenze dell'Asse, e sul fronte opposto dalle forze del Regno Unito, supportate dalle altre nazioni Alleate, quali alcuni Paesi del Commonwealth e, a seguito della loro entrata in guerra, anche dagli Stati Uniti.\nLe forze in campo.\nLe potenze dell'Asse.\nItalia.\nL'Italia entr\u00f2 in guerra il 10 giugno 1940 e, a quella data, le sue forze armate erano tanto numerose sul piano organico, quanto male organizzate e con armamenti tecnologicamente arretrati: il Regio Esercito presidiava capillarmente i territori coloniali, ma con una scarsa dotazione di truppe meccanizzate, il cui equipaggiamento era comunque privo di mezzi moderni, e le artiglierie erano risalenti alla prima guerra mondiale o anche prima; il totale delle truppe ammontava a 1\u00a0432\u00a0000 uomini, cifra che crebbe nel mese di luglio a 1.800\u00a0000, poi attestatasi a 1\u00a0600\u00a0000 uomini entro la fine dell'anno. Le divisioni di cui l'Italia disponeva erano 75, cos\u00ec ripartite: 45 di fanteria, 5 alpine, 3 corazzate, 3 celeri (miste di cavalleria e mezzi corazzati), 3 autotrasportabili, 9 autotrasportabili \"tipo Africa Settentrionale\", 2 motorizzate, 2 di fanteria libica e 3 della milizia; il grosso di queste unit\u00e0 si trovava nella penisola (55 divisioni, di cui 21 sulla frontiera con la Francia, 5 sulla frontiera con la Jugoslavia, 25 in riserva nell'Italia centrale, 2 in Sardegna e 2 in Sicilia), con altre truppe in Libia (la 5\u00aa Armata in Tripolitania e la 10\u00aa Armata in Cirenaica, con un totale di 14 divisioni e vari reparti autonomi), in Albania (il XXVI Corpo d'armata con 5 divisioni e vari reparti albanesi non indivisionati), nel Dodecaneso (una divisione) e in Africa Orientale Italiana (due divisioni, 29 brigate indigene e vari reparti minori). Le scorte di materie prime e di combustibile concedevano una limitata autonomia alle forze armate e una scarsissima capacit\u00e0 di reintegro, che metteva la macchina bellica italiana in grado di armare in modo moderno solo due divisioni dell'esercito all'anno.\nIl Regio Esercito poteva disporre anche di un certo numero di reparti \"stranieri\", reclutati nelle regioni poste sotto dominazione italiana. Due divisioni di fanteria vennero costituite poco dopo lo scoppio del conflitto con i battaglioni di \u00e0scari libici gi\u00e0 costituiti precedentemente; queste due divisioni vennero annientate dai britannici durante l'operazione Compass e non furono pi\u00f9 ricostituite. Altri reparti libici comprendevano varie compagnie autonome di presidio, un battaglione di paracadutisti (il battaglione \"Fanti dell'aria\", prima unit\u00e0 di paracadutisti dell'esercito italiano) e diverse compagnie di Meharisti per il controllo delle zone desertiche meridionali.\nA seguito dell'occupazione italiana del Regno di Albania nell'aprile del 1939, le unit\u00e0 albanesi vennero incorporate nelle forze armate italiane; nell'ottobre del 1940 (alla vigilia dell'attacco italiano alla Grecia), l'esercito italiano metteva in campo 6 battaglioni di fanteria albanesi, 2 battaglioni contraerei, 5 battaglioni di irregolari e 2 battaglioni di camicie nere albanesi, oltre a vari altri elementi locali arruolati nell'aeronautica e nella marina. Il comportamento delle truppe albanesi nel conflitto con la Grecia si dimostr\u00f2 deludente, e dopo di esso il grosso delle truppe albanesi venne destinato a compiti di presidio e lotta ai partigiani in Kosovo e Macedonia.\nLa Regia Marina aveva una forte consistenza numerica, potendo contare, allo scoppio del conflitto, su 6 corazzate, 7 incrociatori pesanti, 12 incrociatori leggeri, 59 cacciatorpediniere, 71 torpediniere e 117 sommergibili, oltre ad altro naviglio minore (anche se va detto che al momento dell'entrata in guerra le corazzate di pronto impiego erano solamente due); nel corso del conflitto, a queste forze si aggiunsero anche una corazzata, 3 incrociatori leggeri, 13 cacciatorpediniere (di cui 7 di preda bellica francese o jugoslava) e 39 sommergibili (di cui 10 di preda bellica francese o jugoslava). La flotta italiana era moderna e competitiva sul piano internazionale, ma su di essa pesavano gravi difetti, dovuti soprattutto a scelte politiche e strategiche, come la mancanza di portaerei e di una vera e propria aviazione di marina, e la decisione di non dotare le unit\u00e0 di strumenti di rilevamento delle minacce come radar e sonar.\nLa Regia aeronautica aveva un adeguato numero di velivoli, potendo contare, allo scoppio del conflitto, su 783 bombardieri, 594 caccia e 426 ricognitori, destinato per\u00f2 a non aumentare, e anzi a ridursi progressivamente con l'aumento delle perdite, a causa dell'incapacit\u00e0 delle industrie italiane di assicurare una produzione massiccia al passo con le esigenze belliche. Inoltre la maggior parte di questi erano modelli di concezione superata se non del tutto obsoleti; quando infine vennero introdotti in servizio aerei di tipo moderno (come i caccia Macchi M.C.202 o Reggiane Re.2001), l'industria italiana riusc\u00ec a produrne solo quantitativi limitati. La presenza in servizio di modelli molto diversificati rendeva assai complicato il sistema logistico.\nGermania.\nLa Germania non riteneva il fronte del Mediterraneo un teatro strategico prioritario, avendo come asse privilegiato quello est-ovest, con lo scopo di conquistare a est gli enormi territori, ricchi di risorse naturali dell'Unione Sovietica e di sconfiggere a ovest il Regno Unito e la Francia; per tali ragioni, nessun particolare dispositivo militare tedesco era destinato al Mediterraneo all'inizio del conflitto. Tuttavia, l'evoluzione della situazione militare nel teatro e le sconfitte italiane in Africa, in Grecia e sul mare, fecero s\u00ec che ingenti unit\u00e0 della Wehrmacht venissero qui destinate. Pertanto, parecchie decine di U-Boot entrarono nel Mediterraneo e inflissero gravi perdite agli Alleati, ma con perdite altrettanto rilevanti tra i battelli. La Luftwaffe venne impiegata su Malta e in Africa settentrionale con il X corpo aereo fino al suo ritiro per essere impiegato in Unione Sovietica.\nL'impiego dell'esercito tedesco nel settore del Mediterraneo inizi\u00f2 a met\u00e0 febbraio del 1941, quando il generale Erwin Rommel arriv\u00f2 a Tripoli con il primo nucleo del Deutsches Afrikakorps (o DAK); composto inizialmente da due divisioni, il DAK venne progressivamente espanso con invii di nuove unit\u00e0 dalla Germania, venendo elevato al rango di armata corazzata (Panzerarmee Afrika) nel gennaio del 1942. Sul finire del 1942, l'ammontare delle forze tedesche schierate in Nordafrica venne ulteriormente accresciuto con la creazione in Tunisia della 5\u00aa armata corazzata, comandata dal generale Hans-J\u00fcrgen von Arnim, a sua volta riunita con la Panzerarmee Afrika (dal febbraio del 1943 ridenominata 1\u00aa Armata italiana) in un gruppo d'armate (Heeresgruppe Afrika) sotto il comando dello stesso Rommel; questa formazione fu poi sciolta dopo la sconfitta nella campagna tunisina.\nTruppe tedesche entrarono in azione nei Balcani nell'aprile del 1941, quando due armate, la 2\u00aa, comandata dal generale Maximilian von Weichs, e la 12\u00aa, comandata dal feldmaresciallo Wilhelm List, supportate dal VII corpo aereo della Luftwaffe invasero Jugoslavia e Grecia. La 12. Armee rimase poi come forza d'occupazione in Grecia fino alle ultime fasi del conflitto, venendo elevata al rango di gruppo d'armate (Heeresgruppe E) nel gennaio del 1943; in questa veste, l'unit\u00e0 prese parte alla campagna del Dodecaneso e all'eccidio di Cefalonia.\nLe truppe tedesche presero parte alla campagna d'Italia fin dalle prime fasi in Sicilia, assumendo un ruolo centrale dopo la resa degli italiani; la principale unit\u00e0 tedesca responsabile delle operazioni nella penisola era l'Heeresgruppe C del feldmaresciallo Albert Kesselring, il quale controllava due armate, la 10\u00aa, comandata dal generale Heinrich von Vietinghoff, e la 14\u00aa, comandata dal generale Eberhard von Mackensen.\nA seguito dell'occupazione della Francia di Vichy nel novembre del 1942, venne costituita una nuova formazione per presidiare i territori occupati: l'Heeresgruppe G era responsabile sia della difesa della costa atlantica francese, sia della costa mediterranea; quest'ultimo compito era affidato alla 19\u00aa armata, comandata dal generale Fredrich Wiese, formazione costituita per lo pi\u00f9 da unit\u00e0 di presidio o di seconda schiera.\nGli Alleati.\nRegno Unito.\nIl Regno Unito poteva contare su grandi risorse umane e materiali, ma doveva sorvegliare i vastissimi territori dell'Impero britannico. Le principali unit\u00e0 navali britanniche dislocate nel Mediterraneo erano riunite nella Mediterranean Fleet di base ad Alessandria d'Egitto, a cui si aggiunse, dopo la sconfitta della Francia nel giugno del 1940, la Forza H di base a Gibilterra; queste due unit\u00e0 sostennero il peso maggiore degli scontri navali nel settore del Mediterraneo, dalla lotta per rifornire l'isola di Malta agli attacchi contro la flotta italiana e i convogli dell'Asse, per concludere con le grandi operazioni anfibie del periodo 1943-1944.\nUnit\u00e0 terrestri e aeree britanniche vennero rilocate durante il conflitto nel teatro del Mediterraneo, salvo poi essere spostate in base alle necessit\u00e0; l'unit\u00e0 dell'esercito britannico pi\u00f9 impiegata sul teatro del Mediterraneo fu senza dubbio l'8\u00aa armata britannica, erede della precedente Western Desert Force con base in Egitto; l'armata arriv\u00f2 a comprendere diverse divisioni di fanteria e corazzate britanniche (la pi\u00f9 famosa delle quali fu la 7th Armoured Division, distintasi nei combattimenti nel Nordafrica), ma anche svariate unit\u00e0 di forze speciali, spesso numericamente esigue, tra cui le pi\u00f9 note furono lo Special Air Service, il Long Range Desert Group e il Popski's Private Army. L'8\u00aa armata comprendeva anche un gran numero di truppe provenienti dai Dominion, che fornirono anche reparti aerei e navali.\nIl Sudafrica invi\u00f2 in Africa settentrionale due divisioni, la 1\u00aa e la 2\u00aa divisione fanteria, presenti alla seconda battaglia di El Alamein; la 1\u00aa divisione fanteria venne trasformata poi in un'unit\u00e0 corazzata (6th South African Armoured Division), e in questa veste prese parte alla campagna d'Italia. Reparti della South African Air Force operarono in Africa settentrionale dall'aprile 1942 e gli squadroni 1, 12, 21 e 24 parteciparono da Malta all'invasione della Sicilia, mentre gli squadroni 25 e 30 fecero parte della Balkan Air Force.\nL'Australia invi\u00f2 due divisioni di fanteria (la 6\u00aa e 9\u00aa) in Africa settentrionale, unit\u00e0 che si distinsero durante l'operazione Compass, l'assedio di Tobruch, la campagna di Grecia e le battaglie di El Alamein; le truppe terrestri australiane vennero ritirate dal settore del Mediterraneo sul finire del 1942, per essere inviate sul fronte del Pacifico per difendere la loro madrepatria dalla minaccia giapponese. La Nuova Zelanda invi\u00f2 nel Mediterraneo la sua 2nd New Zealand Division (al cui interno vi era un'unit\u00e0, il 28th (M\u0101ori) Battalion, composta quasi interamente da indigeni m\u0101ori), duramente impiegata in Grecia, a Creta, a El Alamein e nella campagna di Tunisia; trasformata in un'unit\u00e0 corazzata, prese poi parte alla campagna d'Italia fino alla conclusione delle ostilit\u00e0. Unit\u00e0 navali australiane e neozelandesi vennero aggregate fin dall'inizio alla Mediterranean Fleet britannica, come nel caso dell'incrociatore HMAS \"Sydney\" che partecip\u00f2 alla battaglia di Capo Spada.\nIl fronte del Mediterraneo fu anche la prima importante occasione di impiego nella seconda guerra mondiale (se si esclude il raid su Dieppe) per i reparti dell'esercito canadese: due divisioni (la 1st Canadian Infantry Division e la 5th Canadian (Armoured) Division) presero parte alla campagna d'Italia fin dall'invasione della Sicilia, andando a costituire, nel novembre del 1943, un corpo d'armata autonomo (I Canadian Corps). Svariati reparti della Royal Canadian Air Force e della Royal Canadian Navy presero parte alle operazioni nel Mediterraneo a partire dalla fine del 1943.\nL'esercito Anglo-Indiano forn\u00ec numerose di divisioni di fanteria indiane per il settore del Mediterraneo, tra cui si distinse in particolare la 4th Indian Infantry Division; le divisioni indiane includevano un gran numero di unit\u00e0 provenienti da varie zone geografiche del subcontinente, comprendendo cos\u00ec reparti sikh, baluchi, jat e molti altri, tra cui, in particolare, i famosi gurkha nepalesi.\nFrancia.\nLa Francia aveva un esercito nazionale numericamente forte e con armamenti relativamente recenti. La sua impostazione tattica era basata sulla difesa del territorio nazionale tramite delle fortificazioni statiche, la linea Maginot, che si estendeva dalla Svizzera al Belgio, presumendo che la neutralit\u00e0 dei Paesi Bassi sarebbe stata rispettata come nella prima guerra mondiale. Per contro, le sue unit\u00e0 corazzate, pur dotate di mezzi molto numerosi e moderni, erano ancora strutturate e impiegate in modo antiquato, nonostante gli studi teorici dell'allora colonnello Charles de Gaulle, e venivano viste pi\u00f9 come riserva mobile e gruppi esploranti da impiegare in modo frazionato invece che come masse di manovra. Il suo impero coloniale era vasto e ricco di risorse, quasi tutte lontane dall'influenza della Germania e dell'Italia, e ospitava munite basi navali, come Dakar e Mers el Kebir. La sua flotta era comparabile a quella italiana come potenza, ma anch'essa non aveva di fatto portaerei, eccetto l'obsoleta \"B\u00e9arn\". L'aviazione disponeva di velivoli moderni come il caccia Dewoitine D.520 e il bombardiere Bloch MB 170, ma in numero limitato, e di molti mezzi superati.\nLa gran parte delle forze francesi usc\u00ec di scena dopo la sconfitta del giugno 1940, rimanendo fedeli al governo di Vichy; il movimento della Francia libera del colonnello de Gaulle pot\u00e9 raccogliere solo poche migliaia di seguaci, anche se una brigata di francesi liberi si batt\u00e9 con l'8\u00aa armata britannica nel Nordafrica, distinguendosi durante la battaglia di Bir Hakeim. La situazione cambi\u00f2 dopo gli eventi dell'operazione Torch, quando il grosso dei reparti coloniali francesi del Nordafrica pass\u00f2 dalla parte degli Alleati: un Corps exp\u00e9ditionnaire fran\u00e7ais en Italie (composto, in gran parte, da truppe marocchine e algerine) sotto il generale Alphonse Juin combatt\u00e9 in Italia, distinguendosi nella battaglia di Montecassino e dimostrandosi determinante nello sfondamento della linea Gustav; al tempo stesso, per\u00f2, i reparti coloniali francesi si macchiarono di gravi crimini contro la popolazione civile italiana (le cosiddette \"marocchinate\"). Ritirato dal fronte italiano nel giugno del 1944, il corpo venne rinforzato con ulteriori truppe francesi per formare la nuova 1\u00aa armata sotto il generale Jean de Lattre de Tassigny, che nell'agosto seguente prese parte agli sbarchi nel sud della Francia.\nAltri Paesi.\nDegli altri Paesi rivieraschi partecipanti alle operazioni sul teatro, vanno citati la Grecia e l'Egitto. La Grecia, Paese povero retto da una monarchia costituzionale e peraltro con un governo autoritario filofascista guidato dal primo ministro Ioannis Metaxas, entr\u00f2 nel conflitto dopo la dichiarazione di guerra italiana, e il suo esercito non era particolarmente preparato ed equipaggiato; ci\u00f2 nonostante la guerra di natura inizialmente difensiva e la maggiore capacit\u00e0 tattica dimostrata dal comando greco permisero di respingere l'attacco e ottenere sorprendenti successi sulle truppe italiane; solo l'intervento tedesco spost\u00f2 l'ago della bilancia verso le forze dell'Asse. La marina greca era scarsa numericamente e qualitativamente, ma alcuni cacciatorpediniere prestarono servizio con la Mediterranean Fleet durante tutto il conflitto. Le forze aeree erano altrettanto scarsamente equipaggiate, e solo dopo la caduta della Grecia vennero formate squadriglie operative in Medio Oriente con materiale britannico, operando per tutto il resto del conflitto. L'esercito greco fin\u00ec in gran parte annientato durante l'invasione tedesca, ma una brigata di fanteria da montagna venne ricostruita in Egitto, operando a fianco delle forze dell'8\u00aa armata britannica a El Alamein, in Tunisia e in Italia, partecipando poi alla liberazione della madrepatria greca nel novembre del 1944.\nL'Egitto era indipendente ma legato all'Impero britannico da un trattato di amicizia e cooperazione, e il suo esercito era addestrato e inquadrato da ufficiali britannici, ma assolutamente irrilevante dal punto di vista bellico. Inoltre esisteva un movimento nazionalista che parteggiava per l'Asse e i britannici non erano molto sicuri della fedelt\u00e0 delle forze armate. Comunque tutte le posizioni chiave, a cominciare dal canale di Suez, vitale per le comunicazioni dell'Impero britannico, erano in mano alle forze alleate, con anche il confinante Paese del Sudan nominalmente governato congiuntamente da inglesi ed egiziani ma in realt\u00e0 in mani britanniche.\nDopo lo sbarco in Nordafrica, gli Stati Uniti entrarono pesantemente sulla scena con la loro potente macchina industriale e militare, e questo influenz\u00f2 definitivamente la campagna, anche se durante tutto il periodo precedente i rifornimenti ai britannici non erano mai mancati, sotto forma di aerei, veicoli corazzati e rifornimenti sulla base della legge Affitti e Prestiti. Le principali unit\u00e0 americane impiegate nel settore del Mediterraneo furono il II Corps impiegato con risultati alterni in Tunisia, la Seventh Army, protagonista dello sbarco in Sicilia, e la Fifth Army, attiva in Italia. Quest'ultima armata arriv\u00f2 a comprendere anche reparti piuttosto insoliti, come il 442nd Regimental Combat Team (formato da soldati nippo-americani), la 92nd Infantry Division (composta quasi interamente da afroamericani), o la 1st Special Service Force (un'unit\u00e0 di forze speciali formata da personale misto americano e canadese). Anche la United States Army Air Forces e la United States Navy parteciparono massicciamente alla campagna.\nAltri Paesi appartenenti al blocco degli Alleati parteciparono in varie forme alle operazioni: il Brasile contribu\u00ec alla campagna con la sua For\u00e7a Expedicion\u00e1ria Brasileira (comprendente anche reparti aerei), inviata in Italia nel luglio del 1944; la Polonia, nonostante la sconfitta del settembre 1939, ricostru\u00ec le sue forze armate grazie all'aiuto dei britannici, e due divisioni di fanteria e una divisione corazzata polacche parteciparono alla campagna d'Italia, riunite in un corpo d'armata indipendente sotto il generale W\u0142adys\u0142aw Anders; infine, nel 1944 i britannici costituirono una \"Brigata ebraica\" composta da ebrei residenti nel mandato britannico della Palestina, primo segno delle forze armate del futuro Stato di Israele.\nGli obiettivi strategici.\nL'Italia voleva inizialmente ottenere rapide ed economiche conquiste territoriali, essendo Mussolini cosciente dell'impreparazione della sua macchina bellica, e la flotta aveva un'impostazione spiccatamente difensiva. L'Italia era povera in termini di materie prime e poteva perseguire solo una guerra con obiettivi limitati, come l'occupazione dell'Egitto e il tentativo di ricongiungere le truppe in territorio libico con quelle presenti in Africa Orientale Italiana, altrimenti condannate dall'interruzione di ogni collegamento con la madrepatria che non fosse qualche volo di aerei da trasporto in seguito allo scoppio delle ostilit\u00e0.\nPer gli Alleati, i francesi dovevano proteggere il loro impero coloniale, che comprendeva Libano e Siria in Medio Oriente e Algeria, Tunisia e Marocco in Nordafrica. Gli inglesi dovevano anche loro proteggere le linee di comunicazione del Mediterraneo, poich\u00e9 il passaggio per il canale di Suez abbreviava la rotta verso l'Estremo Oriente di almeno tre settimane, e la perdita dell'Egitto avrebbe significato esporre i campi petroliferi del Medio Oriente agli attacchi dell'Asse.\nAlessandria.\nAlessandria era la base principale della Mediterranean Fleet, la porta di accesso al canale di Suez e una tappa imprescindibile per le forze dell'Asse per raggiungere i campi petroliferi del Medio Oriente, pertanto era ritenuta dai britannici un caposaldo da difendere con priorit\u00e0. Tuttavia, allo scoppio della guerra l'Egitto era scarsamente difeso e la grande unit\u00e0 incaricata di questo era la Western Desert Force comandata dal generale Archibald Wavell, con circa 20\u00a0000 uomini discretamente motorizzati e con veicoli blindati e corazzati, ai quali si confrontava una massa di circa 200\u00a0000 uomini del Regio Esercito, tra i quali alcune divisioni libiche, tutti con scarsissima motorizzazione e pochi mezzi blindati, in effetti una sola brigata sperimentale, la Brigata corazzata speciale \"Babini\", dotata di carri leggeri L3 e medi M11/39, che verr\u00e0 impegnata nella battaglia di El Mechili (24 e 25 gennaio 1941) dove i suoi membri dimostrarono efficienza e coraggio, affrontando la 4\u00aa Brigata corazzata britannica (dotata di circa 70 carri Cruiser), infliggendo perdite e fermando l'avanzata nemica. Gli inglesi presumevano inizialmente una guerra difensiva, mentre gli italiani per portare ad Alessandria un tale numero di uomini, secondo il parere del comandante Rodolfo Graziani volevano innanziturro avere una logistica adeguata (strade, acqua, carburante). Verso la Libia, esisteva un'unica strada costiera, fiancheggiata fino a un certo punto dalla ferrovia che da Alessandria arrivava a Marsa Matruh, quasi alla frontiera con la Libia. In territorio libico invece non vi era ferrovia, ma solo la strada litoranea, detta \"Via Balbia\" dal nome del governatore Italo Balbo, e il deserto era quasi impraticabile per i normali mezzi ruotati.\nI servizi segreti italiani fecero anche alcuni tentativi per alimentare il dissenso anti inglese in Egitto, e cos\u00ec fecero pi\u00f9 tardi i tedeschi, ma senza alcun risultato apprezzabile ai fini pratici, e la partita venne giocata esclusivamente con le armi.\nMalta.\nMalta fu inizialmente trascurata nei piani di difesa britannici, perch\u00e9 si riteneva che le forze italiane avrebbero conquistato l'isola nell'immediatezza della dichiarazione di guerra. Allo scoppio delle ostilit\u00e0 l'isola era decisamente sguarnita e le difese venivano smantellate per essere utilizzate altrove. La forza aerea consisteva in un certo momento di tre biplani Gloster Gladiator trovati smontati nelle loro casse perch\u00e9 destinati all'Egitto, resi operativi e battezzati \"Faith\", \"Hope\" e \"Charity\" (\"Fede\", \"Speranza\" e \"Carit\u00e0\"), che difesero per dieci giorni Malta contro i loro omologhi Fiat CR.42 in servizio di scorta ai bombardieri dagli attacchi della Regia Aeronautica, dando origine al mito che tre soli Gloster costituissero l'intera forza aerea dell'isola; in realt\u00e0, la leggenda nacque dopo che l'\"assedio di Malta\" era concluso. \"Charity\" fu abbattuto il 29 luglio 1940 (secondo lo storico H\u00e5kan Gustavsson, il 31 luglio). Il suo pilota, il flying officer Peter Hartley, decollava per intercettare un Savoia Marchetti S.79 \"Sparviero\", scortato da nove Fiat CR.42 del 23\u00ba Gruppo. Ma il sergente Manlio Tarantino colpiva il serbatoio del Gladiator (N.5519) facendolo esplodere. Hartley si lanci\u00f2 con il paracadute ma riport\u00f2 gravi ustioni..\nUna volta chiaro che non vi erano piani immediati per la conquista da parte italiana, vennero rafforzate le difese in modo consistente, con l'invio di caccia, aerosiluranti e navi da guerra (la cosiddetta Forza K, costituita da due incrociatori, \"Aurora\" e \"Penelope\", dotati di radar e due cacciatorpediniere, \"Lance\" e \"Lively\"). Winston Churchill riteneva cos\u00ec importante l'isola da sottrarre unit\u00e0 da caccia durante le fasi cruciali della battaglia d'Inghilterra alla difesa aerea della madrepatria per destinarle a Malta.\nDopo ci\u00f2 l'isola venne progressivamente rinforzata con lanci di caccia dalle portaerei britanniche, e a volte da unit\u00e0 statunitensi come la USS Wasp, costruite installazioni radar e installate batterie contraeree, che la resero in grado di resistere agli attacchi aerei portati dalla Regia Aeronautica e in seguito dal X Corpo Aereo Tedesco, trasferito in Sicilia e Sardegna per appoggiare la lotta in mare e le forze terrestri in Nordafrica. Da Malta operarono anche aerosiluranti e ricognitori a lungo raggio come Bristol Beaufort (No. 217 Squadron, poi sostituito dal No. 86 Squadron) e Blenheim che furono una pesante minaccia per i convogli dell'Asse.\nGibilterra.\nLa storia di Gibilterra durante la seconda guerra mondiale rende evidente l'importanza che ha avuto lo scoglio per il Regno Unito sin dai primi anni del XVIII secolo, che la vedeva come un piede poggiato nell'Europa e allo stesso tempo come bastione della potenza marittima della Royal Navy. Nel secondo conflitto mondiale infatti Gibilterra ricopr\u00ec un ruolo vitale sia per la battaglia dell'Atlantico sia per quella del Mediterraneo, controllando virtualmente tutto il traffico navale in entrata e in uscita dal Mar Mediterraneo.\nIn aggiunta alla sua ottima posizione, Gibilterra offr\u00ec un capiente e difeso porto dove le navi potevano trovare riparo. La Forza H, sotto il comando del viceammiraglio James Fownes Somerville, era basata a Gibilterra e aveva il compito di mantenere la superiorit\u00e0 navale e scortare i convogli diretti a Malta. Nel corso della guerra, Gibilterra fu oggetto di bombardamenti aerei da parte della Francia di Vichy e della Regia Aeronautica italiana; la Regia Marina poi condusse alcune operazioni di sabotaggio per merito dei sommozzatori della X\u00aa Flottiglia MAS e dei loro SLC. Altri attacchi vennero organizzati da agenti spagnoli reclutati dall'Abwehr.\nAll'interno della Rocca di Gibilterra vennero scavati da due compagnie di genieri canadesi, le sole equipaggiate con punte al diamante, e cinque di genieri britannici, circa 48 chilometri di tunnel allo scopo di edificare una citt\u00e0 nella roccia dove ospitare uffici, caserme e un ospedale al riparo dei bombardamenti. L'operazione Torch, l'invasione Alleata dei territori francesi in Africa settentrionale iniziata nel novembre 1942, venne coordinata proprio dalla rocca dal generale Dwight D. Eisenhower. Dopo il successo Alleato nella campagna del Nordafrica e la resa dell'Italia nel 1943, Gibilterra venne declassata a normale base di smistamento di rifornimenti situata nelle retrovie.\nI tedeschi avevano anche organizzato un piano per la sua invasione da terra, con o senza il consenso delle autorit\u00e0 spagnole, denominato operazione Felix, alla quale gli inglesi erano pronti a rispondere con l'operazione Tracer (di tipo stay-behind). In quest'ottica, gli inglesi condussero il bombardamento navale di Genova per dimostrare a Francisco Franco il predominio britannico dei mari. Franco in occasione della sua visita al capoluogo ligure appena pochi giorni dopo il bombardamento, si trov\u00f2 di fronte a una citt\u00e0 devastata dai bombardamenti, e anche per questo motivo non diede ai tedeschi l'appoggio della Spagna all'operazione Felix, che venne abbandonata.\nOperazioni principali.\nOperazioni navali.\nLe battaglie si svolsero principalmente lungo le rotte che dall'Italia raggiungevano la Libia (Tripoli, Bengasi, Tobruch) lungo le quali i convogli italiani venivano spesso attaccati dalle forze aeronavali britanniche provenienti da Malta, e lungo la rotta Gibilterra-Malta-Alessandria d'Egitto che la intersecava, percorsa invece dai convogli alleati. Per tutto il conflitto Malta fu una costante minaccia che cost\u00f2 alle forze dell'Asse elevate perdite in uomini e mezzi trasportati ma anche in equipaggi e navi di scorta. Gli inglesi si avvalsero costantemente dei radar, che la Regia Marina per miopia politica del regime fascista e del proprio comando, principalmente per le scelte politiche che il capo di stato maggiore Domenico Cavagnari, in carica fino a poco dopo lo scoppio del conflitto, aveva effettuato. Un'altra gravissima fonte di problemi per la Regia Marina fu la mancanza di portaerei che, nonostante le richieste formulate dallo Stato Maggiore che prevedevano tre portaerei di squadra da costruirsi prima dello scoppio del conflitto, costrinse invece ad affrontare squadre da battaglia inglesi che, tranne rari casi, avevano sempre almeno una portaerei in organico; il fatto fu determinante in varie occasioni come la battaglia di capo Matapan e la Notte di Taranto. La Royal Navy si trov\u00f2 quasi sempre in condizione di superiorit\u00e0 tattica e strategica (grazie anche ai radar e ai sistemi di decrittazione Ultra e Enigma), ma nei rari casi in cui ci\u00f2 non avvenne, i comandanti in mare adottarono sempre tattiche aggressive verso le navi italiane, i cui comandanti superiori in mare erano comunque vincolati al parere di Supermarina e al fatto che le perdite erano difficilmente sostituibili, a differenza di quanto avveniva per i loro colleghi britannici. Ci\u00f2 nonostante, nel periodo nel quale fu presente l'alleato tedesco con il X Fliegerkorps dislocato in Siciia, prima per l'operazione C3 (la progettata invasione di Malta) e poi per dare supporto alle truppe di Rommel nel Nordafrica, e con nutrite flottiglie di U-Boot a caccia nel Mediterraneo, vi furono per la marina britannica seri momenti di difficolt\u00e0 che si concretizzarono nella prima e seconda battaglia della Sirte e nella battaglia di mezzo giugno. I sommergibili italiani erano numerosi, con oltre cento battelli operativi, ma non tutti erano adeguati alle necessit\u00e0 della missione, e anche l'addestramento lasciava a desiderare. I battelli francesi uscirono di scena molto presto dopo la sconfitta della Francia e alcuni di essi, come il \"Circ\u00e9\" catturato durante l'operazione Anton, vennero rimessi in servizio dalla Regia Marina che fece anche rientrare in servizio l'ex posamine \"Turquoise\" nella classe Saphir. Gli inglesi avevano una nutrita forza subacquea nel Mediterraneo che venne rinforzata costantemente e oper\u00f2 una costante minaccia alle forze italiane; il campione della forza subacquea inglese fu certamente l'HMS \"Upholder\", comandato per la sua intera carriera dal \"Lt. Commander\" (equivalente del capitano di corvetta) Malcolm David Wanklyn, che divenne il sottomarino britannico di maggior successo della seconda guerra mondiale; Wanklyn venne insignito della Victoria Cross e del Distinguished Service Order, ma scomparve col battello nell'aprile 1942.\nLa dichiarazione di guerra colse alla sprovvista il naviglio mercantile italiano, caduto per circa il 35% nelle mani inglesi mentre era in navigazione nel Mediterraneo in quanto nessun avviso era stato diramato dal Comando Supremo italiano, mentre per contro il Regno Unito aveva ritirato tutti i suoi battelli civili dal Mediterraneo dall'aprile 1940. La prima nave britannica a essere affondata da un'imbarcazione della Regia Marina fu l'incrociatore leggero \"Calypso\", affondato il 12 giugno 1940 dal sommergibile \"Alpino Bagnolini\" al largo di Creta. A questa azione isolata segue il 9 luglio 1940 la prima battaglia navale della seconda guerra mondiale combattuta tra italiani e britannici, la battaglia di Punta Stilo. Sebbene dall'esito inconcludente, lo scontro evidenzi\u00f2 la macchinosit\u00e0 della catena di comando della Regia Marina e la cattiva coordinazione con l'aeronautica, che giunse in ritardo e colp\u00ec per giunta navi amiche. Anche l'ammiraglio Andrew Cunningham, comunque, ebbe modo di prendere delle precauzioni dopo la battaglia, chiedendo a Londra di inviare navi moderne, tra cui una seconda portaerei, per bilanciare la superiorit\u00e0 numerica degli incrociatori italiani come il \"Bartolomeo Colleoni\" e il \"Giovanni delle Bande Nere\", protagonisti, il 19 luglio nella battaglia di Capo Spada, di un combattimento contro due incrociatori e quattro cacciatorpediniere britanniche che riuscirono a colare a picco il \"Bartolomeo Colleoni\". Contemporaneamente, prosegue la lotta subacquea con perdite per ambo gli schieramenti.\nL'andamento negativo della guerra per la Regia Marina prosegu\u00ec l'11 e il 12 novembre 1940 con la Notte di Taranto, dove gli aerosiluranti britannici Swordfish riuscirono, al prezzo di perdite irrisorie, ad affondare la \"Conte di Cavour\" e a danneggiare altre due corazzate (\"Littorio\" e \"Duilio\") ottenendo, contemporaneamente, un altro successo nella battaglia del Canale d'Otranto. Nella battaglia di capo Teulada del 27 novembre la Royal Navy, complice ancora una volta la scarsa coordinazione tra gli aerei e le navi italiane, peraltro naviganti in maniera cauta per evitare ulteriori disfatte, riusc\u00ec a scortare con successo un convoglio al largo della Sardegna. All'inizio del 1941 l'arrivo di aerei tedeschi nel Mediterraneo (di concerto con invii di truppe in Nordafrica) parve dare una svolta alle operazioni navali. L'11 e il 17 gennaio infatti aerei italo-tedeschi danneggiarono la portaerei \"Illustrious\" e di pari passo si intensificarono i bombardamenti su Malta, anche se la Royal Navy dimostr\u00f2 ancora di poter agire indisturbata bombardando Genova il 9 febbraio.\nIl 26 marzo 1941 avvenne l'attacco alla base britannica della baia di Suda a Creta: vennero affondati l'incrociatore HMS \"York\" e una petroliera. Tra il 27 e il 29 marzo 1941, nella battaglia di Capo Matapan, la Royal Navy inferse un altro grave colpo alla Regia Marina, affondando tre incrociatori pesanti (\"Pola\", \"Zara\" e \"Fiume\"), due cacciatorpediniere e danneggiando inoltre l'ammiraglia italiana \"Vittorio Veneto\", perdendo, per contro, un solo aerosilurante. Le unit\u00e0 Alleate erano anche molto attive nell'attaccare i convogli dell'Asse che trasportavano truppe e rifornimenti verso il fronte libico, dando spesso origine a vere e proprie battaglie navali come la battaglia del convoglio Tarigo del 16 aprile 1941, che vide quattro cacciatorpediniere britannici affondare tre cacciatorpediniere italiani e cinque trasporti perdendo per\u00f2 una unit\u00e0, e la battaglia di Capo Bon del 13 dicembre 1941, quando, durante un'operazione di trasporto di carburante verso la Libia, vennero affondati gli incrociatori \"Alberto di Giussano\" e \"Alberico da Barbiano\".\nL'azione di maggior successo compiuta dalla Regia Marina nel corso del conflitto fu l'attacco con siluri a lenta corsa, conosciuti come \"Maiali\", alle due navi da battaglia britanniche \"Valiant\" e \"Queen Elizabeth\" alla fonda nel porto di Alessandria d'Egitto il 19 dicembre 1941; sebbene l'azione, nota come impresa di Alessandria, si rivel\u00f2 un successo, le navi si adagiarono sul fondo e non fu immediatamente possibile, grazie anche a uno stratagemma britannico, avere la certezza che fossero state danneggiate. Nonostante tutto, le perdite di vite umane furono molto contenute: solo otto marinai persero la vita e le due corazzate poterono in seguito essere recuperate. Dopo questo successo, unito alla perdita per i britannici della portaerei \"Ark Royal\" e della corazzata \"Barham\", entrambe raggiunte dai siluri degli U-Boot, le perdite dei convogli dell'Asse diminuirono sensibilmente.\nAltre operazioni di rilievo furono la prima battaglia della Sirte (1941) e la seconda battaglia della Sirte (22 marzo 1942), nella seconda delle quali una formazione navale britannica, in netta inferiorit\u00e0, venne affrontata senza decisione dalla squadra da battaglia italiana, con un inconcludente scambio di colpi di artiglieria. Nel rientro la formazione italiana perse due cacciatorpediniere per le condizioni estreme del mare. In seguito venne combattuta la battaglia di mezzo giugno (1942), conosciuta anche come operazione Harpoon. Ancora, nella battaglia di mezzo agosto (1942), conosciuta anche come operazione Pedestal, le forze aeronavali dell'Asse danneggiarono o affondarono la maggioranza delle navi di due convogli destinati a Malta. Italiani e tedeschi erano divisi se assegnare truppe all'assalto dell'isola, o se dare priorit\u00e0 al Nordafrica. Nonostante agli inizi del 1942 si intensificarono i bombardamenti sul piccolo possedimento britannico, tra la fine di aprile e l'inizio di maggio prevalse l'idea di Hitler di continuare ad appoggiare Rommel, che in quel periodo era in piena avanzata verso Alessandria d'Egitto. A ottobre la marina britannica, nonostante il crescente numero di sommergibili basati a Gibilterra, Beirut, Malta e Haifa, era ancora in difficolt\u00e0, tuttavia le deficienze italiane nella produzione bellica e nella disponibilit\u00e0 di petroliere aggravarono irrimediabilmente la situazione logistica delle truppe dell'Asse in Nordafrica.\nL'8 novembre 1942 gli Stati Uniti entrarono nello scacchiere del Mediterraneo con l'operazione Torch, lo sbarco sulle coste del Marocco e dell'Algeria. L'atteggiamento collaborativo delle truppe di Vichy nel settore indusse Germania e Italia a occupare la parte della Francia che ancora era rimasta libera. La marina francese, per non far cadere le proprie navi alla fonda a Tolone nelle mani dell'Asse, decise di autoaffondare la flotta privando i loro ex alleati di decine di imbarcazioni militari. La resistenza dell'Asse in Tunisia termin\u00f2 il 13 maggio 1943 di fronte alle preponderanti formazioni alleate che si prepararono a invadere la Sicilia ormai ostacolate solamente dal naviglio leggero della Regia Marina. L'11 e il 12 giugno gli Alleati occuparono rispettivamente Pantelleria e Lampedusa (operazione Corkscrew) proseguendo poi, fra il 9 e il 10 luglio successivo, a invadere la Sicilia.\nL'armistizio di Cassibile pose fine a qualsiasi concreta attivit\u00e0 navale dell'Asse nel Mediterraneo, che non fosse il pattugliamento costiero con naviglio sottile, quasi tutto catturato dai tedeschi ai danni della Regia Marina e della marina francese, e gli agguati con motosiluranti negli spazi ristretti dell'Adriatico. Il 9 settembre ci\u00f2 che restava della flotta italiana, con la corazzata \"Roma\" in funzione di ammiraglia, si diresse su Malta per rispettare le clausole armistiziali, ma la Luftwaffe intervenne e con speciali bombe Ruhrstahl SD 1400 riusc\u00ec ad affondare il \"Roma\" al largo di Castelsardo. Fino al termine delle operazioni, l'attivit\u00e0 navale alleata venne contrastata solo dalle incursioni aeree della Luftwaffe e di quei pochi velivoli della Repubblica di Sal\u00f2 tra i quali gli aerosiluranti del Gruppo Aerosiluranti \"Buscaglia\", comandato dal capitano Carlo Faggioni (e a lui intitolato dopo la sua morte).\nLa campagna del Nordafrica.\nCon l'entrata in guerra dell'Italia un nuovo fronte di operazioni si apr\u00ec nell'Africa settentrionale, dove le truppe italiane in Libia potevano minacciare le posizioni britanniche in Egitto. Dopo una lunga serie di schermaglie lungo il confine, a met\u00e0 settembre del 1940 le forze del maresciallo Rodolfo Graziani penetrarono per un centinaio di chilometri in Egitto, occupando la cittadina di Sidi el Barrani incontrando scarsa resistenza. Le truppe italiane si attestarono in una serie di campi fortificati, troppo distanti l'uno dall'altro e privi di adeguati collegamenti; l'8 dicembre seguente, la Western Desert Force del generale Wavell lanci\u00f2 la sua controffensiva (operazione Compass), cogliendo di sorpresa gli italiani e ottenendo risultati inaspettati, anche tenendo conto di aver impiegato solamente 35\u00a0000 uomini e 275 carri armati: in due mesi, le forze britanniche annientarono la 10\u00aa Armata italiana e occuparono l'intera Cirenaica, respingendo gli italiani fino a El Agheila.\nIl disastro convinse Mussolini ad accettare le offerte di aiuto avanzate dai tedeschi, e il 14 febbraio 1941 arrivarono a Tripoli le prime avanguardie del Deutsches Afrikakorps (DAK) del generale Erwin Rommel, oltre a consistenti rinforzi italiani; a fine marzo, con le sue truppe ancora incomplete, Rommel lanci\u00f2 un attacco da El Agheila, cogliendo completamente impreparate le forze di Wavell e obbligandole a ripiegare in Egitto abbandonando l'intera Cirenaica, all'infuori del porto di Tobruch che venne posto sotto assedio. A fine aprile il fronte si stabilizz\u00f2 lungo il confine libico-egiziano: da un lato, gli italo-tedeschi non riuscirono a piegare la resistenza della guarnigione australiana di Tobruch, dall'altro i britannici lanciarono due tentativi di liberare la citt\u00e0 (l'operazione Brevity in maggio e l'operazione Battleaxe in giugno), ottenendo per\u00f2 solo sconfitte. Nel novembre seguente, il nuovo comandante britannico Claude Auchinleck lanci\u00f2 un nuovo massiccio attacco contro le posizioni dell'Asse (operazione Crusader): le difese italo-tedesche ressero, ma la pressione britannica convinse Rommel a ordinare una ritirata strategica fino a El Agheila, abbandonando di nuovo l'intera Cirenaica.\nDopo essersi riorganizzate, le forze di Rommel lanciarono una nuova offensiva da El Agheila a fine gennaio del 1942, scacciando i britannici da gran parte della Cirenaica e obbligandoli ad attestarsi su una linea fortificata che correva da 'Ayn al-Ghazala a Bir Hakeim; sul finire di maggio, le forze italo-tedesche attaccarono massicciamente le posizioni britanniche, e dopo tre settimane di duri combattimenti sfondarono la linea Alleata; Tobruch venne riconquistata il 21 giugno, e le forze di Rommel si lanciarono all'inseguimento dei britannici oltre la frontiera egiziana. L'avanzata delle colonne italo-tedesche venne infine fermata dai britannici sul finire di luglio nei pressi di El Alamein, l'ultima posizione difensiva prima di Alessandria; raccolte le sue scarse forze, Rommel tent\u00f2 di forzare la linea britannica ai primi di settembre, ma and\u00f2 incontro a una sconfitta. Il nuovo comandante britannico Bernard Law Montgomery dedic\u00f2 le settimane seguenti ad ammassare vaste forze con cui contrastare i deboli reparti dell'Asse; tra il 23 ottobre e il 5 novembre del 1942, le preponderanti forze dell'8\u00aa armata britannica lanciarono una serie di massicci attacchi contro le posizioni degli italo-tedeschi davanti a El Alamein, provocandone infine il crollo e la fuga verso la Libia.\nL'8 novembre 1942, reparti britannici e statunitensi sbarcarono in Algeria e Marocco (operazione Torch, la prima iniziativa militare statunitense sul teatro del Mediterraneo) e, dopo un'iniziale resistenza, i reparti coloniali francesi ivi dislocati passarono dalla parte degli Alleati; la reazione dell'Asse fu rapida ed entro la fine del mese i reparti italo-tedeschi del generale Hans-J\u00fcrgen von Arnim occuparono Tunisi e il resto della Tunisia, battendo sul tempo gli angloamericani. Incalzato da Montgomery, Rommel venne costretto ad abbandonare la Libia (con gli italiani che perdono l'ultimo possedimento in Africa) sul finire del gennaio del 1943, ripiegando in Tunisia e attestandosi infine lungo la linea del Mareth; nel febbraio seguente le forze dell'Asse riuscirono a cogliere due importanti successi contro le ancora inesperte truppe americane prima a Sidi Bou Zid e poi al passo di Kasserine, ma il fallimento di un attacco lanciato da Rommel contro l'8\u00aa armata britannica (operazione Capri) decise in pratica l'esito della campagna tunisina. Sul finire di marzo l'8\u00aa armata sfond\u00f2 la linea del Mareth con l'operazione Pugilist, mentre le truppe alleate del generale Harold Alexander, costituite da reparti francesi, britannici e americani, ripresero a fare pressione su Tunisi e Biserta (operazione Vulcan); ormai isolate dall'Italia dall'assoluta superiorit\u00e0 aerea e navale degli Alleati, le truppe dell'Asse (guidate dai generali Giovanni Messe e von Arnim) capitolarono definitivamente il 13 maggio 1943.\nI Balcani.\nL'invasione della Grecia.\nLa campagna italiana di Grecia ebbe inizio il 28 ottobre 1940, dopo che al regime nazionalista di Ioannis Metaxas, un politico filofascista sostenuto da Re Giorgio II, era stato consegnato, alle ore 03:00 del mattino, dall'ambasciatore italiano ad Atene Emanuele Grazzi, un ultimatum nel quale l'Italia accusava la Grecia di violazione della neutralit\u00e0 in favore degli Alleati. Il documento richiedeva di poter occupare alcuni, non meglio specificati, punti strategici in territorio ellenico, e concedeva un lasso di tempo di sole tre ore per accettarne le condizioni; egli rifiut\u00f2 e di conseguenza, alle ore 06:00, le truppe italiane di stanza in Albania iniziarono l'avanzata su un fronte largo circa 150 chilometri.\nLa guerra, voluta da Mussolini per tentare di bilanciare i successi ottenuti fino a quel momento dalla Germania, avrebbe dovuto seguire, nelle intenzioni del comandante delle truppe Italiane in Albania, le modalit\u00e0 di un'azione lampo, ma l'inaspettata resistenza opposta dall'esercito greco, unita alle gravi difficolt\u00e0 dovute alla natura del territorio e al periodo dell'anno scelto per l'operazione sommati allo scarso numero di uomini inizialmente messi in campo dagli Italiani, fecero ben presto arrestare l'offensiva, tramutandola in una guerra di posizione. Di conseguenza, il 4 dicembre, il capo di Stato maggiore generale delle Forze Armate Italiane, il maresciallo Pietro Badoglio, venne sostituito dal generale Ugo Cavallero; Metaxas consent\u00ec a truppe inglesi di insediarsi a Creta e a Suda e, nelle settimane successive, le forze greche riuscirono a passare al contrattacco, penetrando anche in territorio albanese. La situazione sul fronte italo greco e il colpo di Stato del generale Simovi\u0107 in Jugoslavia indussero, il 27 marzo 1941, Hitler a ordinare all'OKW di preparare un piano per l'invasione di entrambi i Paesi balcanici, in modo da rendere sicura l'area prima che avessero inizio le operazioni contro l'Unione Sovietica.\nIl 6 aprile 1941 la Germania diede inizio all'attacco contro la Grecia e la Jugoslavia: la 12\u00aa armata, comandata dal feldmaresciallo Wilhelm List e il XVIII corpo di montagna, comandato dal generale Franz B\u00f6hme, integrato dalla divisione SS \"Leibstandarte\", comandata dall\"Obergruppenf\u00fchrer\" Josef Dietrich, penetrarono velocemente attraverso i due confini, superando a est la \"linea Metaxas\", mentre a ovest il XV corpo corazzato, comandato dal generale Georg Stumme, avanz\u00f2 attraverso la Jugoslavia. L'Armata greca schierata a protezione del confine con la Bulgaria, da cui partiva l'attacco tedesco, fu presto sopraffatta. I tedeschi, proseguendo nella loro avanzata, isolarono inoltre le due Armate Greche impegnate in Albania contro gli italiani, di conseguenza, il comandante di una delle armate greche circondate, generale Georgios Tsolakoglu, di propria iniziativa avvi\u00f2 trattative di resa con le sole forze tedesche per tramite dell\"'Obergruppenf\u00fchrer\" Josef Dietrich, cercando cos\u00ec di evitare di arrendersi agli Italiani, mentre il contingente alleato, comandato dal generale Henry Maitland Wilson, fu costretto progressivamente a indietreggiare, dapprima verso la linea che andava dalla zona a sud del fiume Aliacmone fino al monte Olimpo, e successivamente verso il passo delle Termopili.\nIl 19 aprile re Giorgio II, il generale Papagos e i generali inglesi Wilson e Wavell, decisero l'evacuazione del contingente alleato, mentre il generale Tsolakoglu firm\u00f2 la resa della propria armata, e contemporaneamente di tutte le forze armate del Paese, resa che fu formalizzata il 21 aprile presso il comando della 12\u00aa armata tedesca. La notizia della resa provoc\u00f2 la reazione di Mussolini, il quale pretese che l'armistizio fosse modificato e formalizzato alla presenza di rappresentanti italiani, e, a dispetto delle reiterate proteste dei greci, fu concordata la ripetizione della cerimonia per il giorno 23 in una villa nei pressi di Salonicco, con la presenza del generale Ferrero in rappresentanza dell'Italia.\nIl 24 aprile i tedeschi superarono la linea delle Termopili e il 26 venne sfondata l'ultima linea difensiva stabilita a Tebe, mentre la 7\u00aa divisione paracadutisti inizi\u00f2 l'occupazione del Peloponneso, costringendo il contingente a ritirarsi definitivamente verso i porti meridionali della Grecia, e, il 27 aprile la 2\u00aa e la 5\u00aa divisione corazzata fecero l'ingresso ad Atene, innalzando la bandiera tedesca sull'Acropoli, ponendo fine alle ostilit\u00e0 nella Grecia continentale.\nLa battaglia di Creta.\nL\"operazione Merkur\", ossia il piano per la conquista dell'isola di Creta, prese il via il mattino del 20 maggio 1941; lo Stato Maggiore dell'OKW si era precedentemente espresso affinch\u00e9 le forze fossero utilizzate per l'occupazione dell'isola di Malta, ritenuta pi\u00f9 pericolosa per le rotte marittime dell'Asse verso il Nordafrica, ma il generale Kurt Student si oppose, obiettando che le forze Alleate presenti nell'isola, unite alla forte difesa aerea di cui disponeva, avrebbero reso impossibile un attacco dall'aria. I paracadutisti tedeschi subirono molte perdite durante, o immediatamente dopo, l'atterraggio, venendo assaliti, oltrech\u00e9 dai soldati Alleati, anche dalla popolazione civile e lo \"sturmregiment\", comandato dal generale Eugen Meindl, sub\u00ec 2\u00a0000 perdite e nessuno degli aeroporti fu occupato durante il primo giorno; anche l'azione dal mare fu ostacolata dalla Royal Navy, ma, tra il 20 e il 22 maggio, gli aerei tedeschi riuscirono ad affondare due incrociatori leggeri, e quattro cacciatorpediniere, con l'aiuto anche della Regia Aeronautica, i cui bombardieri CANT Z.1007 affondarono un cacciatorpediniere.\nNonostante le piste di atterraggio fossero ancora in mano alleata gli aerei da trasporto Junkers Ju 52 atterrarono all'aeroporto di Mal\u00e9me, sbarcando circa 650 uomini della 5\u00aa divisione di montagna, riuscendo a conquistarlo, permettendo l'atterraggio dei rinforzi; questi, uniti alla continua attivit\u00e0 aerea della Luftwaffe, indusse il generale Freyberg a iniziare un ripiegamento verso ovest, e, tale ripiegamento, consent\u00ec ai tedeschi di fare affluire indisturbati forze sempre maggiori e, il 23 maggio, la 5\u00aa divisione di montagna era sbarcata quasi al completo sull'isola, iniziando a guadagnare terreno verso est. Il giorno 26, il generale Bernard Freyberg si mise in comunicazione con il comando del Medio Oriente e rifer\u00ec al generale Wavell che la perdita di Creta era ormai solo questione di tempo e, per evitare che la Luftwaffe rendesse impossibile un'evacuazione, il giorno successivo ne fu deciso lo sgombero, che fu effettuato nel porto di Sfakia, dove le unit\u00e0 navali Alleate stavano convergendo. Il 1\u00ba giugno fu completata l'evacuazione degli Alleati: dei circa 32\u00a0000 uomini presenti sull'isola solo 18\u00a0000 vennero evacuati mentre i tedeschi persero circa 3\u00a0700 uomini, pi\u00f9 2\u00a0500 feriti, in massima parte paracadutisti, e tali perdite si dimostrarono in seguito del tutto sproporzionate al risultato ottenuto.\nL'invasione della Jugoslavia.\nL'adesione della Bulgaria al patto tripartito, avvenuta il 1\u00ba marzo 1941, consent\u00ec al Paese balcanico l'accesso al mar Egeo e parimenti consent\u00ec ai tedeschi di schierare le proprie truppe, destinate all'invasione della Grecia, sul suo territorio. Ma il patto di non aggressione stipulato con la Turchia provoc\u00f2 le reazioni dell'Unione Sovietica, in merito alla possibilit\u00e0 di violazione della sua zona di sicurezza da parte della Germania. La Jugoslavia, rimasto unico Paese neutrale dell'area balcanica, fu sottoposto a intense pressioni diplomatiche da parte di Hitler, di Winston Churchill e dello stesso Re d'Inghilterra Giorgio VI ma il principe Paolo decise in favore della Germania, comunicando al governo l'adesione della Jugoslavia al patto tripartito il 20 marzo, formalizzandola a Vienna il giorno 25.\nLa decisione del principe Paolo provoc\u00f2 un'ondata di proteste nel Paese e, il 27 marzo, un colpo di Stato guidato dal generale Du\u0161an Simovi\u0107, pose sul trono Pietro II di Iugoslavia; il nuovo Governo stipul\u00f2 un patto di non aggressione con l'Unione Sovietica ma solo il 2 aprile venne comunicato alla Germania la non intenzione di formulare accordi con il Regno Unito, fornendo a Hitler il pretesto per confermare gli ordini diramati il 27 marzo al momento del colpo di Stato, ossia la cosiddetta \"direttiva 25\", che autorizzava lo Stato Maggiore tedesco a elaborare i piani per l'invasione della Jugoslavia, la cosiddetta \"operazione Marita\", posticipando la data di inizio della gi\u00e0 pianificata operazione Barbarossa dalla met\u00e0 di maggio alla fine di giugno.\nIl 6 aprile 1941 le truppe tedesche supportate da truppe italiane e ungheresi diedero inizio, dopo un intenso bombardamento su Belgrado, all'invasione della Jugoslavia, o \"guerra d'aprile\", secondo la storiografia jugoslava, che port\u00f2 allo smembramento del Paese e alla firma di un armistizio in soli undici giorni. Il mancato disarmo di parte dei reparti dell'esercito jugoslavo favor\u00ec l'inizio di una sanguinosa resistenza partigiana contro le forze occupanti, e contemporaneamente aliment\u00f2 una guerra civile tra le diverse fazioni politiche ed etniche presenti nel Paese, e, al termine del conflitto, i partigiani comunisti guidati da Josip Broz Tito emersero come i vincitori.\nLa campagna d'Italia.\nDopo aver occupato le isole di Lampedusa e Pantelleria (operazione \"Corkscrew\"), le truppe britanniche e americane (e, per la prima volta, canadesi) lanciarono il 10 luglio 1943 l'invasione della Sicilia (operazione \"Husky\"): dopo una resistenza ostinata, i reparti italo-tedeschi vennero progressivamente respinti verso la punta orientale dell'isola, fino a evacuare da Messina il 17 agosto seguente, lasciando la Sicilia agli Alleati. Lo sbarco sull'isola aggrav\u00f2 la crisi in seno al governo italiano: nella notte del 24 luglio, con il cosiddetto \"ordine del giorno Grandi\", il Gran Consiglio del Fascismo sfiduci\u00f2 l'operato di Mussolini, che il giorno seguente fu costretto alle dimissioni da capo del governo su pressione del re Vittorio Emanuele III, arrestato e sostituito con il maresciallo Pietro Badoglio.\nIl nuovo governo Badoglio annunci\u00f2 l'intenzione di proseguire la guerra a fianco dei tedeschi, ma in segreto avvi\u00f2 trattative diplomatiche con gli Alleati per uscire dal conflitto, trattative culminate con l'armistizio di Cassibile del 3 settembre 1943. L'annuncio dell'avvenuto armistizio fu dato da Badoglio agli italiani la sera dell'8 settembre seguente tramite un proclama alla radio: subito dopo il Re, Badoglio e i vertici delle forze armate abbandonarono la capitale per rifugiarsi nel Sud Italia. L'annuncio dell'armistizio non colse di sorpresa i tedeschi, che da tempo si stavano preparando a un voltafaccia degli italiani: quella stessa sera la Wehrmacht lanci\u00f2 l'operazione \"Achse\", disarmando e facendo prigionieri i reparti italiani nella penisola, nei Balcani e nella Francia meridionale. Diverse unit\u00e0 italiane si opposero ai tedeschi, ma praticamente prive di ordini dall'alto la loro resistenza fu troppo frammentaria e disorganizzata; Roma stessa fu catturata dai tedeschi il 10 settembre, incontrando solo una resistenza sporadica. Un gran numero di velivoli della Regia Aeronautica riusc\u00ec a sfuggire alla cattura trasferendosi negli aeroporti controllati dagli Alleati; lo stesso fece il grosso della squadra da battaglia della Regia Marina, che salp\u00f2 da La Spezia per consegnarsi, cos\u00ec come volevano le clausole armistiziali, agli Alleati a Malta, anche se durante il trasferimento la corazzata \"Roma\" fu affondata al largo dell'Asinara da aerei tedeschi.\nMentre era in corso il disarmo dell'esercito italiano, la mattina del 9 settembre gli Alleati lanciarono l'invasione dell'Italia continentale sbarcando a Salerno (operazione \"Avalanche\") e a Taranto (operazione \"Slapstick\"): i reparti del gruppo d'armate C tedesco del generale Kesselring contrattaccarono i reparti americani sbarcati a Salerno, tenendoli inchiodati abbastanza a lungo da permettere un'ordinata ritirata verso nord; la citt\u00e0 di Napoli, insorta contro i tedeschi il 27 settembre, fu raggiunta dagli Alleati il 1\u00ba ottobre seguente. I reparti di Kesselring ripiegarono quindi sulla Linea Gustav tra il Garigliano e il Sangro: per cinque mesi, da gennaio al maggio del 1944, le forze Alleate tentarono di forzare la linea nei pressi di Cassino, dando luogo a ben quattro battaglie distinte a cui presero parte per la prima volta anche i reparti italiani del Primo Raggruppamento Motorizzato. Un tentativo Alleato di aggirare la linea sbarcando ad Anzio (operazione \"Shingle\") si concluse con una situazione di stallo per la pronta reazione dei reparti del generale Eberhard von Mackensen; solo sul finire di maggio, con un doppio assalto sia sul fronte di Cassino sia su quello di Anzio, gli Alleati furono in grado di forzare la linea Gustav, raggiungendo Roma il 5 giugno e obbligando i tedeschi a ritirarsi fino alla Linea Gotica.\nDopo aver liberato Mussolini dalla sua prigionia a Campo Imperatore il 12 settembre, i tedeschi istituirono nel Nord Italia un governo fantoccio, la Repubblica Sociale Italiana (RSI), per amministrate i territori occupati. Le forze armate della RSI furono intensamente impiegate contro il crescente movimento partigiano sviluppatosi nelle regioni settentrionali e centrali della penisola: agendo con tattiche di guerriglia e riforniti di armi ed equipaggiamenti dagli Alleati, i partigiani italiani attaccarono le linee di comunicazione e le retrovie dei tedeschi, danneggiandone lo sforzo militare. Reparti italiani combatterono anche in prima linea, sia a fianco dei tedeschi (come il battaglione Barbarigo, impiegato ad Anzio e poi contro i partigiani jugoslavi in Friuli) sia a fianco degli Alleati (come il Corpo Italiano di Liberazione, impiegato sul fronte dell'Adriatico insieme ai reparti dell'8\u00aa armata britannica).\nA partire dall'agosto del 1944 il fronte rimase pressoch\u00e9 stazionario lungo l'ultima linea di difesa tedesca, la Linea Gotica; l'interesse degli Alleati si era ormai spostato verso la Francia, e quello italiano era divenuto un fronte secondario. Nel settembre del 1944 i britannici tentarono un'offensiva sul lato orientale della Gotica (operazione \"Olive\"), ma a dispetto di diverse conquiste territoriali il fronte non venne rotto. L'offensiva finale Alleata sul fronte italiano inizi\u00f2 solo il 6 aprile 1945: le truppe americane ruppero il fronte tedesco davanti a Bologna, mentre i britannici si aprirono la strada attraverso le valli di Comacchio. Il 25 aprile il CLN (massimo organo dirigente del movimento partigiano) diede l'ordine di insurrezione generale per tutto il Nord Italia: i reparti partigiani si impossessarono di diverse citt\u00e0 tra cui Milano, Torino e Genova, mentre i reparti tedeschi tentavano di ritirarsi in Germania. La resa incondizionata delle forze dell'Asse fu firmata il 2 maggio 1945, sancendo la fine ufficiale della seconda guerra mondiale nella penisola; tra le ultime azioni belliche, quello stesso 2 maggio i reparti neozelandesi raggiunsero Trieste quasi contemporaneamente ai partigiani jugoslavi, che pure si macchiarono di gravi crimini contro la popolazione italiana collettivamente conosciuti come \"massacri delle foibe\".\nLa Francia di Vichy e lo sbarco Alleato in Provenza.\nLa Francia dopo l'armistizio rimase in parte occupata dai tedeschi; la parte meridionale rimase quasi completamente sotto il controllo del governo di P\u00e9tain, con capitale Vichy e la flotta bloccata a Tolone e sorvegliata da vicino da tedeschi e italiani. Dopo lo sbarco in Nordafrica le forze dell'Asse tentarono di impossessarsi della flotta, ma il piano di autoaffondamento francese funzion\u00f2 quasi integralmente, e italiani e tedeschi iniziarono a ripescare le navi senza per\u00f2 risultati pratici ai fini del conflitto. Nel frattempo gli Alleati avevano conseguito il pieno controllo navale e aereo del Mediterraneo, del quale si avvalsero per lo sbarco in Provenza, nonostante l'imponente linea difensiva tedesca del vallo Mediterraneo, dopo il quale le forze Alleate risalirono rapidamente la Francia ricongiungendosi con le forze sbarcate in Normandia.\nLa campagna del Dodecaneso.\nLa campagna del Dodecaneso fu la serie di eventi bellici che port\u00f2 le truppe anglo-italiane stanziate nel Dodecaneso, allora territorio italiano prossimo alla Turchia, ad arrendersi alle truppe tedesche (in alcuni casi ci furono aspri combattimenti come a Lero) e successivamente all'annessione di esso alla Grecia nell'ambito delle riparazioni di guerra. La mancanza di informazioni e l'esiguit\u00e0 degli ordini ricevuti dopo l'8 settembre 1943 posero Inigo Campioni, governatore del Dodecaneso, delle Cicladi e delle Sporadi settentrionali, in una situazione difficile quando la Wehrmacht pretese la sua collaborazione, sotto la minaccia della divisione d'assalto \"Rhodos\" comandata dal generale Ulrich Kleeman. Sperando in aiuti britannici che non arrivarono mai, Campioni tra vari tentennamenti decise di resistere ai tedeschi, ma, nonostante la superiorit\u00e0 numerica degli italiani, l'11 settembre dovette alzare bandiera bianca e consegnare l'isola di Rodi all'ex alleato.\nLa battaglia di Lero fu l'evento centrale della campagna del Dodecaneso. Il conflitto inizi\u00f2 con gli attacchi aerei tedeschi del 26 settembre e culmin\u00f2 con gli sbarchi del 12 novembre, fino alla capitolazione delle forze anglo-italiane quattro giorni pi\u00f9 tardi. Nel 1942 il contrammiraglio Luigi Mascherpa venne incaricato del comando della base militare italiana presente nell'isola, che ospitava un cacciatorpediniere, alcuni MAS e 24 batterie di artiglieria costiera e antiaerea. Sull'isola era presente inoltre un aeroporto. Il tutto era presidiato da circa 8\u00a0000 uomini, in prevalenza marinai e soldati del 10\u00ba Reggimento della 50\u00aa Divisione fanteria \"Regina\", il cui grosso delle truppe era capitolato a Rodi.\nDopo il proclama Badoglio dell'8 settembre 1943 annunciante l'armistizio italiano, il contrammiraglio Mascherpa rifiut\u00f2 la resa alle truppe tedesche e, con l'aiuto di un distaccamento di 3\u00a0000 o 4\u00a0000 militari britannici comandati in un secondo momento dal generale Robert Tilney, organizz\u00f2 la resistenza. Tra le unit\u00e0 impegnate dai tedeschi, figurarono varie truppe speciali facenti parte della divisione Brandenburg e alcuni \"Fallschirmj\u00e4ger\" (paracadutisti). Le truppe rimaste furono disarmate e i pi\u00f9 fortunati vennero inviati in campi di prigionia in Germania, ma un cospicuo numero mor\u00ec durante l'affondamento delle navi che li trasportavano a causa di siluri o mine; una parte della guarnigione, presente sulle isole minori, riusc\u00ec a fuggire in Turchia dove venne internata fino alla fine della guerra. Campioni, che si era rifiutato di ordinare la resa alle altre isole da lui dipendenti, fu trasferito in Germania e quindi a Parma, dove venne processato da un tribunale della Repubblica Sociale Italiana e fucilato il 24 maggio 1944.\nBilancio finale.\nLe ostilit\u00e0 in Europa si conclusero prima di quelle in Estremo Oriente, con la capitolazione delle forze dell'Asse e l'abbattimento di tutti i regimi a esso collegati, in Italia, Germania, Jugoslavia e Francia; una parte delle truppe Alleate furono inviate nel Pacifico per proseguire la guerra contro il Giappone, mentre un'altra parte venne disposta per fronteggiare quello che sarebbe diventato a breve il nuovo nemico, l'Unione Sovietica.\nL'Italia venne obbligata a cedere il Dodecaneso alla Grecia, parte della Venezia Giulia alla neonata Repubblica Socialista Federale di Jugoslavia e Briga e Tenda alla Francia; fu altres\u00ec riconosciuta l'indipendenza dell'Albania, ora guidata dal primo ministro Enver Hoxha, e siglata la rinuncia all'impero coloniale. L'area di Trieste e Capodistria venne divisa in due zone, una amministrata dagli angloamericani e l'altra dagli jugoslavi. La zona A del Territorio Libero di Trieste torner\u00e0 in pieno possesso italiano solamente nel 1954.\nLa gi\u00e0 citata Repubblica Socialista Federale di Jugoslavia, sebbene si fosse liberata senza un intervento diretto delle forze degli Alleati Occidentali, che avevano tuttavia sostenuto con aviorifornimenti la lotta partigiana, alla quale avevano contribuito, dopo l'8 settembre 1943, anche formazioni irregolari italiane, si fece promotrice del cosiddetto \"movimento dei paesi non allineati\", ossia le nazioni che non intendevano fare parte dei diversi blocchi, e iniziarono attriti alla frontiera con l'Italia per il Territorio Libero di Trieste. In Grecia la monarchia riprese il potere ma dovette contrastare un forte movimento di guerriglia da parte di movimenti di matrice comunista come l'ELAS; l'Egitto ebbe analoghi problemi, uniti a quello dell'occupazione francese e britannica per lo sfruttamento del canale di Suez, mentre in Libia venne instaurata una monarchia costituzionale sotto Idris I di Libia, che aveva cooperato con gli Alleati durante la guerra."}
{"id": "3393835", "revid": "112755408", "url": "https://it.wikipedia.org/wiki?curid=3393835", "title": "Graceling", "text": "Graceling \u00e8 un romanzo fantasy per ragazzi di Kristin Cashore del 2008.\nTrama.\nTutti i Graceling hanno gli occhi di due colori diversi. Tutti i Graceling hanno un Dono. Difficile \u00e8 per\u00f2 sapere quale Dono possiedono: a volte anche per loro stessi \u00e8 duro capirlo e controllarlo. Ci sono Doni quasi inutili, come la capacit\u00e0 di ripetere le parole al contrario o di ricordare certi dettagli. Katje ha diciotto anni e il suo Dono \u00e8 un'arma terribile nelle mani di suo zio, re Rand. Il futuro le pu\u00f2 riservare un posto sicuro al fianco di quest'uomo vendicativo o infinite sorprese, come l'incontro con un Graceling dallo sguardo intenso che sembra conoscerla fin troppo bene.\nPersonaggi.\nPo.\n(nome completo: Principe Greening Grandemalion Verdeggiante) \u00e8 il settimo figlio di Re Ror di Lienid. Ha un occhio color oro e l'altro argento, \u00e8 quindi anche lui un Graceling.\nSi scoprir\u00e0 che ha il Dono di percepire i pensieri altrui, ma solo se rivolti a lui. In accordo con la madre e il nonno, per non essere sfruttato -viste le sue capacit\u00e0- tiene segreto il Dono alla famiglia, fingendo di avere come Dono quello del combattimento.\nConosce Katje mentre \u00e8 in missione per salvare il nonno. I due si scontrano, si conoscono, fanno amicizia, e Po si innamora di Katje. Alla fine di \"Graceling\", Po diventa cieco, ma il suo Dono, che gli d\u00e0 anche una visione della posizione e della forma di oggetti e persone, gli permette di condurre una vita normale.\nRe Leck.\nil crudele Leck, Re di Monsea, \u00e8 l'antagonista principale di tutta la vicenda; \u00e8 padre di Bitterblue e marito di Ashen.\nAnch'egli Graceling, ha il Dono di manipolare le menti; grazie a ci\u00f2 infatti, sal\u00ec al potere.\nIn \"Fire\", nel quale \u00e8 un personaggio secondario, si viene a conoscere la sua storia.\nMentre con alcuni soldati insegue Bitterblue e la madre che tentano la fuga dal castello, incontra Po e Katje che assistono impotenti alla morte di Ashen ma riescono a portare in salvo Bitterblue.\nAlla fine verr\u00e0 ucciso nel castello di Po, dove aspettava i protagonisti con l'intento di ucciderli.\nBitterblue.\nBitterblue \u00e8 una ragazza di dieci anni, figlia del re Leck e di Ashen. Oltre a Po e alla madre, \u00e8 l'unica persona che riesce a resistere alla voce del padre. Lei e la madre fuggono, ma Ashen viene uccisa; Bitterblue riesce a nascondersi dai soldati del padre per poi incontrare Katje e Po, con cui fa amicizia, che la conducono a Lienid per proteggerla da Leck. Dopo la morte del padre fa ritorno a Monsea per essere incoronata.\nIl terzo libro, \"Bitterblue\", ambientato otto anni dopo, la vede protagonista.\nPrincipe Raffin.\nRaffin \u00e8 il figlio del Re Rand e cugino nonch\u00e9 migliore amico di Katje. Preferisce ricercare nuovi farmaci invece che governare con il padre, anche se spesso hanno effetti collaterali come prurito ai piedi o capelli blu; infatti passa tutto il giorno in laboratorio con il suo assistente fidato, Bann.\nRe Rand.\nRe Rand \u00e8 re di Middluns (e zio di Katje). Sfrutta le capacit\u00e0 e, in seguito, la fama di Katje per mantenere il controllo sui suoi sudditi in un clima di terrore. Questo finch\u00e9 Kaje non si ribella alla sua crudelt\u00e0 e decide di non ubbidirgli pi\u00f9; Rand allora, non pu\u00f2 fare altro che lasciarla andare.\nOll.\nOll \u00e8 il capo delle spie e fondatore del Consiglio, assieme a Katje e al Principe Raffin. Di lui non si sa molto, oltre al fatto che sposato con una certa Bertol. Oll aiuta la protagonista a controllare il suo Dono.\nGiddon.\nGiddon \u00e8 un giovane di Middluns, innamorato follemente di Katje e membro del Consiglio. La protagonista, per\u00f2, lo respinger\u00e0 sempre nelle sue proposte di matrimonio.\nFaun.\nAnche lei Graceling, \u00e8 un comandante di una nave che aiuta Katje e Bitterblue a fuggire dal Re Leck.\nHelda.\nHelda \u00e8 l'unica persona che vede Katje come una ragazza qualsiasi. Segue Katje dall'infanzia e la aiuta nelle fasi pi\u00f9 drammatiche, diventando poi la cameriera della nuova regina di Monsea, Bitterblue.\nAltri libri della trilogia.\nGraceling ha un prequel \"Fire\" e un sequel \"Bitterblue\"."}
{"id": "3393846", "revid": "2074539", "url": "https://it.wikipedia.org/wiki?curid=3393846", "title": "The View (gruppo musicale)", "text": "I The View sono un gruppo musicale scozzese indie rock. Il loro stile unisce diversi generi musicali come il punk, il pop, l'alternative rock, il pop punk, il powerpop, il folk e la musica acustica.\nNati come cover band dei Sex Pistols ai tempi della scuola, attualmente il gruppo \u00e8 sotto contratto con la 1965 Records, un'etichetta di propriet\u00e0 della Sony BMG/Columbia, ed il loro primo singolo, \"Wasted Little DJs\", \u00e8 stato pubblicato il 12 agosto 2006. Il singolo \u00e8 entrato nella classifica MTV Two/NME il 9 luglio 2006, raggiungendo in seguito la prima posizione il 13 agosto 2006. Lo stesso giorno, il brano ha raggiunto la quindicesima posizione della classifica dei singoli pi\u00f9 venduti nel Regno Unito.\nI View hanno pubblicato il loro album di debutto, \"Hats Off to the Buskers\", il 22 gennaio 2007, e la settimana successiva \u00e8 entrato nella classifica degli album pi\u00f9 venduti nel Regno Unito, direttamente alla prima posizione. Il gruppo \u00e8 stato nominato per il Mercury Music Prize 2007.\nIl gruppo ha pubblicato un secondo album, \"Which Bitch?\", il 2 febbraio 2009. Nella sua prima settimana nei negozi l'album ha raggiunto la quarta posizione della classifica degli album britannici, ma \u00e8 sceso alla ventisettesima la settimana seguente per poi uscire definitivamente dalla top 40. Anche i singoli da esso estratti, \"5Rebbeccas\" e \"Shock Horror\", non sono riusciti ad ottenere risultati. Il 14 marzo 2011 il gruppo ha pubblicato l'album \"Bread and Circuses\""}
{"id": "3393847", "revid": "599013", "url": "https://it.wikipedia.org/wiki?curid=3393847", "title": "Suore di San Francesco d'Assisi", "text": "Le Suore di San Francesco d'Assisi (in francese \"S\u0153urs de Saint-Fran\u00e7ois d'Assise\") sono un istituto religioso femminile di diritto pontificio: le suore della congregazione pospongono al loro nome la sigla S.S.F.A.\nStoria.\nL'istituto deriva dall'unione di numerose congregazioni di suore francescane francesi che condividevano il legame con l'Ordine dei Frati Minori, la professione della regola del terz'ordine regolare e l'attivit\u00e0 caritativa in favore di poveri, ammalati, anziani, bambini.\nLe prime tre congregazioni a unirsi, nel 1963, furono quelle di Nostra Signora della Piet\u00e0 di Montpezat, fondata nel 1909 da No\u00e9llie Cazeneuve; le suore dette \"della Corda\" di Avignone, fondate nel 1840 da Denis-\u00c9douard Roland; le francescane infermiere di Rodez, dette suore della Buona Morte, fondate nel 1862 a Mur-de-Barrez da Marie-Jeanne Var\u00e8s e Victorin Jalbert.\nL'unione venne approvata dalla Santa Sede il 29 febbraio 1968.\nAltre congregazioni aderirono all'unione nel corso degli anni: nel 1965 le suore di San Francesco d'Assisi di Le Puy-en-Velay, sorte nel XV secolo ma riorganizzatesi il 25 agosto 1809; nel 1967 le suore della Piccola famiglia del Sacro Cuore di Ges\u00f9, fondate ad Al\u00e8s il 3 giugno 1864 da Laurent Rivi\u00e8re-Dejan e Sophie Veillon, e le francescane di Maria Immacolata, fondate a Bordeaux nel 1863 da C\u00e9cile Viret e approvate dalla Santa Sede il 17 marzo 1869; nel 1969 le suore di Nostra Signora del Calvario di Gr\u00e8zes, fondate il 19 marzo 1880 da C\u00e9sarine Galtier con suo fratello Honor\u00e9, e le suore di Nostra Signora del Tempio di Les Salles-Lavauguyon, fondate il 25 marzo 1858 da Pierre-Auguste Rougier e approvate definitivamente nel 1936; nel 1972 le suore di Nostra Signora della Missione, fondate a Bussi\u00e8res nel 1875 da Simon Valadier e Flore-Emma Vaillant.\nL'8 dicembre 2004 la Santa Sede ha approvato l'unione di altre congregazioni alle Suore di San Francesco d'Assisi: le francescane di Saint-Philbert-de-Grand-Lieu, fondate il 4 ottobre 1841 da Jeanne Bernard; le francescane di Seillon (Bourg-en-Bresse), dette Piccole suore degli orfani, fondate nel 1860 da Jean-Marie Griffon e approvate l'8 gennaio 1938; le suore di Nostra Signora di Reinacker, fondate a Reutenbourg nel 1827 da Fran\u00e7ois-Joseph Fritsch; le suore di Nostra Signora della Piet\u00e0 di Perrou, fondate da Michel-Bernab\u00e9 Lemoine nel 1866; le suore di Nostra Signora della Piet\u00e0 di Deauville, derivate da quelle di Perrou; le suore del Sacro Cuore di Villeurbanne, riconosciute nel 1955.\nAttivit\u00e0 e diffusione.\nLe suore si dedicano a varie attivit\u00e0 caritative a favore di poveri, anziani, bambini, alla collaborazione parrocchiale, alle missioni.\nSono presenti in Europa (Francia, Italia, Spagna) e Africa (Burkina Faso, Repubblica Centrafricana, Repubblica Democratica del Congo, Costa d'Avorio, Marocco, Togo); la sede generalizia \u00e8 a Montpellier.\nAlla fine del 2008 la congregazione contava 611 religiose in 68 case."}
{"id": "3393848", "revid": "767487", "url": "https://it.wikipedia.org/wiki?curid=3393848", "title": "Wakinosaurus satoi", "text": "Il wakinosauro (Wakinosaurus satoi) \u00e8 un dinosauro carnivoro di dubbia identit\u00e0, noto solo per un dente fossile. Visse nel Cretaceo superiore (Hauteriviano, circa 135 milioni di anni fa) e i suoi resti sono stati ritrovati in Giappone. \nClassificazione.\nQuesto animale \u00e8 stato descritto sulla base di un dente ricurvo e seghettato, rinvenuto nella formazione Sengoku del gruppo Kwanmon (sottogruppo Wakino), da parte di Masahiro Sato. Il dente, descritto per la prima volta nel 1990, fu inizialmente attribuito a livello di famiglia come Megalosauridae indet., dal momento che l'esemplare era troppo frammentario. Successivamente (1992) lo studioso che oper\u00f2 la prima descrizione decise che era sufficientemente distinto da poter essere attribuito a un nuovo genere e una nuova specie di dinosauri, \"Wakinosaurus satoi\". Attualmente \"Wakinosaurus\" \u00e8 considerato un nomen dubium, ed \u00e8 semplicemente indicativo della presenza di un grande dinosauro teropode carnivoro nel Cretaceo inferiore del Giappone. \n\"Wakinosaurus\" \u00e8 stato, in ogni caso, il primo dinosauro giapponese ad essere descritto ufficialmente; negli anni '30 era stato descritto il dinosauro a becco d'anatra \"Nipponosaurus\" proveniente dall'isola di Sahalin (quando ancora apparteneva al Giappone), ma successivamente il territorio and\u00f2 alla Russia.\nCollegamenti esterni.\neNotes.com - Wakinosaurus"}
{"id": "3393850", "revid": "2076734", "url": "https://it.wikipedia.org/wiki?curid=3393850", "title": "Venerabile Collegio Inglese", "text": "Il Venerabile Collegio Inglese (inglese: \"Venerable English College\") \u00e8 un seminario cattolico di Roma, fondato dal cardinale William Allen nel 1576 (sebbene la bolla di fondazione di papa Gregorio XIII sia del 1579) con lo scopo di formare sacerdoti di nazionalit\u00e0 inglese e gallese.\nSi tratta della pi\u00f9 antica istituzione inglese al di fuori della Gran Bretagna. Ha sede in via di Monserrato ed una residenza estiva a Rocca di Papa.\nStoria.\nNel 1362, una coppia di commercianti inglesi vendette alla gilda degli inglesi di Roma una casa sull'attuale via di Monserrato al civico 45. La gilda vi fond\u00f2 una casa di accoglienza per i pellegrini inglesi a Roma (aumentati notevolmente dopo i primi due giubilei del 1300 e del 1350) e per la cura degli infermi e dei poveri di nazionalit\u00e0 inglese; nacque cos\u00ec l\"'Ospizio inglese della Santissima Trinit\u00e0 e di San Tommaso\".\nCon lo scisma di re Enrico VIII e il regno di sua figlia Elisabetta I, l'ospizio perse di utilit\u00e0; contemporaneamente, nel Regno Unito si inizi\u00f2 a sentire la penuria di sacerdoti cattolici inglesi, tanto che un primo seminario, chiamato Collegio Inglese, fu aperto a Doagio nelle Fiandre, nel 1568. Il cardinale William Allen decise allora, nel 1576 di trasformare l'ospizio romano in seminario; l'anno successivo arrivarono i primi seminaristi e nel 1579 papa Gregorio XIII promulg\u00f2 la bolla di fondazione, con la quale garantiva un sussidio annuale e alcune propriet\u00e0, tra cui l'abbazia di San Savino a Piacenza. Negli anni successivi il collegio ospit\u00f2 personaggi come il medico William Harvey (1636), i poeti John Milton (1638) e Richard Crashaw (1646), e lo scrittore John Evelyn (1644).\nTra il 1581 e il 1679, ben 44 allievi del collegio furono uccisi per motivi religiosi; di questi, 41 furono poi canonizzati o beatificati dalla Chiesa cattolica. Tra le prime vittime vi sono Ralph Sherwin e Robert Southwell; tra le ultime Enrico Morse, Davide Lewis e Giovanni Wall, tutti considerati santi. Questa profusione di martiri fu immortalata all'interno del Collegio in un ciclo di affreschi del Pomarancio, e dal 1818 il Collegio ricevette l'appellativo di \u00abVenerabile\u00bb.\nCuriosit\u00e0.\nNel 1892 gli studenti del Venerabile Collegio Inglese furono probabilmente il primo gruppo di atleti ad importare l'Association Football nella citt\u00e0 di Roma."}
{"id": "3393855", "revid": "36426", "url": "https://it.wikipedia.org/wiki?curid=3393855", "title": "Chiesa di Santa Maria del Popolo (Roma)", "text": ""}
{"id": "3393865", "revid": "38120", "url": "https://it.wikipedia.org/wiki?curid=3393865", "title": "Politik kills", "text": ""}
{"id": "3393867", "revid": "38120", "url": "https://it.wikipedia.org/wiki?curid=3393867", "title": "La Radiolina", "text": ""}
{"id": "3393869", "revid": "830939", "url": "https://it.wikipedia.org/wiki?curid=3393869", "title": "Theodor Langhans", "text": "Biografia.\nStudi\u00f2 medicina ad Heidelberg, Gottinga sotto la guida di Henle (1809-1885), a Berlino con Virchow (1821-1902) e a W\u00fcrzburg dove divenne assistente di von Recklinghausen (1833-1910).\nDedicatosi alla ricerca in patologia generale e in anatomia patologica, nel 1867 ottenne la cattedra all'Universit\u00e0 di Marburgo e nel 1872 divenne professore ordinario di patologia a Giessen, succedendo a Winther (1812-1871). Per quarant'anni, dal 1872 fino al 1912, Langhans fu professore di anatomia patologica all'Universit\u00e0 di Berna; qui ebbe fra i suoi allievi, come assistente, il chirurgo Fritz de Quervain (1868-1940).\nLanghans \u00e8 noto per alcuni importanti studi nel campo della patologia generale e dell'anatomia patologica. Oltre alle cellule giganti multinucleate che portano il suo nome, ha studiato il citotrofoblasto detto talora \u00abfoglietto embrionario di Langhans\u00bb."}
{"id": "3393870", "revid": "287204", "url": "https://it.wikipedia.org/wiki?curid=3393870", "title": "Me Gustas Tu", "text": ""}
{"id": "3393873", "revid": "2118580", "url": "https://it.wikipedia.org/wiki?curid=3393873", "title": "J.League Division 2 1999", "text": "La J.League Division 2 1999 \u00e8 stata la prima edizione della J.League Division 2."}
{"id": "3393874", "revid": "339392", "url": "https://it.wikipedia.org/wiki?curid=3393874", "title": "J. League 1999", "text": ""}
{"id": "3393875", "revid": "767487", "url": "https://it.wikipedia.org/wiki?curid=3393875", "title": "Spank Rock", "text": "Spank Rock \u00e8 un gruppo musicale hip hop statunitense composto dal rapper Naeem Juwan (MC Spank Rock) e dal produttore Alex Epton (XXXChange)\nIl gruppo inizia esibendosi nei locali di Filadelfia e Phoenixville, per poi esibirsi nei tour di Hollertronix e M.I.A. e Beck. Il loro album di debutto, \"YoYoYoYoYo\" viene pubblicato nel 2006, ed il singolo \"Bump\" da esso estratto viene nominato brano dell'anno da radio Xfm London nel 2006. \"Bump\" viene anche utilizzato nella colonna sonora di \"Entourage\".\nNel 2007 il gruppo ha firmato un nuovo contratto con l'etichetta Downtown Records, con cui nel 2007 pubblicato l'EP \"Bangers &amp; Cash\". Nel 2010 MC Spank Rock ha collaborato insieme a Kyle Falconer, cantante dei The View nel brano \"The Bike Song\" di Mark Ronson."}
{"id": "3393879", "revid": "38120", "url": "https://it.wikipedia.org/wiki?curid=3393879", "title": "Mano negra", "text": ""}
{"id": "3393880", "revid": "38120", "url": "https://it.wikipedia.org/wiki?curid=3393880", "title": "La mano negra", "text": ""}
{"id": "3393886", "revid": "7", "url": "https://it.wikipedia.org/wiki?curid=3393886", "title": "Il Processo di Verona", "text": ""}
{"id": "3393889", "revid": "2118580", "url": "https://it.wikipedia.org/wiki?curid=3393889", "title": "J.League Division 2 2000", "text": "La J.League Division 2 2000 \u00e8 stata la seconda edizione della J.League Division 2."}
{"id": "3393893", "revid": "339392", "url": "https://it.wikipedia.org/wiki?curid=3393893", "title": "J. League 2000", "text": ""}
