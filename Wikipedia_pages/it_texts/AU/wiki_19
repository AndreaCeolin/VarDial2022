{"id": "3420435", "revid": "767487", "url": "https://it.wikipedia.org/wiki?curid=3420435", "title": "Didier Malherbe", "text": "Musicista eclettico, durante la carriera ha spaziato tra diversi generi, tra i quali il rock progressivo, il rock psichedelico e la world fusion. Fu uno dei fondatori dei Gong, uno dei gruppi di spicco della scena di Canterbury, per i quali si \u00e8 esibito fino al 2009.\nDopo il declino della band, negli anni ottanta ha cominciato la carriera sia come solista che in gruppi da lui fondati. Ha inoltre partecipato a diversi album di famosi artisti, tra i quali Vangelis, Daevid Allen, Steve Hillage, Pip Pyle e Kevin Ayers\nBiografia.\nInizi.\nA 14 anni, dopo aver ascoltato il brano \"Bloomdido\" di Charlie Parker, comincia a suonare il sax (in seguito verr\u00e0 soprannominato \"Bloomdido Bad De Grass\"), e a 17 anni suona nei circoli jazzistici di Parigi. Il viaggio in India a 19 anni e quello in Marocco a 20 avranno grande influenza sul suo stile e gettano il seme della \"svolta etnica\" che la sua musica avr\u00e0 in seguito. Affascinato dalla cultura indiana, quando torna dal viaggio si iscrive nel 1962 all'Universit\u00e0 della Sorbona di Parigi per studiare lingue antiche, in particolare il sanscrito, ed avendo scoperto i suoni del flauto indiano, segue anche un corso di flauto classico. Sar\u00e0 l'unico strumento che suona nei successivi due anni.\nNel 1966 soggiorna in una comunit\u00e0 di artisti della Beat Generation a Tangeri in Marocco, dove acquista confidenza con le sonorit\u00e0 della musica araba. Nello stesso anno si avvicina al rock partecipando in Francia allo spettacolo \"Les Idoles\", considerato la prima rock opera mai realizzata. Avr\u00e0 una parte anche nel film omonimo del 1968 tratto dallo spettacolo teatrale. Nel 1967 il suo primo contatto con Canterbury: a Formentera conosce Kevin Ayers dei Soft Machine.\nI Gong.\nNel 1968, durante un soggiorno a Dei\u00e0 nell'isola di Maiorca, dove alloggia in una grotta, incontra Gilli Smyth ed il compagno Daevid Allen, reduce dalla gloriosa quanto sfortunata esperienza con i primi Soft Machine. La coppia stava lavorando su un progetto che avrebbe portato alla fondazione dei Gong, componendo i brani di quello che sarebbe stato il primo album della band, \"Magick Brother, Mystic Sister\" del 1970. Didier \u00e8 entusiasta della musica di Allen e Smyth e nel 1969 si unisce al gruppo, con cui suoner\u00e0 fino al 1976 in quello che \u00e8 stato il periodo pi\u00f9 creativo della band. Nel 1971 i Gong pubblicano \"Continental Circus\" e \"Camembert Electrique\", quest'ultimo si basa su un sound pi\u00f9 aggressivo del disco d'esordio e si rivela un successo.\nDopo il trasferimento dalla Francia all'Inghilterra, verr\u00e0 il turno della leggendaria \"trilogia di Radio Gnome Invisible\", composta dagli album \"Flying Teapot\", \"Angel's Egg\" e \"You\", definiti i capolavori dei Gong. Nel 1975 Allen e la Smyth lasciano il gruppo e Didier resta per i due album successivi \"Shamal\" (1975) e \"Gazeuse!\" (1976).\nIl progressivo declino della band spinge Didier ad uscire dai Gong a fine anno anche se, al pari di Allen, spesso vi rientrer\u00e0 per occasionali \"reunion\", frequenti tourn\u00e9e e per l'incisione di alcuni album. Comincia a portare avanti i propri progetti musicali e parallelamente collabora nei lavori di diversi artisti, sia in qualit\u00e0 di ospite che come membro di gruppi quotati. Tra le sue ultime apparizioni con il gruppo vi saranno quella al \"Gong Unconvention\" di Amsterdam nel novembre 2006 e la collaborazione nell'album \"2032\" del 2009.\nI Bloom.\nNel 1977 forma i Bloom, con i quali si addentra nelle sonorit\u00e0 della world fusion, la cui musica \u00e8 pi\u00f9 orientata al jazz che alla musica etnica. Nel 1979 esce il suo primo lavoro solista che prende il nome della banda. Il progetto dei Bloom, che nel 1985 diventano i Faton Bloom, dura fino al 1988. In quest'arco di tempo riprende la collaborazione con Gilli Smyth, entrando nella formazione del primo disco solista della cantante inglese, \"Mother\" del 1978, e partecipando ai primi quattro album dei Mother Gong, il nuovo gruppo da lei formato.\nDal 1989 si riunisce ad Allen per ricostituire i Gong, che fino al 1992 fanno una serie di \"tour\" in Europa e incidono anche l'album \"Gong Maison\". In questo periodo trova il tempo di realizzare nel 1990 l'album \"Fetish\", il suo secondo lavoro da solista.\nHadouk e altre collaborazioni.\nDopo l'incontro con il polistrumentista Roy Ehrlich, Didier aumenta il suo interesse per l'esplorazione della world fusion, e insieme viaggiano il mondo per maturare nuove esperienze musicali e suonare nuovi strumenti, le testimonianze di questo impegno sono i due successivi lavori solisti, \"Zeff\" del 1992 e \"Fluvius\" del 1994. Con l'adozione di nuovi strumenti e di un sound totalmente diverso da quello rock dei Gong, il modo di suonare di Malherbe diventa pi\u00f9 discreto. \u00c8 in questo periodo che abbandona il sax tenore per passare al pi\u00f9 sommesso sax soprano.\nNel 1992 era intanto uscito \"Shapeshifter\", che pu\u00f2 essere definito il primo vero album in studio attribuibile agli storici Gong dai tempi della trilogia di Radio Gnome. Nel 1993 entra negli Short Wave, una jazz band della cui quotata formazione fanno parte anche Pip Pyle, Phil Miller e Hugh Hopper. Le difficolt\u00e0 legate al fatto che i musicisti abitano in zone diverse, due sono residenti in Francia e due nel Regno Unito, porter\u00e0 allo scioglimento del gruppo l'anno seguente, dopo un'entusiasmante serie di concerti e la pubblicazione di un album \"live\". Malherbe ricorda questa esperienza come la migliore tra quelle in cui si \u00e8 dedicato al jazz.\nNel 1996, il sodalizio tra Ehrlich e Malherbe prende il nome \"Hadouk\", nome derivante dai principali strumenti suonati dal duo, il primo suona l\"hajouj\", una sorta di basso acustico della tradizione marocchina, mentre il secondo suona 25 strumenti acustici, tra i quali il doudouk, un flauto armeno che diventa uno dei suoi strumenti preferiti. Nel 1998 Malherbe partecipa a \"7 Year Itch\", l'unico album da solista dell'ex batterista dei Gong Pip Pyle. Nel 1999, gli Hadouk diventano l\"Hadouk Trio\" con l'inserimento del percussionista statunitense Steve Shehan.\nNel 2000 rientra nei Gong per l'album registrato in studio \"Zero to Infinity\". Nel 2003 risiede per un periodo in Laos, dove impara a suonare il locale aerofono kh\u00e8n e apre un laboratorio musicale con suonatori locali. In quegli anni partecipa a diversi \"tour\" con i Mother Gong e i Gong, e quando i molti impegni musicali gli hanno impedito di essere presente, il suo posto \u00e8 stato spesso preso dall'inglese Theo Travis. Nel 2009, Malherbe ha partecipato alla registrazione dell'atteso \"2032\", che segna il ritorno in studio dei principali componenti della storica formazione dei primi anni settanta ed \u00e8 considerato l'ideale continuazione della trilogia di Radio Gnome.\nOltre alle collaborazioni con svariati musicisti, Malherbe ha continuato a realizzare album con gli Hadouk, tra i quali \"Utopies\" del 2006, il \"live\" \"Baldamore\" del 2007 e \"Air Hadouk\" del 2010, tutti pubblicati dalla Na\u00efve. Ha proseguito anche la carriera da solista con l'album \"Nuit d'ombrelle\", realizzato nel 2011 in collaborazione con Eric L\u00f6hrer. Nel maggio del 2013, gli Hadouk sono diventati un quartetto composto da Malherbe, Ehrlich, L\u00f6hrer alla chitarra e Jean-Luc Di Fraya come cantante e percussionista. Con questa formazione, hanno pubblicato alla fine del 2013 il CD \"Hadoukly Yours\".\nDiscografia.\nLa presente discografia non comprende gli album di altri musicisti con cui ha collaborato. Nella discografia da solista sono compresi anche i lavori eseguiti con gruppi di cui \u00e8 stato il \"leader\"."}
{"id": "3420436", "revid": "126257", "url": "https://it.wikipedia.org/wiki?curid=3420436", "title": "Ferrari 166Inters", "text": ""}
{"id": "3420437", "revid": "126257", "url": "https://it.wikipedia.org/wiki?curid=3420437", "title": "Ferrari 166Inter C", "text": ""}
{"id": "3420439", "revid": "1543377", "url": "https://it.wikipedia.org/wiki?curid=3420439", "title": "Glenn Dods", "text": "Carriera.\nGiocatore.\nClub.\nInizia la carriera nel 1975 con il , club con il quale raggiunge la finale della Chatham Cup 1977 persa contro il .\nDopo aver giocato per un anno nel , nel 1979 passa all', club australiano con cui vince la South Australian Summer Cup Competition Winners nel 1981.\nNazionale.\nVest\u00ec la maglia della Nuova Zelanda in ventidue occasioni.\nFece parte della spedizione \"All whites\" ai Mondiali spagnoli del 1982, scendendo in campo nelle sconfitte contro l'URSS ed il Brasile.\nFisioterapista.\nLaureatosi nel 1979 all'Auckland University of Technology inizi\u00f2 l'attivit\u00e0 di fisioterapista nel 1980, a cui si dedic\u00f2 a tempo pieno dopo il ritiro dall'attivit\u00e0 agonistica. Ha lavorato per numerose societ\u00e0 sportive di Adelaide, citt\u00e0 nella quale \u00e8 rimasto anche dopo il termine della carriera, tra cui l', l'Adelaide 36ers, il West Torrens SANFL Football Club e l'Adelaide Force Soccer Club. Inoltre \u00e8 consulente della SASI soccer team."}
{"id": "3420440", "revid": "408977", "url": "https://it.wikipedia.org/wiki?curid=3420440", "title": "Snakeman", "text": ""}
{"id": "3420451", "revid": "827882", "url": "https://it.wikipedia.org/wiki?curid=3420451", "title": "Yoshimura Suzuki GP1", "text": ""}
{"id": "3420459", "revid": "2033069", "url": "https://it.wikipedia.org/wiki?curid=3420459", "title": "Corsie in allegria", "text": "Corsie in allegria (\"Nurses\") \u00e8 una serie televisiva statunitense in 68 episodi andati in onda per la prima volta nel corso di tre stagioni dal 1991 al 1994 sulla rete NBC. In Italia la serie \u00e8 stata trasmessa su Raiuno dal dicembre del 1998.\nLa serie \u00e8 uno spin-off di un'altra sitcom, \"Il cane di pap\u00e0\" (a sua volta spin-off di \"Cuori senza et\u00e0\"). I personaggi di collegamento tra questa serie e quella originaria sono il dottor Harry Weston e l'infermiera Laverne Todd. Queste tre serie (\"Cuori senza et\u00e0\", \"Il cane di pap\u00e0\" e \"Corsie in allegria\") rappresentano uno dei pochi casi nella storia della televisione americana di tre serie TV ideate dalla stessa persona (Susan Harris), ambientate nella stessa citt\u00e0, con i personaggi che si conoscono tra loro e trasmesse sullo stesso canale televisivo nello stesso periodo.\nTrama.\nGli episodi sono incentrati su un gruppo di infermiere di un ospedale di Miami, lo stesso ospedale dove svolge la sua professione di pediatra il dottor Harry Weston, protagonista de \"Il cane di pap\u00e0\". Tra le protagoniste la volenterosa Annie Roland, la sarcastica Sandy Miller, la superficiale Julie Milbury e l'infermiera di origine latino-americana Gina Cuevas che spesso rimembra il suo luogo natio, la cittadina immaginaria di San Peqeuno. A questo gruppo di infermiere si aggiungono l'arrogante dottor Hank Kaplan, l'assistente Paco Ortiz e l'infermiere Greg Vincent. Nella prima stagione un altro personaggio ricorrente \u00e8 quello del dottor Riskin.\nNel tentativo di ravvivare l'indice degli ascolti, alcuni cambiamenti vengono effettuati nella seconda stagione. Viene introdotto il personaggio di Jack Trenton, un criminale costretto a prestare servizio alla comunit\u00e0 in ospedale, e, nel finale di stagione, la nuova amministratrice dell'ospedale, Casey McAfee. Altri cambiamenti includono l'introduzione del personaggio di Luke Fitzgerald (per la sola seconda stagione), una nuova colonna sonora d'apertura, il matrimonio tra l'infermiera Gina e il dottor Hank Kaplan (con Gina incinta) e la scomparsa del personaggio dell'infermiere Greg Vincent.\nNella stagione finale, la terza, l'infermiera Sandy lascia e gli episodi sono incentrati maggiormente sulle vicende della direttrice Casey McAfee e sul suo ruolo dirigenziale, oltre che sulle buffonate di Jack Trenton e sull'assistente Paco. Gli ascolti non subirono miglioramenti comunque e la serie fu cancellata al termine della terza stagione."}
{"id": "3420460", "revid": "247222", "url": "https://it.wikipedia.org/wiki?curid=3420460", "title": "Daylight (brano musicale)", "text": ""}
{"id": "3420472", "revid": "247222", "url": "https://it.wikipedia.org/wiki?curid=3420472", "title": "Scusa ma ti chiamo amore (brano musicale)", "text": ""}
{"id": "3420473", "revid": "92723", "url": "https://it.wikipedia.org/wiki?curid=3420473", "title": "Diocesi di Litomy\u0161l", "text": "La diocesi di Litomy\u0161l (in latino: \"Dioecesis Lutomislensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi si estendeva per lo pi\u00f9 sulla parte orientale della Boemia e su una porzione della Moravia.\nSede vescovile era la citt\u00e0 di Litomy\u0161l, dove fungeva da cattedrale la chiesa di Santa Maria in Monte Oliveto, oggi non pi\u00f9 esistente.\nAll'epoca dell'erezione il territorio della diocesi era suddiviso in 147 parrocchie, raggruppate in sei decanati: Chrudim (45 parrocchie), Lan\u0161kroun (16 parrocchie), Poli\u010dka (17 parrocchie), Vysok\u00e9 M\u00fdto (39 parrocchie), \u0160umperk (22 parrocchie) e \u00dasov (8 parrocchie). Questi ultimi due decanati erano stati scorporati dalla diocesi di Olomouc, mentre i primi quattro erano appartenuti alla diocesi di Praga.\nStoria.\nLa diocesi fu eretta il 30 aprile 1344 con la bolla \"Ex supernae providentia maiestatis\" di papa Clemente VI, ricavandone il territorio dalle diocesi di Praga e di Olomouc (oggi entrambe arcidiocesi).\nNel XV secolo, dopo le guerre hussite gli utraquisti divennero la maggioranza della popolazione della Boemia orientale. Ci\u00f2 coincise con un rapido declino della diocesi.\nNel 1474 l'ultimo vescovo di Litomy\u0161l Jan Bavor trasfer\u00ec il capitolo a Svitavy.\nFino alla met\u00e0 del XVI secolo sono ancora menzionati due amministratori della diocesi. Dopo la morte dell'ultimo di questi, i due canonici rimasti a Svitavy furono espulsi dalla citt\u00e0 e trovarono riparo nel monastero dei premostratensi di Olomouc.\nLa diocesi fu \"de facto\" soppressa e aggregata all'arcidiocesi di Praga e alla diocesi di Olomouc.\nDal 1970 Litomy\u0161l \u00e8 annoverata tra le sedi vescovili titolari della Chiesa cattolica; dal 21 maggio 2016 il vescovo titolare \u00e8 Pavel Konzbul, vescovo ausiliare di Brno."}
{"id": "3420477", "revid": "247222", "url": "https://it.wikipedia.org/wiki?curid=3420477", "title": "Lorca (album)", "text": "Lorca \u00e8 il quinto album discografico del cantante rock statunitense Tim Buckley, pubblicato nel maggio del 1970 dalla Elektra Records.\nIl titolo \u00e8 una dedica al poeta spagnolo Federico Garc\u00eda Lorca. Generalmente considerato un album di passaggio fra due periodi creativi, \u00e8, insieme al successivo \"Starsailor\", il lavoro pi\u00f9 sperimentale di Buckley. Il disco \u00e8 composto di lunghi brani, in cui la potente voce di Buckley risalta su un accompagnamento minimalista, suonato con pochissimi strumenti."}
{"id": "3420479", "revid": "767487", "url": "https://it.wikipedia.org/wiki?curid=3420479", "title": "The Honeymoon Roll", "text": "The Honeymoon Roll \u00e8 un cortometraggio del 1915 diretto da William A. Seiter, qui al suo debutto nella regia cinematografica.\nProduzione.\nProdotto da David Horsley, per la MinA Film Company.\nDistribuzione.\nDistribuito dalla General Film Company, il film usc\u00ec nelle sale statunitensi il 7 ottobre 1915."}
{"id": "3420482", "revid": "767487", "url": "https://it.wikipedia.org/wiki?curid=3420482", "title": "Gold-Bricking Cupid", "text": "Gold-Bricking Cupid \u00e8 un cortometraggio muto del 1915 diretto da William A. Seiter, qui al suo secondo film come regista.\nProduzione.\nIl film fu prodotto dalla Novelty Film Company.\nDistribuzione.\nDistribuito dalla Mutual Film, il film - un cortometraggio in una bobina - usc\u00ec nelle sale statunitensi il 13 ottobre 1915."}
{"id": "3420483", "revid": "287204", "url": "https://it.wikipedia.org/wiki?curid=3420483", "title": "Diocesi di Litomysl", "text": ""}
{"id": "3420485", "revid": "767487", "url": "https://it.wikipedia.org/wiki?curid=3420485", "title": "Beauties and Bombs", "text": "Beauties and Bombs \u00e8 un cortometraggio del 1918 diretto da William A. Seiter. Il film \u00e8 la terza regia del regista di New York, che torna a dirigere dopo un intervallo di tre anni dai suoi primi film girati nel 1915.\nProduzione.\nIl film fu prodotto dalla Pyramid Comedies."}
{"id": "3420486", "revid": "767487", "url": "https://it.wikipedia.org/wiki?curid=3420486", "title": "Beach Birds", "text": "Beach Birds \u00e8 un cortometraggio del 1918 diretto da William A. Seiter. Il film \u00e8 la quarte regia del regista di New York.\nProduzione.\nIl film fu prodotto dalla Pyramid Comedies, una piccola compagnia che oper\u00f2 solo nel 1918, con un totale di sole quattro produzioni, tutti film diretti da William A. Seiter."}
{"id": "3420487", "revid": "767487", "url": "https://it.wikipedia.org/wiki?curid=3420487", "title": "In and Out (film 1918)", "text": "In and Out \u00e8 un cortometraggio del 1918 diretto da William A. Seiter. Il film \u00e8 la quinta regia del regista di New York.\nProduzione.\nIl film fu prodotto dalla Pyramid Comedies, una piccola compagnia che oper\u00f2 solo nel 1918, con un totale di sole quattro produzioni, tutti film diretti da William A. Seiter."}
{"id": "3420491", "revid": "767487", "url": "https://it.wikipedia.org/wiki?curid=3420491", "title": "Love and Lunch", "text": "Love and Lunch \u00e8 un cortometraggio del 1918 diretto da William A. Seiter. Il film \u00e8 la sesta regia del regista di New York.\nProduzione.\nIl film fu prodotto dalla Pyramid Comedies, una piccola compagnia che oper\u00f2 solo nel 1918, con un totale di sole quattro produzioni, tutti film diretti da William A. Seiter."}
{"id": "3420492", "revid": "767487", "url": "https://it.wikipedia.org/wiki?curid=3420492", "title": "Oh! What a Day", "text": "Oh! What a Day \u00e8 un cortometraggio del 1918 diretto da William A. Seiter. Il film \u00e8 la settima regia del regista di New York.\nProduzione.\nIl film fu prodotto dalla Jester Comedy Company, una piccola compagnia che oper\u00f2 nel 1918 e nel 1919, con un totale di 26 produzioni.\nDistribuzione.\nDistribuito dalla Jester Comedy Company,"}
{"id": "3420494", "revid": "1628923", "url": "https://it.wikipedia.org/wiki?curid=3420494", "title": "Trasformazione isoentalpica", "text": "Una trasformazione isoentalpica o processo isoentalpico \u00e8 un processo che procede senza nessun cambiamento nell'entalpia,\"H\"\nIn uno stato stazionario, si possono verificare al fluido variazioni significative della pressione e della temperatura e tuttavia il processo sar\u00e0 isentalpico se non vi \u00e8 trasferimento di calore da o verso l'ambiente circostante, non c'\u00e8 scambio di lavoro all'interno del fluido e da/verso l'ambiente, e non cambia l'energia cinetica del fluido. (Se un regime stazionario, flusso costante, viene analizzato utilizzando un volume di controllo tutto al di fuori del volume di controllo \u00e8 considerato ambiente)\nL'effetto Joule-Thomson \u00e8 un buon esempio di processo isentalpico. Si consideri il sollevamento di una valvola di scarico o di una valvola di sicurezza in un recipiente a pressione. L'entalpia specifica del fluido all'interno del recipiente a pressione \u00e8 la stessa che l'entalpia specifica del fluido di scarico. Con una conoscenza dell'entalpia specifica del fluido e la pressione al di fuori del contenitore a pressione, \u00e8 possibile determinare la temperatura e la velocit\u00e0 del fluido di scarico.\nIn un processo isentalpico:\nLe trasformazioni isoentalpiche in un gas ideale seguono le trasformazioni isoterme finch\u00e9 formula_3."}
{"id": "3420495", "revid": "767487", "url": "https://it.wikipedia.org/wiki?curid=3420495", "title": "The Fly Ball", "text": "The Fly Ball \u00e8 un cortometraggio del 1918 diretto da William A. Seiter. Il film \u00e8 l'ottava regia del regista di New York.\nProduzione.\nIl film fu prodotto dalla Jester Comedy Company, una piccola compagnia che oper\u00f2 nel 1918 e nel 1919, con un totale di 26 produzioni.\nDistribuzione.\nDistribuito dalla Jester Comedy Company, il film usc\u00ec nel settembre 1918."}
{"id": "3420498", "revid": "366434", "url": "https://it.wikipedia.org/wiki?curid=3420498", "title": "Trasformazione isentalpica", "text": ""}
{"id": "3420500", "revid": "154893", "url": "https://it.wikipedia.org/wiki?curid=3420500", "title": "Gabardina", "text": ""}
{"id": "3420501", "revid": "247222", "url": "https://it.wikipedia.org/wiki?curid=3420501", "title": "Happy Sad", "text": "Happy Sad \u00e8 il terzo album del cantautore statunitense Tim Buckley, pubblicato nel giugno del 1969 dalla Elektra Records.\nIl disco.\nCon questo disco, Buckley entr\u00f2 in una fase di sperimentazione musicale, influenzato soprattutto dal free jazz e dal rock psichedelico, continuata negli album successivi \"Lorca\" e \"Starsailor\". I brani sono estremamente dilatati, imbastiti su poche progressioni d'accordi e sugli esperimenti vocali di Buckley."}
{"id": "3420502", "revid": "290948", "url": "https://it.wikipedia.org/wiki?curid=3420502", "title": "Polimerizzazioni a catena", "text": ""}
{"id": "3420503", "revid": "290948", "url": "https://it.wikipedia.org/wiki?curid=3420503", "title": "Polimerizzazioni a stadi", "text": ""}
{"id": "3420504", "revid": "767487", "url": "https://it.wikipedia.org/wiki?curid=3420504", "title": "Alles, was von Gott geboren", "text": "Alles, was von Gott geboren (in tedesco, \"Tutto \u00e8 nato da Dio\") BWV 80a \u00e8 una cantata di Johann Sebastian Bach.\nStoria.\nLa cantata \"Alles, was von Gott geboren\" venne composta da Bach a Weimar nel 1715 in occasione della terza domenica di quaresima e fu eseguita per la prima volta il 15 marzo dello stesso anno. La musica \u00e8 andata completamente perduta, ma da un suo arrangiamento venne successivamente assemblata la cantata \"Ein feste Burg ist unser Gott\" BWV 80.\nStruttura.\nLa cantata era suddivisa in sei movimenti:"}
{"id": "3420507", "revid": "767487", "url": "https://it.wikipedia.org/wiki?curid=3420507", "title": "Robert John Braidwood", "text": "Biografia.\nFu professore emerito dell'Istituto Orientale e del dipartimento di Antropologia all'Universit\u00e0 di Chicago.\nIl suo apporto all'archeologia ha riguardato particolarmente il Vicino Oriente antico e la sua protostoria, le prime culture umane, i Sumeri.\nMolto precoce risulta il suo interesse per l'investigazione archeologica supportata dal recupero di DNA nel sangue rintracciato nei manufatti antichi. Caratterizz\u00f2 inoltre le spedizioni da lui organizzate facendosi accompagnare da zoologi, botanici, geologi."}
{"id": "3420508", "revid": "264902", "url": "https://it.wikipedia.org/wiki?curid=3420508", "title": "Robert Braidwood", "text": ""}
{"id": "3420509", "revid": "287204", "url": "https://it.wikipedia.org/wiki?curid=3420509", "title": "Es ist dir gesagt, Mensch, was gut ist", "text": "Es ist dir gesagt, Mensch, was gut ist (in tedesco, \"Ti \u00e8 stato detto, uomo, ci\u00f2 che \u00e8 buono\") BWV 45 \u00e8 una cantata di Johann Sebastian Bach.\nStoria.\nLa cantata \"Es ist dir gesagt, Mensch, was gut ist\" venne composta da Bach a Lipsia nel 1726 e fu eseguita per la prima volta l'11 agosto dello stesso anno in occasione dell'ottava domenica dopo la Trinit\u00e0. Il libretto \u00e8 tratto dal Libro di Michea, capitolo 6 versetto 8, per il primo movimento, dal vangelo secondo Matteo, capitolo 7 versetti 22-23, per il quarto, da una poesia di Johann Heermann per il settimo e da testi di autore sconosciuto per i rimanenti.\nStruttura.\nLa cantata \u00e8 scritta per contralto solista, tenore solista, basso solista, coro, violino I e II, flauto I e II, oboe I e II, viola e basso continuo ed \u00e8 suddivisa in sette movimenti:"}
{"id": "3420510", "revid": "72396", "url": "https://it.wikipedia.org/wiki?curid=3420510", "title": "Schauet doch und sehet, ob irgend ein Schmerz sei", "text": "Schauet doch und sehet, ob irgend ein Schmerz sei (in tedesco, \"Guardate e vedete, se un qualche dolore\") BWV 46 \u00e8 una cantata di Johann Sebastian Bach.\nStoria.\nLa cantata \"Schauet doch und sehet, ob irgend ein Schmerz sei\" venne composta da Bach a Lipsia nel 1723 e fu eseguita per la prima volta il 1\u00ba agosto dello stesso anno in occasione della decima domenica dopo la Trinit\u00e0. Il libretto \u00e8 tratto dal Libro delle Lamentazioni, capitolo 1 versetto 12, per il primo movimento, dal nono verso dell'inno \"O gro\u00dfer Gott von Macht\" di Johann Matth\u00e4us Meyfart e da testo di autore sconosciuto per i restanti movimenti.\nIl tema musicale deriva dal corale \"O gro\u00dfer Gott von Macht\" del compositore Balthasar Schnurr, pubblicato a Lipsia nel 1632.\nStruttura.\nLa cantata \u00e8 scritta per contralto solista, tenore solista, basso solista, coro, tromba, violino I e II, flauto I e II, oboe da caccia I e II, viola e basso continuo, una strumentazione inusualmente ricca per una domenica del tempo ordinario, ed \u00e8 suddivisa in sei movimenti:"}
{"id": "3420513", "revid": "1315817", "url": "https://it.wikipedia.org/wiki?curid=3420513", "title": "Jacopo Belgrado", "text": "Biografia.\nNato nel 1704 da famiglia nobile, dopo aver terminato gli studi ginnasiali entr\u00f2 nei gesuiti. Studi\u00f2 matematica a Bologna ma era intenzionato ad intraprendere una carriera letteraria piuttosto che scientifica. Insegn\u00f2 per cinque anni materie letterarie a Venezia, poi intorno al 1735 and\u00f2 a Parma per studiare teologia. Nella citt\u00e0 ducale scrisse sonetti, epigrammi, canzoni pindariche e anche un breve trattato di fisiologia del sistema nervoso.\nQuando si form\u00f2 la colonia parmense dell'Accademia dell'Arcadia Belgrado fu invitato a farne parte. Il conte Stefano Sanvitale mise a disposizione il suo teatro come sala delle adunanze. Come membro dell'accademia Belgrado assunse il nome d'arte \"Damageto Cripteo\". Si sent\u00ec in dovere di comporre alcune poesie, ma, come confid\u00f2 ad alcuni amici, andava alle riunioni pi\u00f9 per coltivare amicizie che per un reale interesse accademico.\nTerminati gli studi di teologia i suoi superiori gli affidarono l'insegnamento della matematica nello \"Studium Parmense\", precursore dell'attuale Universit\u00e0 di Parma. Padre Belgrado, cos\u00ec era chiamato a Parma, intendeva onorare l'incarico e si procur\u00f2 i migliori testi di fisica e matematica, curando in particolare l'analisi. Entr\u00f2 in corrispondenza con diversi matematici e cerc\u00f2 di formare attorno a s\u00e9 una \u00e9quipe di studiosi. Il primo a raccogliere l'invito fu Vincenzo Riccati, un suo confratello gesuita, che prima alloggi\u00f2 in una stanza vicino al Collegio dei Nobili, poi chiese di passare al Collegio di San Rocco, dove risiedeva il Belgrado, per meglio discutere con lui di matematica.\nSi aggiunsero poi due ingegneri parmigiani, Stefano Droghi (1711-1797) e Pietro Ballarini, che costruirono per lui molti strumenti e attrezzature per l'insegnamento della fisica, alcuni conservati tuttora. Nella sua opera \"Fenomeni elettrici\" del 1749, una delle prime opere in Italia sull'elettricit\u00e0, pubblicata poco dopo la scoperta della bottiglia di Leida, Belgrado scrive: \u00abLa mia macchina elettrica \u00e8 lavorata con ottimo gusto e delicato artificio... Ci\u00f2 devesi all'ingegnosissimo signor Stefano Droghi, gentiluomo parmigiano, destrissimo non solo nell'eseguire e perfezionare le altrui macchine, ma altres\u00ec in ritrovarne di nuove e promuovere la fisica sperimentale\u00bb.\nNella successiva opera \"De Phialis vitreis ex minimi silicis casu dissilientibus\" (uno studio sulle \"lacrime di Batavia\") Belgrado ringrazia Droghi e Ballerini per aver costruito macchine per studiare i gravi, per la realizzazione di una pompa composita simile a quelle inventate da Leopoldo I per l'estinzione di incendi, e per la costruzione di un pirometro del tipo Musschenbroek.\nNel 1750 padre Belgrado fu nominato matematico di corte dal duca Filippo e guida spirituale del duca e poi della duchessa Elisabetta. Fu esentato dall'insegnamento, ad eccezione di quello per il figlio del duca, Ferdinando, per il quale scrisse un libro di matematica.\nL'occasione per fondare la specola di Parma gli si present\u00f2 probabilmente poco dopo il 1750, quando torn\u00f2 nella sua citt\u00e0 natale Giuseppe Bolsi Marchesi, attivo per 40 anni a Bologna come astronomo assieme a Eustachio Manfredi. Stabil\u00ec la specola in una torre del Collegio di San Rocco (attualmente la sede centrale dell'Universit\u00e0) alta circa 30 metri. Venne inaugurata nel 1757 in occasione di un'eclissi di Luna. Gli ingegneri Droghi e Ballarini vi costruirono un quadrante astronomico e due anni dopo determinarono il meridiano di Parma. Molti anni dopo la \"Gazzetta di Parma\" scriver\u00e0 che la posizione geografica di Parma fu determinata per la prima volta con esattezza nel 1761 da padre Jacopo Belgrado, che diede i valori di 44\u00b0 44' 50\" in latitudine e di 27\u00b0 35' 00\" in longitudine a partire dall'isola di El Hierro nelle isole Canarie, usata allora come riferimento per il calcolo delle longitudini. In seguito i perfezionamenti degli strumenti di misura permisero di ottenere una maggiore precisone.\nPadre Belgrado fu matematico di corte fino al 1763. I suoi rapporti col potente ministro du Tillot, inizialmente buoni, si guastarono quando nel 1758 convinse il duca a non promulgare un provvedimento del du Tillot in materia di tasse sui beni ecclesiastici. Nel 1763 fu licenziato dai suoi incarichi, proprio quando la sua fama di matematico stava crescendo. Un suo libro di didattica dell'Analisi in due volumi (editi nel 1761 e 1762) gli valse i complimenti di D'Alembert, Lalande e altri scienziati.\nNel 1762 la Reale Accademia delle Scienze di Parigi lo nomin\u00f2 membro corrispondente. Fu aggregato a diverse accademie italiane tra cui l'Accademia dei Fisiocritici di Siena.\nIl clima politico di Parma stava per\u00f2 cambiando rapidamente. Il partito antigesuita, sostenuto dal ministro du Tillot, si rafforzava; un'epidemia di vaiolo non risparmi\u00f2 la casa ducale, portandosi via prima la duchessa Elisabetta, poi il duca e infine una loro figlia. Il futuro duca Ferdinando si salv\u00f2 grazie ad una tecnica rischiosa ma che si dimostr\u00f2 efficace: l'inoculazione di un siero con materiale proveniente da vaiolo umano.\nLa notte dell'8 febbraio 1768 la polizia ducale circond\u00f2 i collegi dei gesuiti in tutto lo Stato; i padri furono svegliati e poi caricati su carrozze che li portarono nello Stato Pontificio, senza permettere loro di portare con s\u00e9 effetti personali. Nel Collegio di San Rocco furono prelevati 32 padri e 13 frati, tra di essi padre Belgrado. I beni dei gesuiti, tra cui la biblioteca di padre Belgrado di 717 libri, furono interamente confiscati.\nBelgrado and\u00f2 a Bologna al Collegio gesuita di Santa Lucia, dove in dicembre del 1769 fu nominato rettore. Anche a Bologna per\u00f2 i gesuiti vennero perseguitati e Belgrado fu costretto a rifugiarsi a Modena. Vi rimase per poco tempo e l\u00ec apprese la notizia della soppressione dell'Ordine della Compagnia di Ges\u00f9 da parte di papa Clemente XIV. Lasci\u00f2 Modena per raggiungere Udine, fermandosi per qualche tempo a Padova. A Udine fu ospitato da parenti e vi pass\u00f2 gli ultimi anni educando i nipoti e scrivendo alcune opere religiose.\nIl 25 agosto 1777 il duca di Parma Ferdinando gli confer\u00ec il titolo di conte, che venne riconosciuto anche dal senato veneto. Fu nominato anche membro dell'Accademia delle Scienze, lettere e arti di Padova.\nMor\u00ec a Udine all'et\u00e0 di 85 anni mentre stava scrivendo l'opera \"Dell'eternit\u00e0 di Dio e d\u00e8 beati in Cielo\"."}
{"id": "3420515", "revid": "62748", "url": "https://it.wikipedia.org/wiki?curid=3420515", "title": "Jacopo da Belgrado", "text": ""}
{"id": "3420516", "revid": "709565", "url": "https://it.wikipedia.org/wiki?curid=3420516", "title": "La condizione umana (serie di film)", "text": " \u00e8 una trilogia cinematografica giapponese del 1959, diretta da Masaki Kobayashi ed interpretata da Tatsuya Nakadai. Tratta dal romanzo \"Ningen no j\u014dken\" di Junpei Gomikawa, quest'opera, che consiste in una forte autocritica sul recente passato bellico giapponese, riscosse un enorme successo di pubblico e di critica in patria ed \u00e8 considerata tuttora come uno dei capolavori del cinema giapponese.\nElenco dei film.\nI film che compongono la trilogia sono:\nTrama.\n1943. Kaji e Michiko, giovani sposi giapponesi, vengono inviati in Manciuria. Kaji, ingegnere, \u00e8 incaricato di dirigere una miniera la cui manovalanza \u00e8 composta da prigionieri cinesi, militarmente sorvegliata e circondata da filo spinato elettrificato. Egli tenta di porvi un clima pi\u00f9 umano, fornendo addirittura compagnia femminile agli internati. Nel frattempo avvengono delle fughe approfittando dell'esclusione notturna dell'alta tensione del reticolato. Alcuni prigionieri, ignari del ripristino, muoiono folgorati. Ritenuto responsabile, Kaji viene destituito ed arruolato nell'armata nipponica.\nNel frattempo sua moglie Michiko svolge diversi lavori per sopravvivere fino a divenire infermiera presso un ospedale con personale medico cinese. Kaji, nonostante i suoi ideali pacifisti, si distingue divenendo caporale, tentando anche qui di tamponare la disumanizzante dottrina militarista corrente. Un mite impiegato, inadatto alla vita militare e all'uso delle armi \u00e8 costantemente bistrattato fino a venir indotto al suicidio. Per Kaji \u00e8 il suo ennesimo fallimento.\n\u00c8 l'agosto del 1945, all'indomani delle bombe di Hiroshima e Nagasaki. L'Unione Sovietica dichiara guerra al Giappone conquistando i territori occupati confinanti, indi la Manciuria, compiendo razzie e violenze sui civili di ogni nazionalit\u00e0. Kaji, pur di idee socialiste, \u00e8 disgustato della condotta dell'Armata Rossa. Prigioniero, fugge attraverso le pianure innevate cinesi e tenta invano di raggiungere la sua amata, ma prima di raggiungerla muore congelato.\nDistribuzione.\nOgnuno dei 3 film che compongono la trilogia venne diviso, al momento della distribuzione, in ulteriori due parti. In Italia \u00e8 stato trasmesso in televisione soltanto il primo capitolo \"Nessun amore \u00e8 pi\u00f9 grande\" in una versione pi\u00f9 corta di 40 minuti dell'originale. La Rai, nella primavera del 1974, trasmise una miniserie in cinque puntate tratta dalla trilogia e prodotta dalla televisione giapponese, con il titolo \"La storia di un uomo - Manciuria 1943-1945\", con il caratterista nipponico Go Kato e diretta da Satsuo Yamamoto."}
{"id": "3420520", "revid": "1543377", "url": "https://it.wikipedia.org/wiki?curid=3420520", "title": "Cuori al Golden Palace", "text": "Cuori al Golden Palace (\"The Golden Palace\") \u00e8 una serie televisiva statunitense in 24 episodi andati in onda per la prima volta nel corso di una sola stagione dal 1992 al 1993 sulla rete CBS. La serie \u00e8 stata trasmessa in Italia su RaiUno nel 1996.\n\u00c8 il sequel della serie televisiva \"Cuori senza et\u00e0\" (che, tra l'altro, produsse anche lo spin-off \"Il cane di pap\u00e0\"), ma senza Bea Arthur che compare come guest star in due episodi. La produzione aveva previsto una seconda stagione ma a causa dell'indice di ascolto deludente della seconda parte della prima stagione, la serie fu cancellata.\nTrama.\nLe cosiddette \"Golden Girls\", protagoniste della serie originaria \"Cuori senza et\u00e0\", comprano un albergo di 42 stanze e decidono di gestirlo da sole dopo che Dorothy, una delle amiche, si \u00e8 sposata."}
{"id": "3420521", "revid": "46931", "url": "https://it.wikipedia.org/wiki?curid=3420521", "title": "The Golden Palace", "text": ""}
{"id": "3420523", "revid": "1873140", "url": "https://it.wikipedia.org/wiki?curid=3420523", "title": "Premio Goya per la migliore sceneggiatura originale", "text": "Il premio Goya per la migliore sceneggiatura originale (\"premio Goya al mejor gui\u00f3n original\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1989 alla migliore sceneggiatura originale di un film di produzione spagnola uscito nelle sale cinematografiche nel corso dell'anno precedente.\nNelle prime due edizioni dei Premi Goya \u00e8 stato assegnato un unico premio per la miglior sceneggiatura (\"premio Goya al mejor gui\u00f3n\"), la distinzione in due categorie, originale e non originale, \u00e8 stata introdotta a partire dalla terza.\nIl plurivincitore \u00e8 Alejandro Amen\u00e1bar, che ha ricevuto quattro volte il riconoscimento, due volte da solo e due insieme a Mateo Gil.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3420524", "revid": "125062116", "url": "https://it.wikipedia.org/wiki?curid=3420524", "title": "Premio Goya per la migliore sceneggiatura non originale", "text": "Il premio Goya per la migliore sceneggiatura non originale (\"premio Goya al mejor gui\u00f3n adaptado\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1989 alla migliore sceneggiatura adattata da un'opera preesistente di un film di produzione spagnola uscito nelle sale cinematografiche nel corso dell'anno precedente.\nNelle prime due edizioni dei Premi Goya \u00e8 stato assegnato un unico premio per la miglior sceneggiatura (\"premio Goya al mejor gui\u00f3n\"), la distinzione in due categorie, originale e non originale, \u00e8 stata introdotta a partire dalla terza.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3420530", "revid": "164044", "url": "https://it.wikipedia.org/wiki?curid=3420530", "title": "Rasch", "text": ""}
{"id": "3420533", "revid": "1613450", "url": "https://it.wikipedia.org/wiki?curid=3420533", "title": "Ai limiti dell'incredibile", "text": "Ai limiti dell'incredibile (\"Quinn Martin's Tales of the Unexpected\") \u00e8 una serie televisiva statunitense in 8 episodi andati in onda per la prima volta nel corso di una sola stagione nel 1977 sulla rete NBC. In Italia la serie fu trasmessa solo nel 1986.\n\u00c8 una serie televisiva di tipo antologico in cui ogni episodio \u00e8 una storia unica presentata di volta in volta con la voce di William Conrad (nella versione in lingua inglese). La serie fu creata e prodotta da Quinn Martin. Tra gli attori protagonisti: Lloyd Bridges (nel sesto episodio \"Force of Evil\") e Bill Bixby e Dean Stockwell (nell'ottavo episodio, l'ultimo, \"No Way Out\"). Il titolo originale della serie \u00e8 \"Quinn Martin's Tales of the Unexpected\" o anche \"Tales of the Unexpected\", da non confondersi con l'omonima serie britannica trasmessa poi in Italia con il titolo de \"Il brivido dell'imprevisto\". Le storie spaziano dal genere fantascientifico al thriller e all'orrore."}
{"id": "3420534", "revid": "46931", "url": "https://it.wikipedia.org/wiki?curid=3420534", "title": "Quinn Martin's Tales of the Unexpected", "text": ""}
{"id": "3420539", "revid": "343114", "url": "https://it.wikipedia.org/wiki?curid=3420539", "title": "Codice operativo", "text": ""}
{"id": "3420542", "revid": "2021440", "url": "https://it.wikipedia.org/wiki?curid=3420542", "title": "Gruppo del Cimonega", "text": "Il Gruppo del Cimonega \u00e8 un massiccio montuoso dolomitico appartenente alle Alpi Feltrine. Si trova in provincia di Belluno (Veneto) ed in provincia di Trento (Trentino-Alto Adige) e fa parte del Parco nazionale delle Dolomiti Bellunesi.\nGeografia.\nIl gruppo \u00e8 delimitato a nord dal Passo Cereda; ad est dalla Forcella dell'Omo; a sud dal Passo Alvis e ad ovest dalla valle del Cismon. All'interno del massiccio entra la Val Canzoi da sud (precisamente dal Lago della Stua), la Val Noana da ovest (che in alto si divide in Val Nagaoni ed in Val Fonda) ed a nord la Valle del Cismon. Tramite Forcella dell'Omo il gruppo \u00e8 collegato al complesso Piani Eterni-Agnelezze costituito da un lungo altopiano prativo delimitato ad est della costiera dell'Agnelezze.\nClassificazione.\nLa SOIUSA vede il Gruppo del Cimonega come un gruppo alpino e vi attribuisce la seguente classificazione:\nSuddivisione.\nLa SOIUSA suddivide il gruppo in tre sottogruppi:\nVette.\nLe montagne principali del gruppo sono:\nAlpinismo.\nIl massiccio del Cimonega, dalle alte e dirupate pareti, ha visto fino ai giorni nostri fasi alterne di esplorazione ed entusiasmo con altre di oblio ma, a differenza degli altri gruppi del Parco naturale delle Dolomiti Bellunesi, ormai frequentati in prevalenza da escursionisti e solo lungo alcuni percorsi, gode ancora oggi del favore degli alpinisti visti gli accessi relativamente comodi e le posizioni strategiche dei punti d'appoggio. L'Alpinismo \u00e8 approdato nel gruppo nel XIX secolo quando i pionieri delle Dolomiti hanno scalato tutte le vette tra cui il Sass de Mura (Luigi Cesaletti con Mariano Bernardin e Demeter Diamantidi nel 1881 lungo l'attuale via comune); il Piz di Sagr\u00f2n (Cesare Tom\u00e8, Tommaso Da Col, Mariano Bernardin nel 1877) e il Piz de Mez (Ludwig Darmstadter, Johann Niederwieser \"Stabeler\" e Luigi Bernard nel 1889). \nDopo il periodo attorno alla Grande Guerra in cui l'attenzione degli alpinisti era rivolta alle pareti dei gruppi dolomitici pi\u00f9 importanti come il Catinaccio, il Sassolungo e le Dolomiti di Sesto, il gruppo del Cimonega \u00e8 tornato all'attenzione degli scalatori grazie ad Ettore Castiglioni che tra il 1925 ed il 1935 esplora sistematicamente le pareti del massiccio tracciando diversi itinerari logici con difficolt\u00e0 di IV e V. \nDopo la Seconda Guerra Mondiale, l'apertura di nuovi itinerari lungo le grandi pareti del Cimonega \u00e8 costante ed esclusivamente opera di alpinisti di Feltre e locali (quali Gabriele Franceschini) e vede il picco negli anni '70 (anche se non una vera e propria corsa come sui Monti del Sole) in cui vengono tracciate alcune famosissime vie quali la \"Diretta\" alla Parete Piatta del Sass de Mura (De Bortoli, Pierobon, Conz e Frare nel 1973), la via \"dei bo\u00e0t\" (Pierobon, Zanandrea, Conz nel 1967) ed altre ad opera di Maurizio Zanolla \"Manolo\" e Diego della Rosa. Negli anni '90 compaiono nel teatro del Cimonega anche Lorenzo Massarotto, che apre alcuni itinerari di ogni difficolt\u00e0 sui satelliti del Piz di Sagr\u00f2n ed un difficilissimo itinerario in arrampicata libera vicino alla diretta alla Parete Piatta, e Pier Verri, che pure spinge al massimo le difficolt\u00e0 in arrampicata libera (con una via alla Punta della Regina). L'apertura di nuove vie continua ancora oggi.\nRifugi.\nNel gruppo sorgono 3 rifugi, il pi\u00f9 importante dei quali \u00e8 il Rifugio Boz, punto d'appoggio per le ascensioni alle Torri di Neva ed al Sass de Mura, accessibile da Val Noana (2,30 h) o da Val Canzoi (3,30 h). Sul lato nord, nel sottogruppo del Piz di Sagr\u00f2n sorgono i bivacchi Feltre e W. Bodo (1930\u00a0m) al Pian de la Regina, fondamentali basi per le ascensioni in questo settore, anch'essi raggiungibili in 3,30 h - 4,00 da Val Canzoi o da Sagr\u00f2n nello stesso tempo.\nAscensioni.\nDi seguito sono elencate alcune delle numerosissime ascensioni del massiccio:\nMolte altre vie sono state tracciate sulle Torri del Piz de Sagr\u00f2n e sulle Torri del Palugh\u00e8t."}
{"id": "3420543", "revid": "31269", "url": "https://it.wikipedia.org/wiki?curid=3420543", "title": "Il brivido dell'imprevisto", "text": "Il brivido dell'imprevisto (\"Tales of the Unexpected\") \u00e8 una serie televisiva britannica in 112 episodi andati in onda per la prima volta nel corso di 9 stagioni dal 1979 al 1988 sulla rete Independent Television.\n\u00c8 una serie televisiva di tipo antologico in cui ogni episodio racconta una storia a s\u00e9. Durante le prime stagioni gli episodi riprendono le brevi storie contenute nelle collezioni di racconti del brivido \"Storie impreviste\" (il cui titolo originale era \"Tales of the Unexpected\"), \"Kiss Kiss\" e \"Someone like You\" di Roald Dahl.\nGli episodi spaziano dal genere tipicamente horror al thriller fino a sconfinare nel fantascientifico. In patria raggiunse indici di ascolto altissimi (oltre il 50% di share) e la serie fu trasmessa in oltre 70 paesi. Tra le guest star: Janet Leigh, Don Johnson, Joan Collins, Joseph Cotten, Derek Jacobi, Eli Wallach, Telly Savalas, Tom Bosley, Van Johnson, Peter Cushing, George Peppard, Sondra Locke, Susan Strasberg, John Gielgud, Jennifer Connelly. Ogni episodio viene presentato dallo stesso Roald Dahl, autore scrittore dei racconti originali, sostituito poi da John Houseman.\nIl titolo originale della serie \u00e8 \"Tales of the Unexpected\", da non confondersi con l'omonima serie televisiva statunitense, sempre di stampo antologico, \"Quinn Martin's Tales of the Unexpected\" (trasmessa in Italia con il titolo di \"Ai limiti dell'incredibile\"). Dahl aveva gi\u00e0 in precedenza fatto da presentatore agli episodi di un'altra serie televisiva antologica trasmessa sulla rete statunitense CBS nel 1961 e intitolata \"Way Out\".\nTrama.\nAnche se molte delle storie dei libri sono lasciate aperte a diverse conclusioni possibili, gli sceneggiatori nelle versioni televisive di solito hanno fornito una sola conclusione possibile in quasi tutti gli episodi. A met\u00e0 della seconda stagione, gli episodi non ripresero pi\u00f9 i racconti scritti da Dahl ma quelli di altri autori o sceneggiatori. Dahl stesso fu sostituito come presentatore degli episodi e si continu\u00f2 cos\u00ec fino alla nona e ultima stagione."}
{"id": "3420546", "revid": "24443", "url": "https://it.wikipedia.org/wiki?curid=3420546", "title": "Cimonega", "text": ""}
{"id": "3420547", "revid": "599013", "url": "https://it.wikipedia.org/wiki?curid=3420547", "title": "Tales of the Unexpected", "text": ""}
{"id": "3420548", "revid": "46931", "url": "https://it.wikipedia.org/wiki?curid=3420548", "title": "Tales of the unexpected", "text": ""}
{"id": "3420551", "revid": "1305772", "url": "https://it.wikipedia.org/wiki?curid=3420551", "title": "Anytime", "text": ""}
{"id": "3420559", "revid": "647919", "url": "https://it.wikipedia.org/wiki?curid=3420559", "title": "Archangelos (Dodecaneso)", "text": ""}
{"id": "3420562", "revid": "287204", "url": "https://it.wikipedia.org/wiki?curid=3420562", "title": "Wer sich selbst erh\u00f6het, der soll erniedriget werden", "text": "Wer sich selbst erh\u00f6het, der soll erniedriget werden (in tedesco, \"Chi si innalza deve essere umiliato\") BWV 47 \u00e8 una cantata di Johann Sebastian Bach.\nStoria.\nLa cantata \"Wer sich selbst erh\u00f6het, der soll erniedriget werden\" venne composta da Bach a Lipsia nel 1726 e fu eseguita per la prima volta il 13 ottobre dello stesso anno in occasione della XVII domenica dopo la Trinit\u00e0. La cantata venne inoltre replicata fra il 1735 ed il 1740 e forse nel 1742. Il libretto \u00e8 tratto dal vangelo secondo Luca, capitolo 14 versetti 11 e 18, per il primo movimento, da una poesia di Johann Friedrich Helbig per il secondo ed il quarto e da testo di autore sconosciuto per il quinto.\nIl tema musicale deriva dal corale \"Warum betr\u00fcbst du dich, mein Herz\", di compositore sconosciuto.\nStruttura.\nLa cantata \u00e8 scritta per soprano solista, basso solista, coro, violino I e II, oboe I e II, viola, organo obbligato e basso continuo ed \u00e8 suddivisa in cinque movimenti:"}
{"id": "3420564", "revid": "46931", "url": "https://it.wikipedia.org/wiki?curid=3420564", "title": "Hammer House of Mystery and Suspense", "text": ""}
{"id": "3420565", "revid": "46931", "url": "https://it.wikipedia.org/wiki?curid=3420565", "title": "Fox Mystery Theater", "text": ""}
{"id": "3420566", "revid": "2219710", "url": "https://it.wikipedia.org/wiki?curid=3420566", "title": "Silvio Zanon", "text": " \nCarriera.\nMezzala di buon valore, durante la sua carriera ha giocato 262 gare con 10 gol realizzati in Serie B con le maglie di: Catania, e . In Serie C vanta 144 presenze e 10 gol con: , Anconitana, Reggiana e Modena."}
{"id": "3420567", "revid": "287204", "url": "https://it.wikipedia.org/wiki?curid=3420567", "title": "Volley-Ball Nantes", "text": "Il Volley-Ball Nantes \u00e8 una societ\u00e0 pallavolistica femminile francese con sede a Nantes: milita nel campionato di Ligue A.\nStoria.\nL'Union de Groupements Sportifs \u00c9lite Nantes Volley F\u00e9minin viene fondato nel 2009 dall'unione di due club, il \"Volley-Ball Nantes Atlantique\" e il \"CS L\u00e9o Lagrange Nantes Volley-Ball\", entrambi militanti in \"National 1\", serie dalla quale parte anche l'UGSE.\nNel 2010 ottiene la promozione in Ligue A grazie al secondo posto conquistato nella serie cadetta: nel 2013 cambia il proprio nome in Volley-Ball Nantes ed al termine della stagione 2013-14, dopo essere giunto fino alla finale scudetta, persa contro il Racing Club de Cannes, ottiene la prima partecipazione ad una competizione europea, ossia alla Champions League 2014-15."}
{"id": "3420572", "revid": "174925", "url": "https://it.wikipedia.org/wiki?curid=3420572", "title": "Acquedotti di Roma antica", "text": ""}
{"id": "3420574", "revid": "2110845", "url": "https://it.wikipedia.org/wiki?curid=3420574", "title": "Evelina Borea", "text": "Biografia.\nSi \u00e8 laureata in Storia dell'Arte all'Universit\u00e0 di Firenze nel 1958 sotto la guida di Roberto Longhi. Accademica di San Luca dal 2000, ha ricoperto le cariche pi\u00f9 importanti nelle soprintendenze, organizzando rilevanti mostre. \u00c8 autrice di studi sul Domenichino e sulla pittura italiana del Seicento. Per la diffusa collana I maestri del colore di Fabbri Editori ha curato i volumi su \"Rosso Fiorentino\" (1965), \"Francesco Mochi\" (1966), \"Caravaggio e i caravaggeschi\" (1966), \"La diffusione del naturalismo in Europa\" (1966), \"Domenichino\" (1966), \"Annibale Carracci\" (1978; su di lui, come per altri, ha fatto una attenta attribuzione di alcune opere originali). Nel 1976 per l'editore Einaudi ha curato l'edizione annotata delle \"Vite de' pittori, scultori e architetti moderni\" di Giovanni Pietro Bellori, su cui ha poi continuato gli studi sulla storia delle riproduzioni pittoriche. Nel 2009 presso le edizioni della Scuola Normale Superiore di Pisa ha pubblicato in quattro volumi \"Lo specchio dell'arte italiana: stampe in cinque secoli\"."}
{"id": "3420577", "revid": "282579", "url": "https://it.wikipedia.org/wiki?curid=3420577", "title": "232. Panzer-Division (Wehrmacht)", "text": ""}
{"id": "3420580", "revid": "247222", "url": "https://it.wikipedia.org/wiki?curid=3420580", "title": "L'alba di domani (brano musicale)", "text": ""}
{"id": "3420583", "revid": "1305772", "url": "https://it.wikipedia.org/wiki?curid=3420583", "title": "Ossido di rutenio", "text": "Il termine ossido di rutenio pu\u00f2 essere applicato a:"}
{"id": "3420584", "revid": "287204", "url": "https://it.wikipedia.org/wiki?curid=3420584", "title": "Su e gi\u00f9 (programma televisivo)", "text": ""}
{"id": "3420586", "revid": "1654832", "url": "https://it.wikipedia.org/wiki?curid=3420586", "title": "I fratelli Karamazov (miniserie televisiva)", "text": "I fratelli Karamazov \u00e8 uno sceneggiato televisivo diretto da Sandro Bolchi e trasmesso dal Programma Nazionale della RAI nel 1969. Articolato in sette puntate, and\u00f2 in onda dal 16 novembre al 28 dicembre di quell'anno.\nLa \"fiction\" era tratta dal romanzo omonimo ottocentesco - \"I fratelli Karam\u00e0zov\", appunto - di F\u00ebdor Dostoevskij. A curarne la riduzione televisiva e la relativa sceneggiatura fu chiamato lo scrittore e drammaturgo Diego Fabbri.\nVicenda.\nCome nel romanzo originale, al centro della storia \u00e8 la vicenda umana di una famiglia dilaniata dall'interesse materiale, appunto quella dei Karamazov (un padre, Fedor, e tre figli - Dmitrij, Iv\u00e0n e Aleksej - oltre ad un quarto naturale, il servo Smerdjakov, avuto dal capostipite in seguito ad una relazione con una nota vagabonda della cittadina della provincia russa in cui si svolge la vicenda), capace di trasformarsi in un groviglio di vipere.\nCritica.\nIl lungo sceneggiato diretto da Bolchi ebbe un successo sia in termini di \"audience\" (registrando una media di 15 milioni di spettatori a puntata, un record anche per l'epoca, quando ancora la concorrenza televisiva era limitata a due sole reti) che di critica. L'accoglienza fu talmente positiva che ebbe riflessi notevoli anche sulla diffusione del libro da cui la \"fiction\" era tratta, che divenne un \"best seller\".\nNegli anni 2000, in occasione della redistribuzione dell'opera in DVD ad opera di Fabbri Editori, il critico cinematografico e televisivo Maurizio Porro - ricordando l'importanza del contributo come delegato alla produzione del commediografo Aldo Nicolaj - ha scritto nelle note che accompagnano il supporto video:\nMolto riuscite appaiono, secondo l'esegesi di Porro, le sequenze relative al lungo processo \"in cui \u00e8 imputato uno dei figli per l'uccisione del padre Fedor\": \"le due arringhe degli avvocati, pro e contro, sono due magnifici pezzi di teatro che Bolchi risolve con lo stile del cinema da tribunale\".\nCast.\nSotto l'aspetto del \"cast\", lo sceneggiato poteva essere considerato un vero e proprio \"colossal\", tali e tante erano gli artisti impiegati, molti dei quali di primissimo piano e di formazione teatrale. Oltre agli interpreti principali, l'organico poteva contare sui seguenti attori:"}
{"id": "3420587", "revid": "247222", "url": "https://it.wikipedia.org/wiki?curid=3420587", "title": "Beginning of the End (brano musicale)", "text": ""}
{"id": "3420592", "revid": "1915706", "url": "https://it.wikipedia.org/wiki?curid=3420592", "title": "Diossido di rutenio", "text": "Il diossido di rutenio o ossido di rutenio(IV) \u00e8 il composto chimico di rutenio con formula RuO2. In condizioni normali \u00e8 un solido nero bluastro. \u00c8 il catalizzatore pi\u00f9 utilizzato per reazioni che sviluppano ossigeno. Viene inoltre usato come catalizzatore in svariate applicazioni industriali e come elettrodo in processi elettrochimici. \nStruttura e propriet\u00e0.\nRuO2 \u00e8 un ossido stabile. \u00c8 una polvere nera con riflessi blu, praticamente insolubile in acqua. Ha una struttura cristallina tipo rutilo, come il diossido di titanio e molti altri ossidi metallici. Pu\u00f2 formare idrati RuO2\u2022\"n\"H2O.\nSintesi.\nSi pu\u00f2 preparare per sintesi diretta a 1000\u00a0\u00b0C a partire dagli elementi, o per pirolisi di alogenuri di rutenio (tipicamente dal tricloruro).\nUtilizzi.\nRuO2 viene utilizzato nel rivestimento di anodi di titanio per la produzione elettrolitica di cloro e per la fabbricazione di resistenze e circuiti integrati.\nSicurezza.\nRuO2 non \u00e8 considerato pericoloso, ma \u00e8 irritante per gli occhi."}
{"id": "3420594", "revid": "247222", "url": "https://it.wikipedia.org/wiki?curid=3420594", "title": "Guaranteed (brano musicale)", "text": ""}
{"id": "3420602", "revid": "339392", "url": "https://it.wikipedia.org/wiki?curid=3420602", "title": "Hod (ebraismo)", "text": ""}
{"id": "3420606", "revid": "247222", "url": "https://it.wikipedia.org/wiki?curid=3420606", "title": "Strictly Physical (brano musicale)", "text": ""}
{"id": "3420610", "revid": "121429881", "url": "https://it.wikipedia.org/wiki?curid=3420610", "title": "Ravetto", "text": ""}
{"id": "3420611", "revid": "339392", "url": "https://it.wikipedia.org/wiki?curid=3420611", "title": "Sopra il livello del mare", "text": ""}
{"id": "3420612", "revid": "339392", "url": "https://it.wikipedia.org/wiki?curid=3420612", "title": "Malkhut", "text": ""}
{"id": "3420613", "revid": "486946", "url": "https://it.wikipedia.org/wiki?curid=3420613", "title": "Chessed", "text": ""}
{"id": "3420614", "revid": "339392", "url": "https://it.wikipedia.org/wiki?curid=3420614", "title": "Ghevurah", "text": ""}
{"id": "3420615", "revid": "339392", "url": "https://it.wikipedia.org/wiki?curid=3420615", "title": "Yessod", "text": ""}
{"id": "3420616", "revid": "287204", "url": "https://it.wikipedia.org/wiki?curid=3420616", "title": "Parlamento (Italia)", "text": ""}
{"id": "3420617", "revid": "486946", "url": "https://it.wikipedia.org/wiki?curid=3420617", "title": "Tiferet", "text": ""}
{"id": "3420618", "revid": "486946", "url": "https://it.wikipedia.org/wiki?curid=3420618", "title": "Daat", "text": ""}
{"id": "3420619", "revid": "339392", "url": "https://it.wikipedia.org/wiki?curid=3420619", "title": "Da'at", "text": ""}
{"id": "3420621", "revid": "486946", "url": "https://it.wikipedia.org/wiki?curid=3420621", "title": "Nezakh", "text": ""}
{"id": "3420624", "revid": "358232", "url": "https://it.wikipedia.org/wiki?curid=3420624", "title": "Ercole Agliardi", "text": "Biografia.\nPrimogenito dei cinque figli di Filomena Cocca di San Marco dei Cavoti e del conte Carlo Agliardi di nobile casato di Cologno al Serio, comp\u00ec gli studi al Politecnico di Monaco (1894) e si laure\u00f2 poi in ingegneria.\nConobbe all'universit\u00e0 di Pisa il professore di economia politica Giuseppe Toniolo, uno dei principali artefici dell'inserimento dei cattolici nella vita politica italiana, e si distinse particolarmente tra i seguaci del maestro, collaborando a lungo con lui. Guid\u00f2, infatti, la Segreteria studenti del Lavoro Sociale e scrisse per la \"Rivista internazionale di scienze sociali\" e altri periodici, affiancando e assistendo nel contempo lo zio cardinale Antonio Agliardi che pure ebbe un ruolo decisivo nella nascita della Democrazia Cristiana.\nA cavallo tra i due secoli scrisse i suoi primi saggi (\"Il partito Democratico Cristiano e l'ora presente\", sulla rivista \"Cultura Sociale\", giugno 1899), e diede inoltre inizio ad un'assidua attivit\u00e0 giornalistica come corrispondente estero de \"L'Osservatore Cattolico\" dall'Austria, dalla Germania, dalla Svizzera e dall'Inghilterra, mentre nei lustri successivi pass\u00f2 a ricoprire vari incarichi diplomatici tra cui quello di vice console d'Italia a Colonia sul Reno e rappresentante all'estero del ministero del Commercio e dell'Industria.\nEsperto e studioso di diritto del lavoro, di politica ed economia coloniale, partecip\u00f2 anche in tale veste a vari congressi, tra i quali quello di Basilea sin dal 1901 come delegato della Sezione Italiana, tenne rapporti personali ed epistolari con varie insigni personalit\u00e0 legate alla nascente Democrazia Cristiana, tra cui Luigi Sturzo, Toniolo e Romolo Murri.\nFu autore di vari saggi, articoli e rendiconti congressuali.\nInsignito dell'onorificenza di commendatore, mor\u00ec a Colonia sul Reno il 22 gennaio 1947."}
{"id": "3420627", "revid": "767487", "url": "https://it.wikipedia.org/wiki?curid=3420627", "title": "Espen Minde", "text": "Carriera.\nClub.\nMinde inizi\u00f2 la sua carriera professionistica con la maglia del Troms\u00f8. Debutt\u00f2 in prima squadra il 9 maggio 2001, sostituendo Lars Iver Strand nella vittoria per otto a zero sul campo del Ramfjord, in un match valido per l'edizione stagionale della Coppa di Norvegia. Il 26 maggio 2002 gioc\u00f2 la prima gara in 1. divisjon: subentr\u00f2 infatti a Steinar Nilsen e segn\u00f2 la rete che fiss\u00f2 il punteggio sul definitivo cinque a zero per la sua squadra, sul Tollnes. Al termine della stagione, la squadra centr\u00f2 la promozione nella Tippeligaen: Minde pot\u00e9 cos\u00ec esordire in questa divisione in data 4 maggio 2003, scendendo in campo in luogo di Morten Gamst Pedersen nella sconfitta casalinga per due a zero contro l'Odd Grenland.\nPass\u00f2 poi in prestito al Raufoss, in 1. divisjon: il primo match con questa maglia fu datato 12 aprile 2004, nel pareggio a reti inviolate contro il Moss. L'anno seguente, gioc\u00f2 per il Bodens, con la stessa formula.\nNel 2006, si trasfer\u00ec a titolo definitivo al Tromsdalen. Debutt\u00f2 con questa casacca il 9 aprile 2006, quando sostitu\u00ec Eirik Andr\u00e9 Yndestad nella sconfitta casalinga per due a uno contro lo Aalesund. Il 25 maggio arriv\u00f2 il primo gol, nel successo per sei a due contro il Manglerud Star.\nIn seguito, pass\u00f2 al L\u00f8v-Ham. Esord\u00ec il 6 aprile 2008, quando fu titolare nel successo per uno a zero sullo H\u00f8nefoss. Nel 2009, torn\u00f2 al Tromsdalen.\nIl 9 gennaio 2010 pass\u00f2 al Nordkjosbotn.\nNazionale.\nMinde non gioc\u00f2 mai con la maglia della , ma vest\u00ec quella della Selezione dei Sami: partecip\u00f2 e vinse, infatti, la Coppa del mondo VIVA 2006."}
{"id": "3420633", "revid": "447535", "url": "https://it.wikipedia.org/wiki?curid=3420633", "title": "Unige", "text": ""}
{"id": "3420640", "revid": "1652635", "url": "https://it.wikipedia.org/wiki?curid=3420640", "title": "John Amner", "text": "Biografia.\nNacque nel Cambridgeshire ed ebbe rapporti molto stretti con la Cattedrale di Ely, dove, prima di ottenere un impiego, era stato \"Informator choristarum\" a seguito dell'appoggio dei suoi parenti, Michael e Ralph Amner, dipendenti laici della stessa cattedrale. Ricevette un Bachelor in musica dalla University of Oxford, con il supporto del Conte di Bath nel 1613, e poi dalla University of Cambridge nel 1640. \nFu organista ed ecclesiastico alla Cattedrale di Ely dopo aver ottenuto la prima laurea in musica a Oxford. Venne successivamente ordinato diacono e quindi divenne \"vicario\" (canonico minore). Nel 1615 pubblic\u00f2 una collezione di sue composizioni intitolata \"Sacred Hymnes of 3, 4, 5 and 6 parts for the Voyces and Vyols\", che rappresenta la maggior parte della sua produzione a noi nota. \nFra le altre sue opere vi sono \"preci\" (a cinque voci), quattro pezzi di cantici giornalieri, diversi semplici anthem a quattro voci, altri leggermente pi\u00f9 complessi a cinque voci ed alcuni inni in versi. Circa una dozzina di queste opere sono state registrate nel 1990, e molte sono state eseguite dal coro della Cattedrale di Ely, tra cui \"Blessed be the Lord God\", \"Hear, O Lord\", \"Have mercy\", \"I will sing unto the Lord as long as I live\", \"My Lord is hence removed and laid\", \"O sing unto the Lord\", \"O ye little flock\", \"the Second Service\" (Cesar's) e \"Sing, O heav'ns\".\nAmner scrisse anche una pavane e una gagliarda per consort di viole da gamba ed un unico pezzo per tastiera pezzo che si distingue storicamente come l'unico gruppo riconosciuto di variazioni su un Salmo (\"O Lord in thee is all my trust\")."}
{"id": "3420649", "revid": "117414445", "url": "https://it.wikipedia.org/wiki?curid=3420649", "title": "Glu Glu", "text": "Glu Glu \u00e8 stato un programma televisivo italiano per ragazzi, in onda dal 1997 al 1999 su RaiSat 2 e poi su RaiSat Ragazzi, in seguito replicato prima su Rai Gulp e successivamente su Rai YoYo.\nIl programma era un contenitore nel quale si trovano storie e favole raccontate dai protagonisti, puntate di cartoni animati, momenti di manualit\u00e0, ricette, documentari. Il programma era realizzato presso il centro di produzione Rai di Torino, la regia era di Roberto Valentini e l'autrice \u00e8 stata Lucilla Giagnoni.\nConduttori.\nIl programma andava in onda su RaiSat 2 condotto da Arianna Ciampoli e Renato Giordano.\nIl programma andava in onda su RaiSat Ragazzi ed era condotto da Daniela Cal\u00f2 e Dado Coletti, al quale in seguito subentr\u00f2 Gaia Zoppi."}
{"id": "3420651", "revid": "599013", "url": "https://it.wikipedia.org/wiki?curid=3420651", "title": "Olav R\u00e5stad", "text": "Carriera.\nGiocatore.\nClub.\nR\u00e5stad inizi\u00f2 la carriera professionistica con la maglia del Troms\u00f8. Debutt\u00f2 nella Tippeligaen in data 10 aprile 1999, sostituendo Gaute Helstrup nella sconfitta per quattro a zero in casa del Molde. Il 7 luglio dello stesso anno, arriv\u00f2 il primo gol nella massima divisione norvegese: fu lui a siglare il gol del momentaneo tre a zero sul V\u00e5lerenga (John Carew port\u00f2 poi il punteggio sul definitivo tre a uno).\nNel 2002, pass\u00f2 al Bod\u00f8/Glimt. Esord\u00ec con questa maglia il 14 aprile, giocando titolare nel pareggio per uno a uno in casa del V\u00e5lerenga. Il primo gol arriv\u00f2 il 12 giugno dello stesso anno: fu uno dei marcatori del nove a zero inflitto al Narvik, in un match valido per l'edizione stagionale della Coppa di Norvegia.\nIl 25 febbraio 2009 fu ufficiale il suo accordo con lo HamKam. Debutt\u00f2 il 26 aprile, quando sostitu\u00ec J\u00f8rgen Jalland nel successo per tre a zero sul Tromsdalen: fu proprio un gol di R\u00e5stad a fissare il punteggio sul risultato finale.\nIl 21 dicembre 2009 pass\u00f2 allo Steinkjer.\nNazionale.\nR\u00e5stad gioc\u00f2 19 partite per la , segnando 2 reti. Esord\u00ec il 22 febbraio 2000, nella vittoria per uno a zero sulla . Il 10 ottobre dello stesso anno, arriv\u00f2 il primo gol: fu infatti autore di una rete nel tre a uno con cui la sua squadra super\u00f2 l'.\nVest\u00ec anche la maglia della Selezione dei Sami, con cui vinse la Coppa del mondo VIVA 2006.\nAllenatore.\nNel 2012, fu allenatore-giocatore dello Steinkjer, lasciando l'incarico a fine stagione."}
{"id": "3420656", "revid": "647919", "url": "https://it.wikipedia.org/wiki?curid=3420656", "title": "Amos Komensk\u00fd", "text": ""}
{"id": "3420658", "revid": "2043251", "url": "https://it.wikipedia.org/wiki?curid=3420658", "title": "Ricardo Antonio Tob\u00f3n Restrepo", "text": "Biografia.\nCompiuti i primi studi a Ituango, affronta gli studi ginnasiali nel Seminario Conciliare Santo Tom\u00e1s de Aquino della sua diocesi di origine ed i corsi istituzionali di filosofia e teologia nella stessa sede.\nIl 21 novembre 1975 \u00e8 ordinato presbitero nella cattedrale della diocesi di Santa Rosa de Osos ed \u00e8 incardinato nel clero diocesano.\nOttiene il dottorato in filosofia alla Pontificia Universit\u00e0 Gregoriana di Roma (1985-1989). Al ritorno in Colombia, \u00e8 formatore e professore del Seminario Diocesano Santo Tom\u00e1s di Aquino di Santa Rosa de Osos (1989-92).\nIl 25 aprile 2003 papa Giovanni Paolo II lo nomina vescovo di Sons\u00f3n-Rionegro. Riceve l'ordinazione episcopale il 14 giugno 2003.\nIl 16 febbraio 2010 papa Benedetto XVI lo nomina arcivescovo di Medell\u00edn, sede della quale prende possesso canonico l'8 maggio 2010, giorno del suo cinquantanovesimo compleanno.\nIl 18 settembre 2012 \u00e8 nominato padre sinodale della XIII Assemblea Generale Ordinaria del Sinodo dei Vescovi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3420660", "revid": "767487", "url": "https://it.wikipedia.org/wiki?curid=3420660", "title": "The Goon (film)", "text": "The Goon \u00e8 un cortometraggio del 2011 diretto da Tim Miller, tratto dall'omonima serie a fumetti ideata da Eric Powell nel 1998. Il cortometraggio \u00e8 stato girato per poter ricevere finanziamenti e dirigere un film d'animazione completo.\nProduzione.\nNel giugno 2008 venne annunciato sul sito ufficiale di \"The Goon\" che ne sarebbe stata prodotta una trasposizione cinematografica in CGI da parte dei Blur Studio, prodotta dal regista David Fincher, e basata su una sceneggiatura scritta dall'autore del fumetto Eric Powell. Clancy Brown e Paul Giamatti vennero scritturati come doppiatori principali rispettivamente nel ruolo di \"The Goon\" e \"Franky\". Il primo trailer venne distribuito il 20 luglio 2010."}
{"id": "3420662", "revid": "767487", "url": "https://it.wikipedia.org/wiki?curid=3420662", "title": "Remnants of a Deeper Purity", "text": "Remnants of a Deeper Purity \u00e8 il sesto album discografico del gruppo musicale statunitense Black Tape for a Blue Girl, pubblicato nel 1996 dalla Projekt Records.\nNel 2006, in occasione del decimo anniversario della pubblicazione, \u00e8 stato ripubblicato con l'aggiunta di 9 brani. \u00c8 generalmente considerato il pi\u00f9 rappresentativo del gruppo nonch\u00e9 del genere darkwave.\nTracce.\nTutti i brani sono di Sam Rosenthal.\nEdizione del 2006.\nNel secondo disco, presente solo nella riedizione del 2006, sono contenute le seguenti tracce, gi\u00e0 pubblicate sull'EP \"With My Sorrow\" (Amplexus, 1997) o tratte da concerti registrati nel 1996."}
{"id": "3420667", "revid": "1226", "url": "https://it.wikipedia.org/wiki?curid=3420667", "title": "Lodovico Dorigny", "text": ""}
{"id": "3420668", "revid": "287204", "url": "https://it.wikipedia.org/wiki?curid=3420668", "title": "Doggumentary", "text": "Doggumentary (precedentemente intitolato Doggumentary Music e Doggystyle 2: Tha Doggumentary) \u00e8 l'undicesimo album in studio del rapper statunitense Snoop Dogg. L'album \u00e8 stato pubblicato il 29 marzo 2011, dalla EMI Records/Capitol Records/Priority Records."}
{"id": "3420669", "revid": "729019", "url": "https://it.wikipedia.org/wiki?curid=3420669", "title": "Emanuela Records", "text": "La Emanuela Records \u00e8 stata una casa discografica italiana attiva tra la fine degli anni '50 ed i primi anni '60.\nStoria della Emanuela Records.\nL'Emanuela Records \u00e8 stata una casa discografica fondata da un industriale torinese, Emanuel, che aveva brevettato un tipo di ponteggio meccanico tuttora usato nelle carrozzerie; la sede era in piazza Castello 51 a Torino, ma vi era anche un ufficio a Milano, in Galleria del Corso 2.\nL'Emanuela aveva aperto anche nel 1961 un negozio di dischi in via Lagrange a Torino; dopo aver cessato l'attivit\u00e0 discografica alla fine del 1962 era per\u00f2 continuata quella delle edizioni musicali, in una nuova sede in corso Unione Sovietica 28, sempre a Torino.\nIl direttore artistico dell'etichetta era il maestro Arrigo Amadesi.\nTra gli artisti pi\u00f9 noti che incisero per l'etichetta vi furono Nella Colombo, i Brutos, il Quartetto Hohner, Fiorella Bini, Henry Ferraris (in alcune incisioni il nome \u00e8 riportato come Henrj Ferraris) e il quartetto vocale Poker di Voci.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n45 giri.\nIn alcuni 45 giri non \u00e8 presente il prefisso EM nel numero di catalogo; dal 1008 in poi vengono pubblicati solo i numeri pari"}
{"id": "3420702", "revid": "547034", "url": "https://it.wikipedia.org/wiki?curid=3420702", "title": "Michael East", "text": "Biografia.\nNel 1601 East scrisse un madrigale che venne inserito nella pubblicazione di Thomas Morley, \"The Triumphs of Oriana\". Nel 1606 ricevette un \"Bachelor of Music\" dalla University of Cambridge e nel 1609 entr\u00f2 nel coro della Cattedrale di Ely, inizialmente come laico. Dal 1618 fu alla Cattedrale di Lichfield con il ruolo di maestro del coro, posto che occup\u00f2 probabilmente fino al 1644, quando con l'avvento della guerra civile fu posto termine alle funzioni quotidiane. Elias Ashmole fu cantore a Lichfield, e scrisse \"Michael East \u2026 \u00e8 stato il mio maestro di canto e Henry Hinde, organista della cattedrale \u2026 mi insegn\u00f2 a suonare il virginale e l'organo\".\nLa sua esatta data di morte non \u00e8 nota, ma \u00e8 certo che mor\u00ec a Lichfield. Il suo testamento fu scritto il 7 gennaio 1648 e rivelato il 9 maggio 1648. In esso si parla di sua moglie Dorothy, di sua figlia Mary Hamersly e di un figlio ed un nipote entrambi di nome Michael.\nLe sue composizioni pi\u00f9 importanti sono le fantasie a cinque voci per viole da gamba: Secondo Thurston Dart: \"nonostante alcuni sciatti temi, sono tra i migliori pezzi a cinque voci per consort del tempo\".\nOpere.\nEast fu uno dei compositori pi\u00f9 pubblicati del suo tempo: egli pubblic\u00f2 sette gruppi di composizioni:"}
{"id": "3420706", "revid": "62748", "url": "https://it.wikipedia.org/wiki?curid=3420706", "title": "Maestro del coro", "text": ""}
{"id": "3420713", "revid": "767487", "url": "https://it.wikipedia.org/wiki?curid=3420713", "title": "Ain't It So?", "text": "Ain't It So? \u00e8 un cortometraggio del 1918 diretto da William A. Seiter. Il film \u00e8 la nona regia del regista di New York.\nProduzione.\nIl film fu prodotto dalla Jester Comedy Company, una piccola compagnia che oper\u00f2 nel 1918 e nel 1919, con un totale di 26 produzioni.\nDistribuzione.\nDistribuito dalla Jester Comedy Company, il film usc\u00ec nell'ottobre 1918."}
{"id": "3420715", "revid": "726373", "url": "https://it.wikipedia.org/wiki?curid=3420715", "title": "MyPaint", "text": "MyPaint \u00e8 un programma di disegno per grafica raster, open-source. MyPaint \u00e8 un'applicazione di software libero per illustrare e disegnare con una tavoletta grafica. Ha un'interfaccia semplice, dove quasi tutte le funzioni di base di disegno vengono assegnate ai tasti di scelta rapida, il che rende il pi\u00f9 veloce accesso agli strumenti. Inoltre \u00e8 possibile nascondere tutte le finestre e concentrare tutta l'attenzione sul disegno, senza il desktop occupato da pulsanti o palette disegno non utilizzate o troppo complesse.Aspira anche ad offrire una semplice alternativa libera a GIMP sul desktop environment GNOME o a Krita su KDE.\nLa sua struttura \u00e8 nativamente multipiattaforma e indipendente dal sistema operativo.\nMyPaint \u00e8 scritto con il linguaggio di programmazione C, C++ e Python, usando il toolkit GTK+ e le librerie grafiche cairo.\nFunzionalit\u00e0.\nMyPaint \u00e8 un editor di immagini bitmap e dispone di numerose funzionalit\u00e0 tipiche dei software di editing delle immagini, compresi gli strumenti di disegno, filtri grafici e pennelli di regolazione colori.\nL'attenzione alla usabilit\u00e0 si riflette in molte delle caratteristiche principali del programma:\nSpazzole includono matite pm di HB, coltelli, pennelli, sentiva o palla punto d'inchiostro, matite colorate o pietra nera, erba o foglie di effetti e miscelatori di colore.\nA differenza di un semplice software di editing di immagini MyPaint dispone anche di supporto per i livelli di immagine.\n\u00c8 la pi\u00f9 veloce applicazione basata su OpenRaster.\nStoria e sviluppo.\nIl progetto \u00e8 in fase di sviluppo da prima dell'11 agosto 2004, data di incorporazione nella revisione 87 di Subversion."}
{"id": "3420718", "revid": "1543377", "url": "https://it.wikipedia.org/wiki?curid=3420718", "title": "J\u00f8rgen Jalland", "text": "Carriera.\nClub.\nGli inizi.\nJalland ha giocato per il Teie. Nel 1994 \u00e8 passato all'\u00d8rn, in 2. divisjon. Ha esordito con questa maglia l'11 giugno dello stesso anno, in una sfida di campionato contro il Runar, all'et\u00e0 di 16 anni e 272 giorni. Al termine della stagione, la squadra ha cambiato il proprio nome in \u00d8rn-Horten. Jalland \u00e8 rimasto in squadra fino al termine del campionato 1999.\nIl Sandefjord e la parentesi all'\u00d8rn-Horten.\nNel 2000, Jalland \u00e8 passato al Sandefjord, in 1. divisjon. Ha debuttato in squadra in data 30 aprile, quando \u00e8 stato schierato titolare nella sconfitta casalinga per 0-2 contro il Lyn Oslo. Il 7 maggio ha trovato la prima rete, nella vittoria interna per 3-0 sull'Eik-T\u00f8nsberg.\nNel 2001 ha fatto ritorno all'\u00d8rn-Horten, nel frattempo approdato in 1. divisjon. Nel 2002 \u00e8 tornato al Sandefjord, dove \u00e8 rimasto per due stagioni e da cui si \u00e8 congedato con 66 presenze e 22 reti in campionato.\nV\u00e5lerenga.\nAd agosto 2003, Jalland si \u00e8 trasferito al V\u00e5lerenga, in Eliteserien. Ha debuttato nella massima divisione in data 1\u00ba settembre, vendendo schierato titolare nel pareggio a reti inviolate contro il Lillestr\u00f8m. Il 24 settembre ha esordito nelle competizioni europee per club: ha sostituito Tommy Edvardsen nel pareggio per 0-0 contro il Grazer AK.\nIl 13 aprile 2004 ha segnato il primo gol con questa maglia, sancendo il successo per 1-0 sul Bod\u00f8/Glimt. \u00c8 rimasto al V\u00e5lerenga fino al termine della stagione, totalizzando 42 apparizioni e 2 reti, tra tutte le competizioni.\nRubin Kazan'.\nA gennaio 2005, Jalland \u00e8 stato ingaggiato dai russi del Rubin Kazan', a cui si \u00e8 legato con un contratto triennale. Ha debuttato in Prem'er-Liga il 13 marzo, schierato dal primo minuto nel pareggio per 0-0 maturato sul campo del Saturn. Il 6 novembre ha trovato la prima rete, nella vittoria per 5-1 sulla Torpedo Mosca. \u00c8 rimasto in squadra per un biennio.\nNuovamente al V\u00e5lerenga.\nA febbraio 2007, Jalland ha fatto ritorno al V\u00e5lerenga, a cui si \u00e8 legato con un accordo triennale. \u00c8 tornato a calcare i campi dell'Eliteserien in data 15 aprile, sostituendo Freddy dos Santos nel pareggio casalingo per 1-1 contro lo Stab\u00e6k.\nA gennaio 2008, Jalland ha subito un infortunio che lo avrebbe tenuto fermo per almeno sei settimane. Nel corso di quest'annata, ha avuto diversi problemi fisici e l'allenatore Martin Andresen lo ha impiegato raramente, concedendogli 23 minuti di gioco in tutto il campionato.\nHamKam.\nIl 24 marzo 2009 \u00e8 stato ufficializzato il suo accordo con lo HamKam, in 1. divisjon. Il primo match in squadra lo ha giocato il 5 aprile, nella sconfitta per 3-2 sul campo del Kongsvinger. Ha totalizzato 21 presenze in campionato in questa stagione, senza segnare alcuna rete.\nIl ritorno nelle serie minori.\nIl 27 marzo 2010 \u00e8 tornato ancora una volta all'\u00d8rn-Horten, in 2. divisjon.\nHa giocato nella Futsal Eliteserie 2012-2013 con la maglia dell'Horten: i campionati di calcio a 5 norvegesi, infatti, iniziano al termine delle stagioni calcistiche ed il loro calendario rende quindi compatibile la militanza in entrambi. L'Horten ha chiuso l'annata al 7\u00ba posto.\nAl termine del campionato 2012, l'\u00d8rn-Horten \u00e8 retrocesso in 3. divisjon. A seguito di questo risultato, Jalland ha ricoperto l'incarico di allenatore-giocatore della squadra, che ha condotto alla promozione alla fine del campionato 2013. Alla fine del campionato 2014, ha lasciato l'\u00d8rn Horten, limitandosi a giocare per la squadra riserve nell'annata seguente.\nNel 2016 \u00e8 passato al Fremad Famagusta, in 4. divisjon.\nStatistiche.\nPresenze e reti nei club.\n\"Statistiche aggiornate al 13 dicembre 2017.\""}
{"id": "3420719", "revid": "767487", "url": "https://it.wikipedia.org/wiki?curid=3420719", "title": "Camouflage (film 1918)", "text": "Camouflage \u00e8 un cortometraggio del 1918 diretto da William A. Seiter. Il film \u00e8 la decima regia del regista di New York.\nProduzione.\nIl film fu prodotto da William Steiner per la Jester Comedy Company, una piccola compagnia che oper\u00f2 nel 1918 e nel 1919, per un totale di 26 produzioni.\nDistribuzione.\nDistribuito dalla Jester Comedy Company, il film usc\u00ec nel novembre 1918."}
{"id": "3420724", "revid": "767487", "url": "https://it.wikipedia.org/wiki?curid=3420724", "title": "Some Baby!", "text": "Some Baby! \u00e8 un cortometraggio del 1918 diretto da William A. Seiter. Il film \u00e8 l'undicesima regia del regista di New York.\nProduzione.\nIl film fu prodotto da William Steiner per la Jester Comedy Company, una piccola compagnia che oper\u00f2 nel 1918 e nel 1919, per un totale di 26 produzioni.\nDistribuzione.\nDistribuito dalla Jester Comedy Company, il film usc\u00ec nel novembre 1918."}
{"id": "3420726", "revid": "27723", "url": "https://it.wikipedia.org/wiki?curid=3420726", "title": "Stazione di San Giuliano Piacentino", "text": "La stazione di San Giuliano Piacentino \u00e8 una fermata ferroviaria posta lungo la linea Cremona\u2013Fidenza. Serve il centro abitato di San Giuliano, frazione del comune di Castelvetro Piacentino.\nStoria.\nLa fermata fu inaugurata contestualmente all'attivazione della ferrovia Cremona-Fidenza, avvenuta il 12 settembre 1906 sotto la gestione della Societ\u00e0 Italiana Ferrovie e Tramvie (SIFT).\nNel 1912 la concessione fu riscattata dallo Stato e la linea venne incorporata nella rete FS.\nLa trazione elettrica venne attivata il 27 maggio 1979.\nNel 2000, nell'ambito della riorganizzazione delle Ferrovie dello Stato, tutti gli impianti lungo la linea passarono al neocostituito gestore dell'infrastruttura Rete Ferroviaria Italiana.\nStrutture ed impianti.\nLa fermata possiede un fabbricato viaggiatori a due piani, risalente all'epoca dell'apertura della linea, e conta un unico binario, servito da un marciapiede.\nMovimento.\nLa fermata \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 61 persone (36 saliti + 25 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "3420740", "revid": "27723", "url": "https://it.wikipedia.org/wiki?curid=3420740", "title": "Stazione di Villanova d'Arda", "text": "La stazione di Villanova d'Arda \u00e8 una stazione ferroviaria posta lungo la linea Cremona-Fidenza, a servizio del centro abitato di Villanova sull'Arda.\nStoria.\nLa stazione fu inaugurata contestualmente all'attivazione della ferrovia Cremona-Fidenza, avvenuta il 12 settembre 1906 ad opera della Societ\u00e0 Italiana Ferrovie e Tramvie (SIFT).\nNel 1912 la concessione fu riscattata dallo Stato e la linea venne incorporata nella rete FS.\nLa trazione elettrica venne attivata il 27 maggio 1979.\nNel 2000, nell'ambito della riorganizzazione delle Ferrovie dello Stato, tutti gli impianti lungo la linea passarono al neocostituito gestore dell'infrastruttura Rete Ferroviaria Italiana.\nStrutture ed impianti.\nIl fabbricato viaggiatori \u00e8 un edificio a due piani; il piazzale conta due binari per il servizio passeggeri e un piccolo scalo merci con un magazzino merci.\nMovimento.\nLa stazione \u00e8 servita da corse regionali svolte da Trenitalia Tper nell'ambito del contratto di servizio con la regione Emilia-Romagna.\n\u00c8 inoltre servita dalla coppia giornaliera dei treni della Freccia della Versilia, che collega Bergamo a Pisa Centrale (e prima dell'orario 1999-2000 era attestato a Livorno Centrale).\nA novembre 2019, la stazione risultava frequentata da un traffico giornaliero medio di circa 130 persone (73 saliti + 57 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "3420743", "revid": "149727", "url": "https://it.wikipedia.org/wiki?curid=3420743", "title": "Villanova d'Arda", "text": ""}
{"id": "3420745", "revid": "767487", "url": "https://it.wikipedia.org/wiki?curid=3420745", "title": "In a Pinch", "text": "In a Pinch \u00e8 un cortometraggio muto del 1919 diretto da William A. Seiter alla sua dodicesima regia.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che aveva cominciato a produrre film nel 1918 con \"Tarzan of the Apes\" di Scott Sidney, il secondo adattamento per lo schermo dal romanzo di Edgar Rice Burroughs.\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 1\u00ba giugno 1919."}
{"id": "3420749", "revid": "466539", "url": "https://it.wikipedia.org/wiki?curid=3420749", "title": "Kevin Shields", "text": "\u00c8 noto soprattutto per essere il chitarrista della rock band My Bloody Valentine, nonch\u00e9 voce e principale autore dei brani del gruppo.\nBiografia.\nNato a New York da una famiglia irlandese emigrata in America negli anni '50, \u00e8 il primo di cinque fratelli. La famiglia fece ritorno in Irlanda quando Shields aveva dieci anni.\nA Dublino conobbe il batterista Colm \u00d3 C\u00edos\u00f3ig, con cui fond\u00f2 una band che, in seguito, prese il nome My Bloody Valentine. Dopo diversi cambi di formazione e diversi EP, nel 1988 pubblic\u00f2 con i My Bloody Valentine il primo LP, \"Isn't Anything\", riscontrando giudizi di critica positivi. Nel 1991 pubblic\u00f2, con la stessa band, il secondo LP, \"Loveless\", pietra miliare degli anni '90 secondo molti critici. Dopo questo fortunato album, la band smise di pubblicare dischi e di fare concerti, e Shields si dedic\u00f2 ad altre attivit\u00e0 musicali.\nShields ha collaborato con i Primal Scream in alcuni album, e ha prodotto dischi ai Dinosaur Jr. e ai Yo La Tengo. Nel 2003 contribu\u00ec alla colonna sonora del film \"Lost in Translation - L'amore tradotto\" di Sofia Coppola, inserendo brani inediti, e brani dei My Bloody Valentine. Per la Coppola ha anche remixato alcuni brani della colonna sonora del film del 2006 \"Marie Antoinette\". Nel 2005 collabor\u00f2 con Patti Smith all'album di letture \"The Coral Sea\", provvedendo al sottofondo musicale per le poesie della Smith. Nel 2008 torn\u00f2 a suonare qualche concerto con i My Bloody Valentine, dichiarando in seguito di avere in progetto nuovi dischi.\nStile chitarristico.\nShields \u00e8 noto e stimato anche per il suo stile alla chitarra. Il suono, infatti, \u00e8 molto distorto, con un forte riverbero, in modo da creare un \"muro sonoro\" che, suonando tenendo costantemente stretta la leva del tremolo, \u00e8, all'ascolto, ipnotico e trascinante. Usa soprattutto Fender Jaguar e Jazzmaster."}
{"id": "3420750", "revid": "712828", "url": "https://it.wikipedia.org/wiki?curid=3420750", "title": "Villa Zanchi-Capitaneo", "text": "Villa Zanchi-Capitaneo, o pi\u00f9 comunemente Villa Zanchi, \u00e8 un'antica masseria e villa signorile di Bari, sita su un'altura a sud del quartiere Palese - Macchie e affacciata su via Modugno (la strada che un tempo collegava Palese a Modugno), a una ventina di metri dalla SS16.\nData la discreta altezza a cui si trova, dal suo punto pi\u00f9 alto \u00e8 possibile scorgere i territori circostanti per un raggio di venti chilometri, e nel bel tempo parte dell'Alta Murgia.\nNel XVIII secolo il luogo dove ora si trova la villa era chiamato \"Cozzo de'Pinoli\", ossia collina dei pinoli, dalla presenza di una piccola pineta; nel XIX secolo \"Chiuso Vecchio\" , nome che indicava una tenuta agricola cinta da mura. Dal XX secolo fino ad oggi, invece, la popolazione locale \u00e8 solita indicare la zona della villa e dell'abitato circostante \"sop a Zang\", sopra a Zanchi dal dialetto, cio\u00e8 \"il colle di villa Zanchi\".\nStoria.\nDai documenti si evince che nel sito in questione, nel XVI secolo v'era una torre d'avvistamento interna (dell'entroterra e non sul mare) che, assieme ai terreni circostanti divenne, nel 1671, propriet\u00e0 della famiglia barese Cusano; questi vendettero il tutto quattro anni dopo, al chierico Francesco Capitaneo. La propriet\u00e0 rimase nelle mani della famiglia Capitaneo fino al 1763, quando Pietro Cap., gravato da problemi finanziari fu costretto a venderla al modugnese Giuseppe De Rossi. Ecco cosa \u00e8 scritto nell'atto di vendita: \"\u00abun comprensorio di vigne, torre, giardinetto con cortile e due discoverte con cappella attigua al cortile di detta torre con una piscina e piazzolina davanti a detta torre\u2026 due palmenti da pistar uva\u2026 coverti a lamie vicini alla detta torre ed attaccati al detto giardinetto nel luogo detto la Marina e propriamente Cozzo de' Pinoli, lungo la via pubblica al mare\u00bb\". Il giorno successivo all'acquisto, De Rossi rivendette il complesso al bergamasco Vincenzo Zanchi, che fece quindi costruire la masseria che da lui ha preso il nome, e ristrutturare la cappella preesistente.\nIl 28 febbraio 1799 la masseria fu assalita da una sessantina di briganti sanfedisti che attaccarono Modugno, di cui Palese era la marina, perch\u00e9 aderiva alla Repubblica Partenopea; questi costrinsero a fuggire il padrone Giuseppe Zanchi, figlio di Vincenzo, ma non danneggiarono la costruzione in quanto cacciati subito da accorrenti truppe giacobine (per approfondire, vedi la voce Assedio di Modugno).\nNella seconda met\u00e0 dell'800 il complesso torn\u00f2 ad essere dei Capitaneo, nel frattempo imparentatisi con gli Zanchi (probabilmente questi ultimi non ebbero pi\u00f9 eredi); tuttora i Capitaneo ne condividono il possesso con le famiglie Di Ciaula e Potenza.\nCaratteristiche architettoniche.\nL'opera rientra nella categoria delle masserie a corte con cappella annessa, risultato d'una serie di strutture di epoche diverse distribuite attorno a un cortile, a formare due bracci a elle, uno a nord e l'altro a est. Il cortile \u00e8 cinto da un muro, come di consueto nelle masserie fortificate. Un giardino con pineta che circonda la villa \u00e8 ci\u00f2 che rimane del vasto latifondo esistito in passato.\nAlla primordiale torre d'avvistamento con muri a scarpa, forse eretta nel XVI secolo e ancora visibile nell'angolo nord-est dell'edificio, furono aggiunti alcuni locali nel tardo Settecento, assieme alla Chiesa di Santa Maria del Rosario che forma un'appendice parallelepipeda a nord-ovest del fabbricato. Questi primi locali della zona nord sono due ambienti voltati a botte ed adibiti a cantina e magazzino (nella volta di un locale v'\u00e8 ancora una botola per la caduta delle mandorle dopo l'essiccamento al sole). L'intervento commissionato da Vincenzo Zanchi (fine \u2018700) fu significativo: fu ristrutturata la parte settentrionale dell'edificio, compresa la chiesa, e quasi completamente ricostruita quella ad est, con terrazza e loggiato pergolato al primo piano, prospiciente al cortile; ci\u00f2 da associare al fatto che, sul finire del XVIII secolo, le masserie da esclusivi centri di produzione agricola si trasformavano spesso in residenze temporanee dei proprietari.\nLa villa mostra esternamente lo stile tardo barocco, con le facciate in caldo tufo calcareo. I prospetti laterali e quello posteriore sono caratterizzati ciascuno da quattro profondi archi incassati che ospitano porte-finestre; in corrispondenza del piano terra i pilastri sono rivestiti in bugnato rustico (lo stesso che ricopre la superficie esterna della cappella). Nel prospetto anteriore invece, al piano superiore si distingue il caratteristico loggiato pergolato sorretto da un parapetto sagomato in pietra, e impostato su pilastri con paraste, che scandiscono cinque fornici d'ampiezza diversa; il fornice centrale \u00e8 sormontato da un gentile campaniletto a vela. Sulla modanatura di coronamento, in corrispondenza dei pilastri del loggiato vi sono anfore in terracotta smaltata, mentre agli angoli della stessa ci sono pinnacoli simmetrici a spigolo dotati di feritoie, sicuramente utili all'eventuale difesa da ladri e briganti.\nParticolarmente interessanti gli interni del primo piano, un tempo abitati dai proprietari, costituiti da sette camere comunicanti tutte voltate a padiglione, con rosone a ombrello raccordato da una quadratura geometrica a specchiature contenenti medaglioni. I soffitti a volta sono dipinti a tempera (dipinti realizzati sul finire del'800) in tonalit\u00e0 chiare, con motivi vegetali. Nei medaglioni si ammirano invece paesaggi o motivi floreali.\nDopo il secondo conflitto mondiale all'edificio preesistente sono stati aggiunti locali al piano terra e nella parte meridionale del primo piano, privi di coerenza e principi estetici, che tuttora viziano l'aspetto della fabbrica."}
{"id": "3420753", "revid": "110157", "url": "https://it.wikipedia.org/wiki?curid=3420753", "title": "Chiesanuova (San Don\u00e0 di Piave)", "text": "Chiesanuova (\"Cesanova\" in veneto, gi\u00e0 Taglio del Re) \u00e8 una frazione di San Don\u00e0 di Piave, nella citt\u00e0 metropolitana di Venezia. Sorge sulla sponda sinistra della Piave Vecchia, tra le localit\u00e0 di Intestadura e Caposile.\nLa storia di Chiesanuova ha documenti scritti a partire dai secoli XI e XII. \u00c8 la zona pi\u00f9 alta di tutto il Basso Piave e per questo era facilmente abitabile sebbene la zona fosse totalmente paludosa.\nIl documento pi\u00f9 antico che parla di Chiesanuova risale al 5 maggio 998: il \"Placito\". Il Doge Pietro Orseolo III ottenne dall'Imperatore di Germania Ottone III riconoscimento dei diritti veneziani sul territorio di Cittanova. All'interno di tale scritto si dichiara l'appartenenza di Chiesanuova alla diocesi di Torcello.\nLa chiesa del paese, dedicata a san Carlo Borromeo, venne ricostruita in stile neoromanico in seguito alle distruzioni della prima guerra mondiale dall'architetto Giuseppe Torres. L'apparato decorativo interno comprende pregevoli opere del pittore Juti Ravenna.\nA livello paesaggistico si pu\u00f2 apprezzare lo stato naturale della Piave Vecchia, preservatosi nei secoli. La fitta vegetazione include platani, pioppi bianchi, salici arborei ed arbustivi, robinie ed ontani."}
{"id": "3420755", "revid": "506923", "url": "https://it.wikipedia.org/wiki?curid=3420755", "title": "Medicina del dolore", "text": ""}
{"id": "3420759", "revid": "767487", "url": "https://it.wikipedia.org/wiki?curid=3420759", "title": "Their Day of Rest", "text": "Their Day of Rest \u00e8 un cortometraggio muto del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney, il secondo adattamento per lo schermo del romanzo di Edgar Rice Burroughs.\nDistribuzione.\nDistribuito dalla Goldwyn Distributing Company, il film usc\u00ec il 26 giugno 1919."}
{"id": "3420761", "revid": "339392", "url": "https://it.wikipedia.org/wiki?curid=3420761", "title": "Ben Jawad", "text": ""}
{"id": "3420769", "revid": "767487", "url": "https://it.wikipedia.org/wiki?curid=3420769", "title": "After the Bawl", "text": "After the Bawl \u00e8 un cortometraggio del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 27 luglio 1919."}
{"id": "3420772", "revid": "765341", "url": "https://it.wikipedia.org/wiki?curid=3420772", "title": "Tennis ai Giochi della XXIV Olimpiade - Doppio femminile", "text": "Il torneo di doppio femminile ai Giochi olimpici di Seul 1988 si \u00e8 svolto dal 20 settembre al 1\u00ba ottobre al Seoul Olympic Park Tennis Center su campi in cemento. I match si sono svolti al meglio dei due set su tre. Non \u00e8 previsto il tiebreak nei set finali."}
{"id": "3420774", "revid": "767487", "url": "https://it.wikipedia.org/wiki?curid=3420774", "title": "Close to Nature", "text": "Close to Nature \u00e8 un cortometraggio muto del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film usc\u00ec il 24 agosto 1919."}
{"id": "3420775", "revid": "543975", "url": "https://it.wikipedia.org/wiki?curid=3420775", "title": "Episodi di Cin cin (terza stagione)", "text": "La terza stagione della serie televisiva Cin cin \u00e8 andata in onda negli USA dal 27 settembre 1984 al 9 maggio 1985 sul canale NBC.\nCon una media di telespettatori stimati di 16.720.000 ha raggiunto il 16\u00ba posto nella classifica degli ascolti secondo il Nielsen Rating."}
{"id": "3420776", "revid": "767487", "url": "https://it.wikipedia.org/wiki?curid=3420776", "title": "Due nonne e un beb\u00e8", "text": "Due nonne e un beb\u00e9 (\"Battling for Baby\") \u00e8 un film del 1992 diretto da Art Wolff.\nTrama.\nHelen (Debbie Reynolds) e Marie (Suzanne Pleshette) si conoscono fin da quando erano ragazzine. Poi una, Marie, \u00e8 diventata un'apprezzata concertista, l'altra s'\u00e8 messa a fare la parrucchiera. Col passare degli anni, per la verit\u00e0, i rapporti tra le due si sono guastati. E la notizia che i loro rispettivi figli, Katherine (Courteney Cox) e Philip (John Terlesky) si sono sposati e sono in attesa di un erede, non aiuta le cose."}
{"id": "3420777", "revid": "767487", "url": "https://it.wikipedia.org/wiki?curid=3420777", "title": "Richard Dering", "text": "Nonostante sia stato inglese di nascita, visse e lavor\u00f2, per gran parte della sua vita, nei Paesi Bassi dominati dalla Spagna, a causa della sua fede cattolica che non gli consentiva libert\u00e0 di culto nell'Inghilterra anglicana.\nBiografia.\nDering profess\u00f2 la religione protestante, in Inghilterra, dalla nascita fino all'et\u00e0 di circa trent'anni, ma si convert\u00ec poi al cattolicesimo durante un viaggio in Italia. Era figlio illegittimo di Henry Dering di Liss, Hampshire ed esistono fonti secondo le quali nel 1610 fece un viaggio in Italia dopo aver conseguito un bachelor in musica presso il Christ Church College di Oxford.\nDal 1612 al 1616 viaggi\u00f2 come ambasciatore britannico a Venezia e nel 1617 \u00e8 noto che fu organista presso la comunit\u00e0 delle monache benedettine di Bruxelles. Torn\u00f2 in Inghilterra nel 1625 come organista della regina cattolica Enrichetta Maria e \"musician for the lutes and voices\" di re Carlo I.\nDering compose tre libri di mottetti con basso continuo, due di canzonette ed uno di madrigali e le sue musiche sono presenti in diversi manoscritti e antologie. La sua musica dimostra essere stata influenzata dalla musica italiana del tempo; i madrigali ed i piccoli concertati dei mottetti sono molto simili a quelli di Alessandro Grandi o Sigismondo d'India, con modulazioni ribelli ed espressioni drammatiche. La sua \"Cantio Sacra\" (1618) \u00e8 una raccolta di mottetti a sei voci che richiamano l'espressivit\u00e0 dei madrigali italiani.\nLa musica di Dering dovette avere ampio successo in quanto la maggior parte della sua produzione venne stampata dall'editore di Anversa Pierre Phal\u00e8se fra il 1612 ed il 1628. Sue composizioni a due etre voci vennero poi pubblicate a Londra nel 1662 John Playford, molto dopo la morte del compositore, ma esse potrebbero essere state scritte nei Paesi Bassi, poich\u00e9 uno dei testi \u00e8 in onore di san Giacomo patrono di Spagna. Sembra probabile che Dering abbia portato con s\u00e9 i pezzi nel corso di un suo viaggio in Inghilterra: essi dovrebbero essere stati cantati nella Cappella della regina Enrichetta e utilizzati poi durante il Commonwealth (quando furono presumibilmente la musica preferita di Oliver Cromwell)."}
{"id": "3420778", "revid": "47767", "url": "https://it.wikipedia.org/wiki?curid=3420778", "title": "Hakkar", "text": ""}
{"id": "3420780", "revid": "767487", "url": "https://it.wikipedia.org/wiki?curid=3420780", "title": "Honeymooning", "text": "Honeymooning \u00e8 un cortometraggio muto del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 21 settembre 1919."}
{"id": "3420786", "revid": "767487", "url": "https://it.wikipedia.org/wiki?curid=3420786", "title": "Why Divorce?", "text": "Why Divorce? \u00e8 un cortometraggio muto del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 19 ottobre 1919."}
{"id": "3420788", "revid": "29478", "url": "https://it.wikipedia.org/wiki?curid=3420788", "title": "Mariana Ximenes", "text": "Biografia.\nNata a San Paolo il 26 aprile 1981, cominci\u00f2 ad appassionarsi al mondo della recitazione all'et\u00e0 di sei anni, interpretando Cenerentola a scuola. Il primo vero lavoro fu a 13 anni, in televisione, nella telenovela \"74.5 - Uma Onda no Ar\" prodotta dalla Rede Manchete.\nNel 2003 ha recitato nella miniserie \"A casa das sete mulheres\" (trasmessa in Italia col titolo \"Garibaldi, l'eroe dei due mondi\") come Ros\u00e1rio, una delle sette protagoniste.\nNel 2012 ha recitato in \"Guerra dos sexos\".\n\u00c8 compagna dell'impresario Santiago Bebiano, dopo la separazione da Pedro Buarque de Holanda, che \u00e8 stato suo marito per otto anni."}
{"id": "3420789", "revid": "991694", "url": "https://it.wikipedia.org/wiki?curid=3420789", "title": "San'a", "text": ""}
{"id": "3420791", "revid": "767487", "url": "https://it.wikipedia.org/wiki?curid=3420791", "title": "Moving Day (film 1919)", "text": "Moving Day \u00e8 un cortometraggio muto del 1919 diretto da William A. Seiter (con il nome William Seiter).\nProduzione.\nIl film fu prodotto per la National Film Corporation of America (con il nome Capitol Comedies) da William Parsons, un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs). Il produttore mor\u00ec per coma diabetico il 28 settembre di quell'anno, prima dell'uscita del film.\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 16 novembre 1919."}
{"id": "3420792", "revid": "1305772", "url": "https://it.wikipedia.org/wiki?curid=3420792", "title": "WinCDEmu", "text": "WinCDEmu \u00e8 un'utility open source per montare file immagine in Microsoft Windows.\nInstalla un driver nel sistema operativo che permette ad un utente di montare un'immagine di un CD o DVD, e di accedervi come se fosse un disco fisso.\nWinCDEmu supporta i seguenti formati:"}
{"id": "3420794", "revid": "767487", "url": "https://it.wikipedia.org/wiki?curid=3420794", "title": "The Little Dears", "text": "The Little Dears \u00e8 un cortometraggio muto del 1919 diretto da William A. Seiter.\nProduzione.\nIl film fu prodotto per la National Film Corporation of America (con il nome Capitol Comedies) da William Parsons (con il nome Smiling Billy Parsons), un attore che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 14 dicembre 1919."}
{"id": "3420795", "revid": "112005538", "url": "https://it.wikipedia.org/wiki?curid=3420795", "title": "Merdeide", "text": "La Merdeide, avente come sottotitolo \u00ab\"Stanze in lode delli stronzi della Real Villa di Madrid\"\u00bb, \u00e8 un poema attribuito a Tommaso Stigliani, che lo scrisse sotto lo pseudonimo di Nicol\u00f2 Bobadillo.\nComposta in chiave antispagnola, tanto da definire Madrid una citt\u00e0 sudicia, essa comparve la prima volta nel 1629, all'interno di una antologia di stampo burlesco contenente, tra le altre, la \"Murtoleide\" del Marino.\nDi poco successivo alla \"Cicceide\" del Lazzarelli, il poema s'inscrive nell'alveo delle liriche satiriche ed irriverenti tipiche del '600, e in particolare nell'ambito del dibattito fra marinisti e antimarinisti, cui contribu\u00ec lo stesso Stigliani.\nLa \"Merdeide\" non va confusa con l'opera omonima scritta ad inizio del XIX secolo dall'abate Angelo Penoncelli."}
{"id": "3420804", "revid": "767487", "url": "https://it.wikipedia.org/wiki?curid=3420804", "title": "A Sure Cure (film 1919)", "text": "A Sure Cure \u00e8 un cortometraggio muto del 1919 diretto da William Seiter (William A. Seiter).\nProduzione.\nIl film fu prodotto per la National Film Corporation of America (con il nome Capitol Comedies) da Smiling Billy Parsons, un attore il cui nome era William Parsons e che, l'anno precedente, aveva prodotto \"Tarzan of the Apes\", la sua prima produzione, film che era stato diretto da Scott Sidney (il secondo adattamento per lo schermo del romanzo di Edgar Rice Burroughs).\nDistribuzione.\nDistribuito dalla Goldwyn Distributing Company, il film - un cortometraggio in due bobine - usc\u00ec il 28 dicembre 1919, tre mesi dopo la morte del produttore William Parsons. Il copyright venne registrato con il titolo \"The Sure Cure\""}
{"id": "3420805", "revid": "1149807", "url": "https://it.wikipedia.org/wiki?curid=3420805", "title": "Leggendari Guerrieri", "text": ""}
{"id": "3420807", "revid": "1442080", "url": "https://it.wikipedia.org/wiki?curid=3420807", "title": "Estoril Open 2006 - Doppio maschile", "text": "Il doppio maschile del torneo di tennis Estoril Open 2006, facente parte dell'ATP Tour, ha avuto come vincitori Luk\u00e1\u0161 Dlouh\u00fd e Pavel V\u00edzner che hanno battuto in finale Lucas Arnold Ker e Leo\u0161 Friedl 6-3, 6-1."}
{"id": "3420810", "revid": "190578", "url": "https://it.wikipedia.org/wiki?curid=3420810", "title": "Mariana Ximenes do Prado Nuzzi", "text": ""}
{"id": "3420812", "revid": "287204", "url": "https://it.wikipedia.org/wiki?curid=3420812", "title": "Manuel Diaz Vega", "text": ""}
{"id": "3420816", "revid": "287204", "url": "https://it.wikipedia.org/wiki?curid=3420816", "title": "Kurt Rothlisberger", "text": ""}
{"id": "3420832", "revid": "1149807", "url": "https://it.wikipedia.org/wiki?curid=3420832", "title": "AncientGreymon", "text": ""}
{"id": "3420835", "revid": "543975", "url": "https://it.wikipedia.org/wiki?curid=3420835", "title": "Episodi di Cin cin (quarta stagione)", "text": "La quarta stagione della serie televisiva Cin cin \u00e8 andata in onda negli USA dal 26 settembre 1985 al 15 maggio 1986 sul canale NBC.\nCon una media di telespettatori stimati di 20.358.300 ha raggiunto il 5\u00ba posto nella classifica degli ascolti secondo il Nielsen Rating."}
{"id": "3420836", "revid": "1149807", "url": "https://it.wikipedia.org/wiki?curid=3420836", "title": "AncientGarurumon", "text": ""}
{"id": "3420839", "revid": "1149807", "url": "https://it.wikipedia.org/wiki?curid=3420839", "title": "AncientBeetlemon", "text": ""}
{"id": "3420841", "revid": "39884", "url": "https://it.wikipedia.org/wiki?curid=3420841", "title": "Christoph Willibald von Gluck", "text": ""}
{"id": "3420843", "revid": "1149807", "url": "https://it.wikipedia.org/wiki?curid=3420843", "title": "AncientKazemon", "text": ""}
{"id": "3420845", "revid": "1149807", "url": "https://it.wikipedia.org/wiki?curid=3420845", "title": "AncientMegatheriummon", "text": ""}
{"id": "3420846", "revid": "1149807", "url": "https://it.wikipedia.org/wiki?curid=3420846", "title": "AncientVolcamon", "text": ""}
{"id": "3420847", "revid": "1149807", "url": "https://it.wikipedia.org/wiki?curid=3420847", "title": "AncientTroiamon", "text": ""}
{"id": "3420850", "revid": "1149807", "url": "https://it.wikipedia.org/wiki?curid=3420850", "title": "AncientMermaimon", "text": ""}
{"id": "3420853", "revid": "1149807", "url": "https://it.wikipedia.org/wiki?curid=3420853", "title": "AncientWisemon", "text": ""}
{"id": "3420855", "revid": "1442080", "url": "https://it.wikipedia.org/wiki?curid=3420855", "title": "BMW Open 2006 - Doppio", "text": "Il doppio del torneo di tennis BMW Open 2006, facente parte dell'ATP Tour, ha avuto come vincitori Andrei Pavel e Alexander Waske che hanno battuto in finale Alexander Peya e Bj\u00f6rn Phau 6-4, 6-2."}
{"id": "3420858", "revid": "1149807", "url": "https://it.wikipedia.org/wiki?curid=3420858", "title": "AncientSphinxmon", "text": ""}
{"id": "3420884", "revid": "767487", "url": "https://it.wikipedia.org/wiki?curid=3420884", "title": "Orrore", "text": "Per orrore si intende un sentimento di forte paura e ribrezzo destato da ci\u00f2 che appare crudele e ripugnante in senso fisico o morale. Per estensione, orrore pu\u00f2 indicare un fatto, un oggetto o una situazione che desta tale sentimento.\nIl tema dell'orrore \u00e8 ricorrente nella letteratura (il romanzo gotico ne \u00e8 un esempio) e nel cinema.\nPsicoanalisi.\nFreud paragon\u00f2 l'esperienza dell'orrore a quella del perturbante.\nSulla sua scia, Georges Bataille vide l'orrore simile all'estasi nella sua trascendenza del quotidiano; come un modo per andare oltre la coscienza sociale razionale. Julia Kristeva a sua volta considerava l'orrore un'esperienza evocativa degli aspetti primitivo, infantile e demoniaco della femminilit\u00e0 non mediata.\nOrrore e trauma.\nIl paradosso del piacere vissuto attraverso film o libri dell'orrore pu\u00f2 essere spiegato in parte come derivante dal sollievo dell'orrore della vita reale nell'esperienza dell'orrore rappresentato, e in parte come un modo sicuro per tornare nella vita adulta ai sentimenti paralizzanti di impotenza infantile.\nL'impotenza \u00e8 anche un fattore dell'esperienza schiacciante del vero orrore nel trauma psicologico. Rivivere il trauma in modo rappresentato, come nel teatro o nel cinema, ma anche in certe forme di psicoterapia, pu\u00f2 essere un modo utile per superarlo."}
{"id": "3420902", "revid": "767487", "url": "https://it.wikipedia.org/wiki?curid=3420902", "title": "Thomas Ford", "text": "Biografia.\nFu al servizio della Corte di Enrico Federico Stuart, figlio di Giacomo I, che mor\u00ec nel 1612. Fu poi musicista del principe Enrico dal 1610 al 1612, musicista del principe Carlo dal 1617 al 1625 ed infine di Carlo I dal 1626 al 1642 nel corso della guerra civile inglese. Venne tumulato nella chiesa di \"St. Margaret's\", Westminster.\nFord compose anthem, a tre e sei voci; quattro canoni sacri; 35 canzoni; sei fantasie a cinque voci e pochi altri pezzi per viola da gamba.\nLa sua pi\u00f9 importante collezione \u00e8 \"Musicke of Sundrie Kindes\" (London, 1607), scritta in due parti. Il primo libro comprende canzoni per liuto, descritte come \"Aries for 4 voices to the Lute, Orphorion, or Basse-viol, with a Dialogue for two Voices...\"; il secondo contiene danze come \"Pavens, Galiards, Almaines, Toies, Jigges, Thumpes, and such like...\" per un consort di viole da gamba. Molte delle canzoni sono in due diverse versioni: una per voce o voce e liuto ed un'altra a quattro voci pari. Una particolarit\u00e0 inusuale della sua musica per viola da gamba \u00e8 l'uso di un effetto: un pesante pizzicato.\nAlcuni pezzi della sua musica sacra si trovano in due collezione del 1614 e 1620, in cui \u00e8 insolitamente incluso il basso continuo, pi\u00f9 comune sul continente che nelle isole britanniche.\nAssieme a John Dowland, Ford \u00e8 fra i pi\u00f9 importanti esponenti della scuola che precedette Henry Lawes.\nIl poema anonimo e senza titolo che appare nel manoscritto trovato nella biblioteca del Christ Church di Oxford e che inizia con \"Yet if his Majesty, our sovereign lord . . \", \u00e8 stato attribuito a Ford."}
{"id": "3420907", "revid": "486946", "url": "https://it.wikipedia.org/wiki?curid=3420907", "title": "Kether", "text": ""}
{"id": "3420916", "revid": "1543377", "url": "https://it.wikipedia.org/wiki?curid=3420916", "title": "Ertumaxomab", "text": "L'ertumaxomab nome commerciale \"Rexomun\", \u00e8 un anticorpo monoclonale ibrido Topo/ratto, valutato in studi di fase II per il trattamento del tumore della mammella.\nViene anche chiamato anticorpo tri-funzionale perch\u00e9 agisce collegando le cellule T, i macrofagi e le cellule cancerose insieme.\nIl target molecolare del farmaco \u00e8 l'antigene HER2/neu e CD3"}
{"id": "3420930", "revid": "2110845", "url": "https://it.wikipedia.org/wiki?curid=3420930", "title": "Mario Gentili", "text": "Professionista nel 1937, vinse la medaglia d'argento diventando vicecampione olimpico nell'inseguimento a squadre 4.000 metri ai Giochi di . Corse tra i professionisti dal 1932 al 1936 con la maglia della Societ\u00e0 sportiva Lazio di ciclismo, e nel 1937 da individuale."}
{"id": "3420933", "revid": "767487", "url": "https://it.wikipedia.org/wiki?curid=3420933", "title": "Severino Rigoni", "text": "Professionista dal 1938 al 1957, fu vicecampione olimpico nell'inseguimento a squadre ai Giochi di ."}
{"id": "3420938", "revid": "599013", "url": "https://it.wikipedia.org/wiki?curid=3420938", "title": "Guido Bernardi (ciclista)", "text": "Professionista dal 1950 al 1952, fu vicecampione olimpico nell'inseguimento a squadre ai Giochi di ."}
{"id": "3420941", "revid": "1573940", "url": "https://it.wikipedia.org/wiki?curid=3420941", "title": "Rino Pucci", "text": "Fu vicecampione olimpico nell'inseguimento a squadre ai Giochi di ."}
{"id": "3420942", "revid": "1851848", "url": "https://it.wikipedia.org/wiki?curid=3420942", "title": "Lorenzo Bosisio", "text": "Fu medaglia di bronzo nell'inseguimento a squadre ai Giochi olimpici di Citt\u00e0 del Messico nel 1968 e fu poi professionista dal 1969 al 1972."}
{"id": "3420944", "revid": "247222", "url": "https://it.wikipedia.org/wiki?curid=3420944", "title": "Blue Afternoon", "text": "Blue Afternoon \u00e8 il quarto album di Tim Buckley, pubblicato dalla Straight Records nel novembre del 1969.\nTracce.\nBrani composti da Tim Buckley"}
{"id": "3420945", "revid": "73843", "url": "https://it.wikipedia.org/wiki?curid=3420945", "title": "Cipriano Chemello", "text": "Professionista dal 1969 al 1973, fu medaglia di bronzo ai Giochi olimpici di nell'inseguimento a squadre, specialit\u00e0 di cui fu due volte campione del mondo.\nBiografia.\nEsordiente nel 1961 con la societ\u00e0 U.S. Angarano con la guida del tecnico Danilo Mocellin, passa poi al V.C. Bassano 1892 a partire dal 1963.\nNel 1965 vince l'argento iridato nella specialit\u00e0 dell'inseguimento a squadre. Inseguitore e passista tra i dilettanti ottiene grandi risultati. Nel 1966 con l'assistenza del tecnico Guido Costa, a Francoforte diventa per la prima volta campione del mondo nella specialit\u00e0 dell'inseguimento a squadre con Castello, Pancino e Roncaglia, tempo di 4'30\"51. Sbaglia con il quartetto azzurro, per un errore tecnico, la medaglia olimpica ai mondiali di Citt\u00e0 del Messico, in cui trionfano i tedeschi, ma con la vittoria al mondiale a Montevideo nel 1968 si riscattano battendo i tedeschi stessi; la squadra vincente \u00e8 composta da Chemello, Bosisio, Morbiato e Roncaglia. Negli stessi campionati \u00e8 5\u00ba nell'inseguimento individuale.\nNel 1967 \u00e8 campione italiano inseguimento individuale. Lo stesso anno conquista l'argento nell'inseguimento a squadre ed \u00e8 primatista mondiale con il tempo di 4'48\"89.\nPassa professionista nel 1969 con la Salvarani di Gimondi, Motta, Balmamion, Altig; nell'anno di esordio ottiene due vittorie alla Settimana Catalana e l'anno seguente vince una tappa della Parigi-Nizza.\nNegli anni successivi inizia a lamentare dei disturbi fisici che lo costringono a sottoporsi a vari interventi chirurgici e ad abbandonare il ciclismo professionistico, ma non lo allontanano dal ciclismo.\nPer anni ha ricoperto la carica di tecnico della pista di Bassano del Grappa fino ad accettare la carica di tecnico regionale con la quale ha portato la delegazione pista veneta a numerosi successi a livello italiano."}
{"id": "3420950", "revid": "1573940", "url": "https://it.wikipedia.org/wiki?curid=3420950", "title": "Arnaldo Benfenati", "text": "Professionista dal 1949 al 1952, fu campione del mondo nell'inseguimento individuale nel 1947 e vicecampione olimpico nell'inseguimento a squadre ai Giochi di ."}
{"id": "3420952", "revid": "200154", "url": "https://it.wikipedia.org/wiki?curid=3420952", "title": "Soprano falcon", "text": ""}
{"id": "3420976", "revid": "306856", "url": "https://it.wikipedia.org/wiki?curid=3420976", "title": "Achille Boroli", "text": "Biografia.\nNato a Torino il 18 giugno 1913, Achille Boroli frequenta il Collegio San Giuseppe nel capoluogo piemontese e consegue la maturit\u00e0 classica a Novara. Si laurea in giurisprudenza nel 1938 a Torino.\nNel 1936 inizia la sua lunga attivit\u00e0 nell'Istituto Geografico De Agostini, del quale il padre Marco aveva rilevato una quota, che lo porter\u00e0 ad affermarsi come una delle personalit\u00e0 di rilievo dell'editoria italiana dal dopoguerra agli anni ottanta.\nIl 1\u00ba gennaio 1938 entra nell'organico come capo ufficio amministrativo e nel 1944 \u00e8 membro del consiglio di gestione.\nDal 15 ottobre 1946 Achille Boroli \u00e8 Consigliere Delegato della societ\u00e0, assumendo l'onere di avviare una trasformazione non trascurabile: rinnovare gli impianti per la stampa, ottimizzare la forza lavoro e rifondare i programmi editoriali.\nLa strategia dell'azienda tender\u00e0 da allora allo sviluppo delle potenzialit\u00e0 editoriali, in precedenza mantenute in subordine alle esigenze industriali e grafiche.\nA partire dal 1950 lo affianca in quest'opera il fratello, ing. Adolfo Boroli.\nNel 1962 Achille Boroli diviene Presidente dell'Istituto Geografico De Agostini. Muore a Beaulieu-sur-Mer nel 2011 all'et\u00e0 di 97 anni.\nSposato con Giulia Bucciotti (Alessandria, 14 luglio 1922\u00a0\u2013 Novara, 20 settembre 2001), ha avuto sei figli (Marcella, Marco, Isabella, Andrea, Giovanni, Pietro).\nCasa editrice.\nNegli anni cinquanta la produzione De Agostini \u00e8 quasi tutta articolata in collane, a cui si affiancano le prime \u201cGrandi Enciclopedie\u201d. Questa impostazione editoriale costituisce la base da cui Achille Boroli svilupper\u00e0 un prodotto nuovo e innovativo: le opere a fascicoli, vendute settimanalmente in edicola e a rate.\nDa un punto di vista finanziario l'opera a fascicoli permette all'azienda di ridurre enormemente il tempo tra investimenti e incassi, che tanto pesa sulla redditivit\u00e0. Dal punto di vista culturale e sociale, risponde alle esigenze di un pubblico che pu\u00f2 soddisfare a costi contenuti la legittima aspirazione alla conoscenza.\nQuesta innovazione e la qualit\u00e0 del prodotto editoriale permettono all'Istituto Geografico De Agostini di sviluppare partnership internazionali con le proprie opere in coedizione e di aprire all'estero le prime filiali.\nDe Agostini \u00e8 leader in ogni settore dell'editoria, dalle opere di base alla manualistica, dai libri per ragazzi alla scolastica, ai grandi libri illustrati e una rete capillare di vendita ne costituisce il cardine finanziario e commerciale.\nFascicoli, libri e atlanti parlano ormai molte lingue e le grandi opere esplorano le tematiche pi\u00f9 varie; si sviluppa la vendita per corrispondenza e diretta; il progresso dell'elettronica e dell'informatica, inoltre, apre nuovi spazi propositivi e, dagli anni '80, si affiancano alla carta stampata supporti audiovisivi e multimediali.\nAlla fine degli anni '80 Achille Boroli d\u00e0 il via alla nuova edizione del \"Grande Atlante Geografico\" (la prima, peraltro di continuo rinnovata, risaliva nella sua originaria formulazione al 1922), poi costantemente aggiornato e perfezionato. L'opera, che viene diffusa in tutti i canali distributivi, dalle librerie alle edicole, dal mailing alla vendita rateale, conquistando anche i mercati europei e d'oltreoceano, costituisce uno dei principali eventi editoriali degli anni '80. A Francoforte nel 1989 il Grande Atlante Geografico, con la prima carta geografica della Germania unita, verr\u00e0 definito \u201cpublisher's dream\u201d.\nSotto la guida di Achille Boroli sono state pubblicate opere che rimarranno per sempre nella storia dell'editoria: \"Universo\", \"Il Milione\", \"Le leggi d'Italia\", la \"Grande Enciclopedia\" in 20 volumi, il \"Grande Atlante Geografico\", il \"Calendario Atlante De Agostini\", \"I Capolavori della Narrativa\".\nNell'assemblea del 25 giugno 1986 Achille Boroli comunica ai soci le sue dimissioni dalla carica di Presidente dopo 50 anni di attivit\u00e0 nell'azienda, ritenendo doveroso cedere la conduzione operativa della societ\u00e0 ai pi\u00f9 giovani amministratori, mentre la presidenza \u00e8 assunta dall'ing. Adolfo Boroli.\nAchille Boroli mantiene l'incarico di Presidente della Fidea, la Holding capogruppo che diviene poi Finanziaria De Agostini. Nel 1997 lascia anche la presidenza della Finanziaria e mantiene la carica di Presidente Onorario.\n\u00c8 scomparso nel 2011 all'et\u00e0 di 97 anni\nLa Fondazione Achille e Giulia Boroli.\nNel 1998 per volont\u00e0 di Achille Boroli viene costituita la Fondazione Achille e Giulia Boroli, sostenuta e finanziata con mezzi propri dal fondatore, che opera nell'ambito della charity, della ricerca scientifica e della formazione dei giovani, con borse di studio e anche con la pubblicazione della collana di saggistica Homo Sapiens."}
{"id": "3421007", "revid": "1516566", "url": "https://it.wikipedia.org/wiki?curid=3421007", "title": "Ecromeximab", "text": "L'ecromeximab \u00e8 un anticorpo monoclonale di tipo chimerico sviluppato per il trattamento del melanoma maligno.\nQuesto farmaco \u00e8 stato sviluppato dalla Ky\u014dwa Hakko Kogyo Co. , Ltd.\nIl farmaco agisce sull'antigene GD3 ganglioside."}
{"id": "3421028", "revid": "121235530", "url": "https://it.wikipedia.org/wiki?curid=3421028", "title": "Vices &amp; Virtues", "text": "Vices &amp; Virtues \u00e8 il terzo album del gruppo Panic at the Disco, uscito il 29 marzo 2011."}
{"id": "3421113", "revid": "767487", "url": "https://it.wikipedia.org/wiki?curid=3421113", "title": "Zampe di gallina (film)", "text": "Zampe di gallina (\"The Kentucky Colonel\") \u00e8 un film muto del 1920 diretto da William A. Seiter.\nProduzione.\nIl film fu prodotto dalla National Film Corporation of America e venne girato al Sunland Park di Sunland a Los Angeles.\nDistribuzione.\nDistribuito dalla W.W. Hodkinson e Path\u00e9 Exchange, il film usc\u00ec nelle sale il 26 settembre 1920. In Italia venne distribuito dalla Sennett nel 1926, uscendo con il visto di censura numero 22310."}
{"id": "3421131", "revid": "1097011", "url": "https://it.wikipedia.org/wiki?curid=3421131", "title": "Hypo Group Tennis International 2006 - Doppio", "text": "Il doppio del torneo di tennis Hypo Group Tennis International 2006, facente parte dell'ATP Tour, ha avuto come vincitori Paul Hanley e Jim Thomas che hanno battuto in finale Oliver Marach e Cyril Suk 6-3, 4-6, [10-5]."}
{"id": "3421141", "revid": "697352", "url": "https://it.wikipedia.org/wiki?curid=3421141", "title": "Abdoulaye Diallo", "text": ""}
{"id": "3421166", "revid": "1951844", "url": "https://it.wikipedia.org/wiki?curid=3421166", "title": "Ordina Open 2006 - Doppio maschile", "text": "Il doppio maschile del torneo di tennis Ordina Open 2006, facente parte dell'ATP Tour, ha avuto come vincitori Martin Damm e Leander Paes che hanno battuto in finale Arnaud Cl\u00e9ment e Chris Haggard 6-1, 7-6(3)."}
{"id": "3421179", "revid": "767487", "url": "https://it.wikipedia.org/wiki?curid=3421179", "title": "Il trionfo dei dieci gladiatori", "text": "Il trionfo dei dieci gladiatori \u00e8 un film del 1964 diretto da Nick Nostro.\n\u00c8 il seguito de \"I dieci gladiatori\" e sar\u00e0 a sua volta seguito da \"Gli invincibili dieci gladiatori\".\nTrama.\nL'Impero Romano sta conquistano e annettendo al suo dominio tutte le regioni che gli si oppongono, tra queste c'\u00e8 l'Asia Minore ed \u00e8 qui che si svolge la storia: un proconsole ordina a dieci dei suoi pi\u00f9 fidati gladiatori di rapire la regina nemica. Ma dietro l'azione si cela un piano di ribaltamento della politica ai danni dell'Impero."}
{"id": "3421182", "revid": "574958", "url": "https://it.wikipedia.org/wiki?curid=3421182", "title": "Agrigentum", "text": ""}
{"id": "3421188", "revid": "1494169", "url": "https://it.wikipedia.org/wiki?curid=3421188", "title": "Abel Caballero", "text": ""}
{"id": "3421202", "revid": "1543377", "url": "https://it.wikipedia.org/wiki?curid=3421202", "title": "Louise (opera)", "text": "Louise \u00e8 un'opera in quattro atti di Gustave Charpentier. Il libretto \u00e8 stato scritto dallo stesso Charpentier insieme a Saint-Pol-Roux, poeta simbolista e ispiratore dei surrealisti.\nLa prima assoluta \u00e8 stata il 2 febbraio 1900 all'Op\u00e9ra-Comique di Parigi diretta da Andr\u00e9 Messager.\nAl Teatro Lirico di Milano la prima \u00e8 stata il 14 aprile 1901.\nAl Wiener Staatsoper va in scena il 24 marzo 1903 diretta da Gustav Mahler e fino al 1904 ha avuto 23 recite.\nAl Manhattan Center di New York la premi\u00e8re \u00e8 stata nel 1908.\nAl Metropolitan Opera House di New York la premi\u00e8re \u00e8 stata il 15 gennaio 1921 diretta da Albert Wolff con Geraldine Farrar e Flora Perini e fino al 1949 ha avuto 52 recite.\nAl Teatro La Fenice di Venezia la prima \u00e8 stata il 3 febbraio 1923 nella traduzione di Amintore Galli.\nAl Teatro Comunale di Bologna la prima \u00e8 stata il 16 novembre 1924 diretta da Antonio Guarnieri con Carmen Melis, Elvira Casazza ed Ezio Pinza.\nAl Teatro Verdi (Trieste) va in scena nel 1947 e nel 1977 diretta da Bruno Bartoletti con Adriana Maliponte e Giorgio Merighi.\nAl Teatro alla Scala di Milano \"Luisa\" va in scena nel 1957 diretta da Andr\u00e9 Cluytens con Nicola Rossi-Lemeni e Fiorenza Cossotto.\nAll'Op\u00e9ra National de Paris la prima \u00e8 stata nel 2007 diretta da Sylvain Cambreling con Jos\u00e9 van Dam.\nCharpentier scrisse anche un seguito, l'opera \"Julien\".\nAdattamenti.\n\"Louise\" \u00e8 stata trasposta in una versione cinematografica (ridotta), con lo stesso titolo. Realizzato nel 1939 sotto la supervisione dello stesso compositore, il film \u00e8 stato diretto da Abel Gance, mentre la protagonista Louise era interpretata da Grace Moore."}
{"id": "3421209", "revid": "599013", "url": "https://it.wikipedia.org/wiki?curid=3421209", "title": "Johann Muller", "text": "Biografia.\nSeconda linea di due metri d'altezza, Muller ha vissuto tutta la sua carriera professionistica nel suo Paese con gli Sharks, \"franchise\" di Super Rugby nella cui squadra provinciale, i Natal Sharks, vinse una Currie Cup nel 2008.\nEsord\u00ec negli \"Springbok\" solo nel 2006 a ventisei anni, a causa della forte concorrenza nel ruolo di seconda linea dei due uomini di mischia dei Bulls, Matrfield e Botha; anche una volta entrato in Nazionale non fu quasi mai titolare fisso, bench\u00e9 in un'occasione, prima della , fosse stato designato capitano della squadra, nel Tri Nations contro la .\nNella Coppa del Mondo disput\u00f2 4 incontri e si laure\u00f2 campione, e disput\u00f2 il suo incontro internazionale pi\u00f9 recente nel 2009; nell'estate 2010, dopo 8 stagioni agli Sharks, Muller ha firmato un contratto con l'Ulster Rugby, formazione irlandese di Celtic League."}
{"id": "3421220", "revid": "287204", "url": "https://it.wikipedia.org/wiki?curid=3421220", "title": "Siltuximab", "text": "Il Siltuximab \u00e8 un anticorpo monoclonale che agisce sull'IL-6, \u00e8 studiato come antitumorale. E' commercializzato come Sylvant; noto anche come CNTO 328. E' studiato per il trattamento di tumori metastatici come il carcinoma a cellule renali, tumore alla prostata, e per la malattia di Castleman, tra altri tipi di tumore.\nIl 23 aprile 2014 la FDA approva il Sylvant per il trattamento di pazienti con idiopathic multicentric Castleman\u2019s disease (iMCD) che non hanno immunodeficienza da virus (HIV) o herpesvirus-8 (HHV-8).\nEffetti collaterali.\nSiltuximab pu\u00f2 determinare una minore resistenza alle infezioni e non deve essere somministrato in pazienti con infezioni severe in atto. Siltuximab deve essere interrotto nella somministrazione a pazienti con reazioni avverse acute, anafilattiche, allergiche o con rilascio di citochine. Vaccini in vivo non devono essere somministrati in pazienti in terapia con siltuximab causa l'interazione alla normale risposta immunitaria a nuovi antigeni.\nComuni.\nQuesti sono sintomi comuni durante il trattamento della malattia di Castleman (&gt;10% comparato al placebo):\nInterazioni.\nSiltuximab pu\u00f2 aumentare l'attivit\u00e0 di CYP450. La somministrazione di siltuximab e CYP450 con warfarina, ciclosporina o teofillina deve essere monitorata attentamente."}
{"id": "3421225", "revid": "1833487", "url": "https://it.wikipedia.org/wiki?curid=3421225", "title": "San Dimas (Stati Uniti d'America)", "text": "San Dimas \u00e8 una citt\u00e0 situata nella valle di San Gabriel, nella contea di Los Angeles, in California. Al censimento del 2010, la popolazione totale \u00e8 di abitanti. Il nome della citt\u00e0 deriva dall'omonimo canyon San Dimas, localizzato sulle montagne San Gabriel a nord del centro abitato. Il nome della citt\u00e0 \u00e8 ispirato a San Dimas (\"San Disma\" in italiano) il \"buon ladrone\" crocifisso alla destra di Ges\u00f9 e ricordato nel Vangelo di Nicodemo.\nGeografia fisica.\nSan Dimas \u00e8 un sobborgo della citt\u00e0 di Los Angeles, a 45\u00a0km a nord-est dalla Downtown e a nord dell'Oceano Pacifico.\nLa citt\u00e0, all'inizio del XX secolo, si \u00e8 sviluppata sia lungo la Route 66 sia a sud della stessa. La Arrow Highway e la San Dimas Avenue sono le altre due arterie principali di San Dimas. La Foothill Freeway (I-210) collega il centro abitato con Pasadena e la San Fernando Valley, mentre la Route 57 collega San Dimas con la Contea di Orange e le spiagge.\nPopolazione.\nAl censimento del 2000, San Dimas aveva residenti, passati a nel 2010.\nStoria.\nLa trib\u00f9 indiana dei Tongva ha abitato l'area in cui oggi sorge San Dimas insieme ad altre popolazioni per oltre 8.000 anni. Sul finire del XVIII secolo questo territorio venne occupato dai coloni spagnoli della Missione San Gabriel. I primi Europei giunsero in queste aree nel 1774, quando Juan Bautista De Anza attravers\u00f2 queste terre durante una delle sue spedizioni.\nA partire dal 1837 alcuni proprietari terrieri messicani si stabilirono qui, in particolare il primo ranch fu il \"Rancho San Jose\", fondato da Ygancio Palomares. I residenti del ranch si occupavano sia di allevare bovini e pecore, sia della coltivazione dei campi. Per\u00f2 a partire dal 1860 una grave siccit\u00e0 decim\u00f2 il bestiame, inoltre Ygancio Palomares mor\u00ec nel 1864. La vedova di Palomares vendette il ranch nel 1865 a due mercanti di Los Angeles: Isaac Schlesinger e Hyman Tischler. Nel 1866, Schlesinger e Tischler vendettero il ranch a Louis Phillips.\nNel 1887, con l'arrivo della linea ferroviaria di Santa Fe, San Dimas (che all'epoca si chiamava La Cienega Mud Springs) venne mappata per la prima volta. La San Jose Ranch Company costru\u00ec qui le prime vie di comunicazione di una certa importanza, attirando nella zona alcuni piccoli uomini d'affari; di l\u00ec a poco l'insediamento prese un nuovo nome: San Dimas. La crescita fu rapida e San Dimas divenne presto una comunit\u00e0 di agricoltori che coltivavano grano, aranci e limoni.\nSan Dimas venne riconosciuta come citt\u00e0 nel 1960."}
{"id": "3421235", "revid": "1494169", "url": "https://it.wikipedia.org/wiki?curid=3421235", "title": "Adrian Peterson", "text": ""}
{"id": "3421252", "revid": "125473105", "url": "https://it.wikipedia.org/wiki?curid=3421252", "title": "Nick Nostro", "text": "Dopo un apprendistato come aiuto regista, esord\u00ec alla regia nel 1962 col film \"Il sangue e la sfida\"."}
{"id": "3421260", "revid": "1501558", "url": "https://it.wikipedia.org/wiki?curid=3421260", "title": "Supercoppa UEFA 1993", "text": "La Supercoppa UEFA 1993 \u00e8 stata la diciottesima edizione della Supercoppa UEFA.\nSi \u00e8 svolta il 12 gennaio e 2 febbraio 1994 in gara di andata e ritorno tra la squadra finalista della UEFA Champions League 1992-1993, ovvero gli italiani del Milan, e la squadra vincitrice della Coppa delle Coppe 1992-1993, ossia gli italiani del . Il Milan prese parte alla competizione al posto dell'Olympique Marsiglia, vincitore della Champions League 1992-1993 ma squalificato per via dell\"affaire VA-OM\".\nA conquistare il titolo \u00e8 stato il Parma che ha perso la gara di andata a Parma per 1-0 e ha vinto la gara di ritorno a Milano per 2-0 dopo i tempi supplementari."}
{"id": "3421300", "revid": "767487", "url": "https://it.wikipedia.org/wiki?curid=3421300", "title": "Hearts and Masks", "text": "Hearts and Masks \u00e8 un film muto del 1921 diretto da William A. Seiter.\nProduzione.\nIl film fu prodotto dalla Federated Productions.\nDistribuzione.\nDistribuito dalla Film Booking Offices of America (FBO), il film usc\u00ec in sala il 1\u00ba luglio 1921."}
{"id": "3421305", "revid": "834", "url": "https://it.wikipedia.org/wiki?curid=3421305", "title": "Aristarchus", "text": ""}
{"id": "3421407", "revid": "1516566", "url": "https://it.wikipedia.org/wiki?curid=3421407", "title": "Brentuximab vedotin", "text": "Il Brentuximab vedotin nome in codice \"SGN-35\" e in precedenza \"cAC10-vcMMAE\" \u00e8 un anticorpo monoclonale farmaco coniugato studiato per il trattamento di neoplasie ematologiche come il linfoma anaplastico a grandi cellule (ALCL) e il linfoma di Hodgkin dalla Seattle Genetics.\nLa molecola del farmaco \u00e8 costituito dall'anticorpo monoclonale chimerico brentuximab attivo sull'antigene CD30 e da tre a cinque unit\u00e0 di un agente antimitotico, il \"monometil auristatin E\" (MMAE). Il MMAE \u00e8 responsabile delle attivit\u00e0 anti-tumorali.\nNel 28 febbraio 2011 \u00e8 stata presentata la domanda di approvazione alla Food and Drug Administration (FDA) per l'uso del brentuximab vedotin nel trattamento del linfoma di Hodgkin refrattario o redicivante e nel linfoma anaplastico sistemico a grandi cellule."}
{"id": "3421478", "revid": "1516566", "url": "https://it.wikipedia.org/wiki?curid=3421478", "title": "Bavituximab", "text": "Il Bavituximab \u00e8 un anticorpo monoclonale chimerico, che \u00e8 stato sperimentato come trattamento di tumori e infezioni virali.\nIl farmaco lega la fosfatidilserina che viene esposta sulla superficie di cellule animali atipiche, sui tumori e su sei differenti famiglie di virus."}
{"id": "3421479", "revid": "1149807", "url": "https://it.wikipedia.org/wiki?curid=3421479", "title": "Tista (manga)", "text": " \u00e8 un manga scritto e disegnato dal mangaka Tatsuya Endo. \u00c8 stato serializzato dalla rivista \"Jump Square\" della Sh\u016beisha dal novembre 2007 all'agosto 2008. Il manga \u00e8 stato raccolto in due \"tank\u014dbon\" e in Italia \u00e8 stato pubblicato da Planet Manga.\nTrama.\nTista Lone ha vissuto in un orfanotrofio fin dalla morte dei genitori ed ora \u00e8 una studentessa timida e solitaria che abita a New York. Da qualche tempo per\u00f2 in citt\u00e0 si aggira Sorella Militia, una killer silenziosa e spietata e Tista ha forse un oscuro segreto che la riguarda."}
{"id": "3421484", "revid": "741067", "url": "https://it.wikipedia.org/wiki?curid=3421484", "title": "Alvaro Mancori", "text": "Fra gli anni cinquanta e sessanta ha lavorato come direttore della fotografia in oltre 50 film, lavorando saltuariamente anche come regista, attore, produttore e sceneggiatore."}
{"id": "3421485", "revid": "599013", "url": "https://it.wikipedia.org/wiki?curid=3421485", "title": "Antonio Girardi", "text": "Antonio Girardi, campano di nascita ma canturino d'adozione. Pi\u00f9 volte vincitore di vari tornei nazionali, ha avuto nel 2008 la sua annata migliore nella specialit\u00e0 5 birilli. \u00c8 sposato con Alice Bertoncelli anche lei giocatrice di biliardo di buon livello.\nPalmar\u00e8s.\nI principali risultati\nBTP.\nVittorie complessive nel circuito "}
{"id": "3421488", "revid": "198277", "url": "https://it.wikipedia.org/wiki?curid=3421488", "title": "Episodi di Three Rivers", "text": "La prima ed unica stagione di \"Three Rivers\" \u00e8 stata trasmessa negli Stati Uniti d'America sul canale CBS dal 4 ottobre al 22 novembre 2009; gli ultimi cinque episodi sono stati trasmessi sempre sullo stesso canale tra il 5 giugno e il 3 luglio 2010.\nIn Italia \u00e8 stata trasmessa in prima visione da Rai 2 dall'8 aprile al 7 luglio 2011."}
{"id": "3421517", "revid": "1431409", "url": "https://it.wikipedia.org/wiki?curid=3421517", "title": "Frankie Simek", "text": "Carriera.\nNato a St. Louis, Missouri, Simek inizi\u00f2 a giocare a calcio fin da bambino negli Stati Uniti ma senza pensare alla carriera calcistica fino a che la sua famiglia si trasfer\u00ec a Londra, dopo che al padre fosse assegnato agli uffici inglesi di Anheuser-Buschwhen. All'epoca Franklin aveva 12 anni. Ha iniziato all'Arsenal ma ritorn\u00f2 a Sr. Louis, dove gioc\u00f2 per la Saint Louis University High School, dove fu allenato da Dave Fernandez e Dale Schilly. Comunque, durante questo periodo fu richiamato dall'Arsenal per giocare nella squadra giovanile.\nMentre si trovava all'Arsenal divenne il capitano delle riserve, ma ebbe problemi ad entrare nella prima squadra. Si trov\u00f2 dietro Lauren, Kolo Tour\u00e9, Emmanuel Ebou\u00e9 e Justin Hoyte. Ha giocato una sola partita con l'Arsenal, nella League Cup contro il Wolverhampton Wanderers il 2 dicembre 2003.\nSheffield Wednesday.\nSimek si un\u00ec allo Sheffield Wednesday grazie ad una cessione gratuita nell'estate del 2005 e fece il suo debutto nella stagione 2005-06 contro lo Stoke City. Simek segn\u00f2 il suo primo goal nella prima stagione contro il Millwall. Il goal fece vincere la partita allo Sheffield la vittoria per 1\u20130 e li aiut\u00f2 per la battaglia contro la recessione. Simek segn\u00f2 il suo primo goal in casa contro il Colchester nel 2006\u20132007.\nSimek ha firmato un nuovo contratto con lo Sheffield Wednesday il 26 luglio 2007. Il contratto lo vede all'Hillsborough fino al 2010.\nSimek ha subito una grave ferita alla caviglia giocando contro il Crystal Palace nel Dicembre 2007. L'infortunio lo ha tenuto lontano dalla squadra per oltre 10 mesi. Il suo ritorno \u00e8 avvenuto con una serie di partite nella squadra di riserva seguito da una presenza in panchina contro lo Birmingham City il 25 Ottobre 2008, per ritornare nella prima squadra tre giorni dopo contro il Plymouth."}
{"id": "3421519", "revid": "1605525", "url": "https://it.wikipedia.org/wiki?curid=3421519", "title": "Day Keene", "text": ""}
{"id": "3421520", "revid": "1610933", "url": "https://it.wikipedia.org/wiki?curid=3421520", "title": "The Triumphs of Oriana", "text": "The Triumphs of Oriana \u00e8 una raccolta di madrigali inglesi, compilata e pubblicata nel 1601 da Thomas Morley.\nStoria.\nLa prima edizione conteneva 25 pezzi di 23 compositori diversi (Thomas Morley e Ellis Gibbons contribuivano con due madrigali). Fu ispirata probabilmente alla raccolta Il Trionfo di Dori.\nSi dice che sia stata pubblicata in onore della regina Elisabetta I. Ogni madrigale presente nella raccolta contiene il seguente distico alla fine: \"Cos\u00ec cantavano i pastori e le ninfe di Diana: lunga vita gentile Oriana\" (l'appellativo \"Oriana\" era spesso usato per riferirsi alla regina Elisabetta).\nRecentemente, l'attribuzione di \"Oriana\" ad Elisabetta \u00e8 stata messa in discussione. Secondo alcune fonti, \"Oriana\" dovrebbe essere stata Anna di Danimarca, che sarebbe divenuta poi regina d'Inghilterra sposando Giacomo VI di Scozia (divenuto poi Giacomo I d'Inghilterra), in un apparente fallito tentativo di rimuovere Elisabetta per restaurare il cattolicesimo in Inghilterra."}
{"id": "3421521", "revid": "1748167", "url": "https://it.wikipedia.org/wiki?curid=3421521", "title": "Strada statale 602 di Forca di Penne", "text": "La ex strada statale 602 di Forca di Penne (SS 602), ora \"strada regionale 602 di Forca di Penne (SR 602)\" in provincia dell'Aquila e \"strada regionale 602 Ex S.S. 602 (SR 602)\" in provincia di Pescara, era una strada statale italiana, il cui percorso \u00e8 per intero sviluppato in Abruzzo. Attualmente \u00e8 classificata come strada regionale lungo tutto il suo percorso.\nPercorso.\nLa strada inizia dalla strada statale 153 della Valle del Tirino nei pressi di Capestrano e si addentra nel parco nazionale del Gran Sasso e Monti della Laga dirigendosi a nord verso Ofena e successivamente verso sud-est fino al valico della Forca di Penne (918 m s.l.m.). Superato questo passo, la strada procede verso nord-est toccando il centro abitato di Brittoli ed uscendo dal territorio del parco.\nLa strada continua in direzione nord-est attraversando i centri di Civitaquana e Catignano seguendo il corso del torrente Nora, per poi attraversarlo ed entrare nella Val Pescara a Cepagatti (dall\u2019entrata in paese fino all\u2019incrocio per Chieti \u00e8 riclassificata e inserita nel percorso della strada statale 81 Piceno Aprutina e gestita da ANAS); una volta attraversati Cepagatti e la sua frazione Villanova, dov'\u00e8 sito l'omonimo svincolo dell'A25 Torano-Pescara, la strada prosegue seguendo il corso del fiume Pescara nel comune di Spoltore fino ad innestarsi sulla strada regionale 16 bis Adriatica a Villa Raspa, frazione di Spoltore alle porte di Pescara.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 9 luglio 1970 che viene elevata a rango di statale con i seguenti capisaldi d'itinerario: \"innesto strada statale n. 153 al km 13+800 - Cepagatti - innesto strada statale n. 16 bis a Villa Raspa\".\nIn seguito al decreto legislativo n. 112 del 1998, dal 2001 la gestione \u00e8 passata da ANAS alla regione Abruzzo, che ha quindi trasferito l'infrastruttura al demanio delle province dell'Aquila e di Pescara."}
{"id": "3421522", "revid": "729019", "url": "https://it.wikipedia.org/wiki?curid=3421522", "title": "Miss Universo 1996", "text": "Miss Universo 1996, quarantacinquesima edizione di Miss Universo, si \u00e8 tenuta presso il Theatre for the Performing Arts di Las Vegas negli Stati Uniti d'America, il 17 maggio 1996. L'evento \u00e8 stato presentato da Bob Goen e Marla Maples. Alicia Machado, Miss Venezuela, \u00e8 stata incoronata Miss Universo 1996 dalla detentrice del titolo uscente, Chelsi Smith degli Stati Uniti d'America.\nGiudici della trasmissione televisiva.\nLe seguenti celebrit\u00e0 hanno fatto da giudici durante la serata finale:"}
{"id": "3421524", "revid": "47767", "url": "https://it.wikipedia.org/wiki?curid=3421524", "title": "Bess Wallace", "text": ""}
{"id": "3421525", "revid": "47767", "url": "https://it.wikipedia.org/wiki?curid=3421525", "title": "Bess Wallace Truman", "text": ""}
{"id": "3421528", "revid": "131358", "url": "https://it.wikipedia.org/wiki?curid=3421528", "title": "Rudolf Gl\u00f6ckner", "text": ""}
{"id": "3421530", "revid": "287204", "url": "https://it.wikipedia.org/wiki?curid=3421530", "title": "Mino De Blasio", "text": "Biografia.\nFiglio degli insegnanti Gennaro e Barbara Colarusso, Mino De Blasio si laure\u00f2 in lettere classiche a Napoli approdando giovanissimo al giornalismo. Ha scritto pi\u00f9 di 4000 articoli, iniziando ai primi del 1972, giovane studente liceale, con il settimanale \u201cMessaggio d\u2019oggi\u201d; ha pure continuato la sua attivit\u00e0 giornalistica con \u201cRealt\u00e0 Sannita\u201d e \u201cSpecchio del Sannio\u201d; dal 1974 \u00e8 stato collaboratore de \u201cIl Mattino\u201d di Napoli e per anni componente del collegio sindacale della Stampa Sannita.\n\u00c8 stato allievo prediletto dei maggiori protagonisti della classicit\u00e0 universitaria napoletana, Francesco Sbordone e Marcello Gigante in primo luogo, ma anche discepolo di Luigi Torraca, Mario Santoro, Armando Salvatore, Fabio Cupaiuolo, Salvatore D\u2019Elia, Pompeo Giannantonio ed altri maestri. Ha avuto, non solo da liceale, momento di familiarit\u00e0 con Rocco Maria Olivieri, preside beneventano di radici molisane permeato di autentica classicit\u00e0.\nPoeta e scrittore di grande raffinatezza e dall'animo particolarmente delicato, ha vissuto la contemporaneit\u00e0 trattandone i pi\u00f9 svariati temi nelle sue poliedriche opere, che hanno avuto i consensi della critica e, sul campo, si \u00e8 confermato una gloria culturale del Sannio. Tutti i suoi libri sono stati recensiti favorevolmente da quotidiani e riviste specializzate nel settore e si trovano nelle principali biblioteche, essendo stata una personalit\u00e0 riconosciuta e prestigiosa sul piano nazionale e all\u2019estero.\nHa trionfato in una sessantina di premi letterari. L\u2019ultimo ricoscimento lo ha ottenuto il 25 novembre 2009 con il libro \u201cSull\u2019onda delle cadenze\u201d, vincitore del primo premio per la poesia edita al 30\u00ba Premio internazionale di poesia \u201dSicilia 2009\u201d.\nAutore di sillogi poetiche, romanzi, favole e di oltre ottocento liriche, De Blasio ottenne il privilegio di essere inserito da diverse case editrici in antologie poetiche, mentre positivi giudizi sulla sua produzione letteraria gli vennero da parte di numerosi critici tra cui Giorgio B\u00e0rberi Squarotti.\nSuo editore \u00e8 stato Sandro Gros-Pietro, personalit\u00e0 di primo piano nel campo poetico e nella critica letteraria.\nDocente di materie letterarie, latino e greco nei licei classici, per la sua attivit\u00e0 culturale ebbe in Italia e all'estero continui e numerosi riconoscimenti. \u00c8 stato unanimemente considerato voce lirica di valenza universale, una delle poche capaci di valicare i confini della provincia per assurgere ad una dimensione di primaria importanza.\nVicepresidente del Melograno di Torino, socio onorario dell\u2019Associazione siciliana per le lettere e le arti, senatore accademico de \u00abIl Machiavello\u00bb e de \u00abIl Marzocco\u00bb di Firenze, accademico dell'Associazione di arti, lettere e scienze San Marco di Bellavista, Mino De Blasio ebbe il privilegio di traduzione delle proprie opere anche fuori dei confini nazionali e chiamato ad essere protagonista di incontri letterari in varie citt\u00e0 italiane. Sua ultima opera fu il volume \u201cPi\u00f9chemille d'amore\u201d.\nA San Marco dei Cavoti nel 2011 \u00e8 stato istituito, per ricordarlo, \u201cNero su Bianco Premio Letterario Mino De Blasio\u201d, che si svolge annualmente ad aprile, richiamo di poeti e scrittori sia affermati che poco conosciuti, provenienti da ogni parte d\u2019Italia e non solo.\nSan Marco dei Cavoti, con questo premio, sta assumendo le preziose sembianze che il poeta stesso aveva gi\u00e0 immaginato per il suo paese nat\u00eco: \u201cL\u2019amore \u00e8 avere sempre, dentro di s\u00e9, l\u2019immagine confortevole della propria cittadina: un anello magico, con una gemma incastonata sulla sommit\u00e0, proprio come la mia S. Marco\u201d (dall\u2019opera \u201cPi\u00f9chemille d\u2019amore)."}
{"id": "3421534", "revid": "767487", "url": "https://it.wikipedia.org/wiki?curid=3421534", "title": "Le porte dell'Inferno si sono aperte", "text": "Le porte dell'Inferno si sono aperte \u00e8 un romanzo di genere fantastico dello scrittore irlandese John Connolly, il primo nel ciclo dedicato al personaggio ricorrente di Samuel Johnson, un ragazzino che vive nell'immaginaria cittadina di Biddlecombe, in Inghilterra. Qui Samuel deve impedire l'invasione demoniaca della sua tranquilla citt\u00e0 natale e la conseguente fine del mondo. Il romanzo alterna toni drammatici, umoristici e horror, e tra una cosa e l'altra l'autore riesce a spiegare, in maniera seria e divertente insieme, alcuni fenomeni scientifici nel campo della fisica e dell'astronomia. In alcune note si parla anche di etica, storia e letteratura.\nNell'ambito del ciclo il romanzo seguente \u00e8 \"Hell's Bells\", ancora inedito in Italia.\nTitolo.\nSia il titolo italiano del romanzo che quello pi\u00f9 semplice in versione originale (\"The Gates\", \"I cancelli\") alludono ad un elemento fondamentale della narrazione: la barriera che divide l'Inferno dagli altri mondi, l'unico ostacolo - finch\u00e9 rimane integro - in grado di trattenere le forze demoniache.\nTrama.\nInghilterra, pochi giorni prima di Halloween. Samuel Johnson \u00e8 un bambino intelligente e curioso; una sera, andando in giro in compagnia del suo cane Boswell, assiste ad un fatto molto strano: i suoi vicini, i signori Abernathy, e un paio di amici organizzano un rito satanico nella loro cantina. Samuel li spia dall'esterno, guardando da una finestrella semiaperta ma \u00e8 abbastanza sicuro di ci\u00f2 di cui diventa testimone: nella cantina buia compare improvvisamente un cerchio di luce azzurra e si apre una specie di passaggio da cui fuoriescono forme mostruose che si impadroniscono prima del corpo della signora Abernathy, poi anche di quelli delle altre tre persone presenti. Dopo aver udito un accenno sulla necessit\u00e0 di aprire i cancelli dell'Inferno per preparare la via ad un'invasione, Samuel si allontana in fretta, non prima per\u00f2 di essere intravisto dalla stessa signora Abernathy: o meglio, dalla creatura che si \u00e8 sostituita a lei. Samuel \u00e8 ovviamente molto preoccupato e ancor pi\u00f9 si preoccupa quando apprende casualmente da un telegiornale che proprio nell'esatto momento in cui i dem\u00f2ni entravano nella cantina degli Abernathy, dall'acceleratore di particelle del CERN costruito ad anello in Svizzera, attorno alla citt\u00e0 di Ginevra, gli scienziati hanno verificato - senza poter giustificare il fenomeno - la scomparsa di una particella di energia. Samuel capisce che quella particella \u00e8 servita ad aprire il passaggio tra i due mondi, ma \u00e8 incerto su come l'informazione possa tornare utile. Purtroppo tutti gli adulti a cui cerca di raccontare e di chiedere consiglio non gli credono, oppure non lo capiscono: la madre, alle prese con la dolorosa separazione dal marito, pensa che Samuel voglia attirare la sua attenzione e il reverendo Ussher, vicario della chiesa di San Timidus, ha una visione del mondo troppo bonaria per ammettere l'idea che l'Inferno stia per rovesciarsi sulla Terra. Tuttavia \u00e8 proprio ci\u00f2 che sta accadendo: i cancelli che trattengono i dem\u00f2ni si stanno indebolendo e quando si saranno completamente fusi il Grande Malevolo, ovvero il sommo Diavolo, potr\u00e0 condurre le sue orde demoniache a conquistare la Terra, rendendola in tutto e per tutto simile all'Inferno stesso. Se gli adulti vengono meno, Samuel ottiene invece l'attenzione dei suoi migliori amici: Tom e Maria, che si preparano a fornirgli tutto il loro appoggio; nei giorni seguenti \u00e8 per\u00f2 il fido Boswell a salvare pi\u00f9 volte la vita di Samuel, messa in pericolo dagli attentati organizzati dalla signora Abernathy, che vuole sbarazzarsi dello scomodo impiccione. Il tempo vola e durante la notte di Halloween i dem\u00f2ni, confondendosi con la gente mascherata che invade strade e pub per festeggiare, iniziano ad arrivare; in contemporanea, escono dalle loro tombe anche parecchi defunti che cercano di assaltare la chiesa. La resistenza ai dem\u00f2ni da parte degli abitanti di Biddlecombe, che ad un certo punto si rendono finalmente conto di ci\u00f2 che sta accadendo, finisce per essere molto pi\u00f9 tenace e battagliera di quanto si potesse supporre; tuttavia i dem\u00f2ni sono troppo forti e troppo numerosi per lasciare spazio ad una reale speranza di vittoria. Samuel e i suoi riescono a risolvere la situazione solo grazie all'aiuto di un simpatico demonio di nome Nurd, sbalzato pi\u00f9 volte tra i mondi dalla stessa energia che aveva inizialmente aperto il portale, e diventato amico di Samuel. Viaggiando veloce in direzione contraria all'invasione sull'auto d'epoca del padre di Samuel, Nurd riesce ad invertire il flusso di energia e a chiudere il portale prima che diventi ampio abbastanza da lasciar passare il Grande Malevolo in persona; tutti i dem\u00f2ni vengono cos\u00ec risucchiati indietro. All'alba del giorno dopo a Biddlecombe non rimane praticamente traccia di quanto \u00e8 accaduto; Samuel per\u00f2 riceve un inquietante avvertimento che lascia intuire un possibile ritorno dei dem\u00f2ni e un nuovo tentativo di portare l'Inferno sulla Terra.\nCronologia.\nLa vicenda principale narrata nel romanzo si estende dal tardo pomeriggio del 28 ottobre all'alba del 1\u00ba novembre di un anno che non viene specificato, ma che vari elementi della storia consentono di collocare in epoca coeva alla composizione del romanzo stesso. In particolare, poich\u00e9 alla fine del capitolo 21 si dice che il vescovo Bernard \u00e8 risorto circa seicento anni dopo la sua morte (sec. XV), si pu\u00f2 ipotizzare che l'anno della storia vada collocato all'inizio del XXI secolo."}
{"id": "3421538", "revid": "767487", "url": "https://it.wikipedia.org/wiki?curid=3421538", "title": "Iriri", "text": "L'Iriri \u00e8 un fiume del Brasile nello Stato di Par\u00e1 ed \u00e8 un affluente del fiume Xingu.\nCon una lunghezza totale di 1300\u00a0km il fiume Iriri si colloca al 116\u00ba posto nella lista dei fiumi pi\u00f9 lunghi del mondo (a pari merito col fiume Krishna, in India) e al 15\u00ba posto nei fiumi pi\u00f9 lunghi del Brasile. Le acque a monte del fiume sono la casa della trib\u00f9 brasiliana dei Panar\u00e0 tra cui i Wokarangma."}
{"id": "3421540", "revid": "767487", "url": "https://it.wikipedia.org/wiki?curid=3421540", "title": "La sfida dei giganti", "text": "La sfida dei giganti \u00e8 un film peplum del 1965, diretto da Maurizio Lucidi. Rappresenta l'ultima apparizione sul grande schermo per Reg Park.\nTrama.\nLa crudele Gea, dea della Terra, per vendicarsi dell'uccisione dell'Idra rapisce lo spirito del figlio di Ercole, Xanto, imprigionandolo nelle paludi. Il gigante Anteo, figlio della dea, approfitta della scomparsa di Xanto e prende il dominio della citt\u00e0 di Siracusa.\nErcole per liberare suo figlio deve scendere nelle viscere della terra. Giove viene in suo aiuto. L'eroe greco riesce infine nel suo intento, e liberato Xanto dalla sua prigionia corre a Siracusa dove annienta Anteo distruggendo la citt\u00e0.\nCritica.\nLa critica sul film \u00e8 stata sommariamente negativa. Pellicola definita dal \"fascino popolaresco, vivo soprattutto per merito della sua onesta ingenuit\u00e0\" (cos\u00ec \"Segnalazioni cinematografiche\", vol. 58, 1965). I critici cinematografici Enrico Lancia e Fabio Melelli nel loro testo intitolato \"Attori stranieri del nostro cinema\" spiegano come l'ultimo film in cui Park veste per l'ennesima volta i panni dell'eroe Ercole, giunge in un'epoca dove ormai la filmografia sul tema storico e mitologico \u00e8 tramontata;\nCuriosit\u00e0.\nIl film \u00e8 stato prodotto da Achille Piazzi per la Plaza Film, utilizzando molte scene di repertorio appartenenti a \"Ercole alla conquista di Atlantide\", prodotto dallo stesso Piazza e interpretato anch'esso da Reg Park. Secondo Marco Giusti e Steve Della Casa (in \"Il grande libro di Ercole\"), la dizione Schermi Riuniti per la produzione era una sorta di gioco di parole per autoirridere tale operazione. Nel film Giovanni Cianfriglia interpreta Anteo che finge di essere Ercole: siccome l'attore romano era la controfigura di Steve Reeves (il primo Ercole sugli schermi) la situazione sembra anch'essa volutamente paradossale."}
{"id": "3421541", "revid": "958185", "url": "https://it.wikipedia.org/wiki?curid=3421541", "title": "Riconoscimento facciale", "text": "Il riconoscimento facciale (in inglese \"face detection\") \u00e8 una tecnica di intelligenza artificiale, utilizzata in biometria per identificare o verificare l'identit\u00e0 di una persona a partire da una o pi\u00f9 immagini che la ritraggono.\nFunzionamento.\nSolitamente il riconoscimento avviene mediante tecniche di elaborazione digitale delle immagini, ignorando tutto quello che non rappresenta una faccia, come edifici, alberi, corpi, che vengono solitamente definiti \"background\". Si pu\u00f2 affermare che si tratta di un riconoscimento di pattern, dove il pattern da riconoscere \u00e8 il viso umano.\nPer facilitare l'individuazione di una faccia, i primi sistemi tenevano conto che un viso umano \u00e8 composto da due occhi, un naso e una bocca.\nI sistemi pi\u00f9 recenti invece riescono a riconoscere una persona anche se questa ha il viso ruotato, o comunque non in visione frontale.\nIl riconoscimento pu\u00f2 avvenire modellando la faccia come un oggetto in due dimensioni (2D) o in tridimensionale (3D).\nPrincipali metodi.\nTra i principali algoritmi utilizzati nel riconoscimento vi sono:\nPoich\u00e9 i diversi algoritmi presentano punti di forza e di debolezza diversi fra loro, spesso vengono combinati per migliorare la qualit\u00e0 dei risultati.\nRiconoscimento delle emozioni.\nScansionando le espressioni facciali \u00e8 stata ulteriormente sviluppata la \"tecnologia per il riconoscimento delle emozioni\" ERT (Emotion Recognition Technology), controversa tecnologia che pu\u00f2 essere usata in vari contesti come ad esempio per testare le reazioni dei clienti ad un prodotto, la sincerit\u00e0 nei colloqui di lavoro o negli interrogatori ecc.\nApplicazioni pratiche.\nIl riconoscimento facciale pu\u00f2 essere utilizzato in sistema real-time per riconoscere facilmente e istantaneamente chi \u00e8 la persona che si trova di fronte al sensore (fotocamera o fotocamera digitale, videocamera, webcam, ...). In Cina \u00e8 gi\u00e0 stato installato tramite le videocamere nelle strade delle grandi citt\u00e0 schedando milioni di persone.\nRecentemente il \"social network\" Facebook ha attivato l'opzione di riconoscimento facciale delle immagini pubblicate dagli utenti, generando alcune polemiche inerenti alla tutela della privacy delle persone ritratte.\nEsistono alcune tipologie di captcha con cui l'utente deve manualmente riconoscere, in un'immagine, dove si trova il viso di una persona.\nIn Inghilterra la British Airways permette di utilizzare il riconoscimento facciale per l'imbarco dei passeggeri che si spostano nel Regno Unito. I volti dei passeggeri possono essere analizzati da una telecamera per verificarne l'identit\u00e0 e consentire l'accesso all'aereo senza mostrare alcun passaporto o carta di imbarco. La compagnia aerea utilizza questa tecnologia per i voli interni al Regno Unito in partenza da Heathrow e sta lavorando a un servizio di imbarco biometrico per i voli internazionali in partenza da tale aeroporto. \nApple utilizza il riconoscimento facciale per consentire agli utenti di accelerare lo sblocco dei telefoni, l'accesso alle app e gli acquisti.\nNorme privacy per limitare il riconoscimento facciale: il GDPR.\nIl Regolamento generale per la protezione dei dati personali 2016/679 (General Data Protection Regulation o GDPR) \u00e8 la principale normativa europea in materia di protezione dei dati personali.\nSecondo l\u2019art. 9.1 del GDPR \"\u201c\u00e8 vietato trattare dati personali che rivelino l\u2019origine razziale o etnica, le opinioni politiche, le convinzioni religiose o filosofiche, o l\u2019appartenenza sindacale, nonch\u00e9 trattare dati genetici, dati biometrici intesi a identificare in modo univoco una persona fisica, dati relativi alla salute o alla vita sessuale o all\u2019orientamento sessuale della persona.\u201d\"\nCosa sono i dati biometrici viene specificato invece nell\u2019art. 4.14: sono \"\u201ci dati personali ottenuti da un trattamento tecnico specifico relativi alle caratteristiche fisiche, fisiologiche o comportamentali di una persona fisica che ne consentono o confermano l\u2019identificazione univoca, quali l\u2019immagine facciale o i dati dattiloscopici;\u201d\"\nIl consenso.\nPer il trattamento legale dei dati biometrici \u00e8 necessaria una delle basi giuridiche previste dall\u2019art. 9.2 del GDPR.\nUna base giuridica fondamentale \u00e8 il consenso.\nSecondo il GDPR per ottenere un consenso conforme \u00e8 necessaria una dichiarazione o un\u2019azione positiva inequivocabile. Il consenso deve quindi essere esplicito, potrebbe ad esempio consistere in una dichiarazione scritta. Nel contesto digitale invece \u00e8 possibile compilare moduli elettronici a tale scopo.\nArt 7.1 del GDPR: \"\u201cQualora il trattamento sia basato sul consenso, il titolare del trattamento deve essere in grado di dimostrare che l\u2019interessato ha prestato il proprio consenso al trattamento dei propri dati personali.\u201d\" \nIl titolare del trattamento deve quindi assicurarsi che la dichiarazione sia firmata dall'interessato in modo da evitare una possibile mancanza di prove in futuro.\nInoltre, l\u2019art. 7.3 specifica che l\u2019interessato ha il diritto di revocare il proprio consenso in qualsiasi momento.\nValutazione d'impatto sulla protezione dei dati.\nArt 35.1: \"\u201cQuando un tipo di trattamento, allorch\u00e9 prevede in particolare l\u2019uso di nuove tecnologie, considerati la natura, l\u2019oggetto, il contesto e le finalit\u00e0 del trattamento, pu\u00f2 presentare un rischio elevato per i diritti e le libert\u00e0 delle persone fisiche, il titolare del trattamento effettua, prima di procedere al trattamento, una valutazione dell\u2019impatto dei trattamenti previsti sulla protezione dei dati personali. Una singola valutazione pu\u00f2 esaminare un insieme di trattamenti simili che presentano rischi elevati analoghi.\u201d\"\nIn tre casi \u00e8 richiesta in particolare la Valutazione di Impatto:\nSecondo l\u2019Art. 35.7 la valutazione contiene almeno:\nSicurezza del trattamento.\nTenendo conto del rischio di varia probabilit\u00e0 e gravit\u00e0 per i diritti e le libert\u00e0 delle persone fisiche, il titolare del trattamento e il responsabile del trattamento mettono in atto misure tecniche e organizzative adeguate per garantire un livello di sicurezza adeguato al rischio:"}
{"id": "3421543", "revid": "109171935", "url": "https://it.wikipedia.org/wiki?curid=3421543", "title": "Gunter Henn", "text": ""}
{"id": "3421554", "revid": "91533", "url": "https://it.wikipedia.org/wiki?curid=3421554", "title": "Extracomunitari", "text": ""}
{"id": "3421558", "revid": "84184", "url": "https://it.wikipedia.org/wiki?curid=3421558", "title": "Muzzi", "text": ""}
{"id": "3421561", "revid": "767487", "url": "https://it.wikipedia.org/wiki?curid=3421561", "title": "American Music Club", "text": "Gli American Music Club sono un gruppo rock statunitense, attivo dal 1983, guidato dal cantautore Mark Eitzel.\nSono considerati una delle band pi\u00f9 importanti del genere Slowcore, insieme ai Red House Painters.\nStoria della band.\nMark Eitzel, nato in California, fond\u00f2 la band nel 1983, alla quale si unirono il chitarrista Vudi e il bassista Danny Pearson. A eccezione di questi tre membri, la band cambi\u00f2 pi\u00f9 volte, nel corso degli anni, la formazione.\nNel 1985, la band pubblic\u00f2 il primo album \"The Restless Stranger\", seguito, nel 1987, da \"Engine\". Nel 1989, ottenne un discreto successo con \"California\", probabilmente il suo capolavoro. Dopo \"United Kingdom\" destinato al mercato inglese, nel 1991 usc\u00ec \"Everclear\", il loro maggior successo. Nel 1994, dopo aver pubblicato \"San Francisco\", la band si prese un periodo di pausa, in cui Eitzel pubblic\u00f2 parecchi dischi da solista. SI riform\u00f2 nel 2003, facendo uscire \"Love Songs for Patriots\". Nel 2008 pubblic\u00f2 \"The Golden Age\" e l'album in edizione limitata \"Atwater Afternoon\"."}
{"id": "3421563", "revid": "122508417", "url": "https://it.wikipedia.org/wiki?curid=3421563", "title": "Miss Mondo 1996", "text": "Miss Mondo 1996, la quarantaseiesima edizione di Miss Mondo, si \u00e8 tenuta il 23 novembre 1996, presso il M. Chinnaswamy Stadium a Bangalore, in India. Il concorso \u00e8 stato presentato da Richard Steinmetz e Ruby Bhatia. Irene Skliva, rappresentante della Grecia \u00e8 stata incoronata Miss Mondo 1996."}
{"id": "3421566", "revid": "247222", "url": "https://it.wikipedia.org/wiki?curid=3421566", "title": "Fool (brano musicale)", "text": ""}
{"id": "3421569", "revid": "120475949", "url": "https://it.wikipedia.org/wiki?curid=3421569", "title": "Bacino di Tracia", "text": "Il bacino di Tracia \u00e8 un bacino sedimentario terziario che scopa gran parte della Tracia orientale. \n\u00c8 il pi\u00f9 grande e profondo bacino sedimentario di quest'era in Turchia. Ha forma triangolare, allungata in direzione ovest-nord-ovest/est-sud-est. Si \u00e8 formato per estensione tra l'Eocene medio e l'Oligocene inferiore. \nLa faglia anatolica settentrionale delimita la parte meridionale del bacino, al suo movimento \u00e8 associata la riattivazione di varie faglie del basamento nel Miocene superiore.\nStruttura.\nAl di sopra di un basamento metamorfico del Paleozoico-Mesozoico, si deposita una successione sedimentaria terziaria (Eocene-Miocene), con spessore massimo di circa 9.000 metri. \nEssa comprende prevalentemente sedimenti clastici, in strati interdigitati a granulometria variabile, deposti in ambienti sia di origine continentale che marina: torbiditi, fanghi carbonatici neritici (associati localmente a carbonati di scogliera), depositi continentali di delta (canali fluviali) e tufi.\nIndustria estrattiva.\nAl 2008, sono stati perforati pi\u00f9 di 400 pozzi; sono scoperti 14 giacimenti di gas e 3 di petrolio, tutti attualmente in produzione. Tra i principali strati produttivi per il gas vi sono le formazioni di Hamitabat (arenarie torbiditiche), di Ceylan (tufi), di Sogucak (calcare di scogliera), e di Osmancik (arenarie deltizie), tutte datate Eocene-Oligocene. Anche gli scisti delle formazioni Hamitabat e Mezarde hanno buone potenzialit\u00e0."}
{"id": "3421573", "revid": "599013", "url": "https://it.wikipedia.org/wiki?curid=3421573", "title": "Conny Karlsson", "text": "Biografia.\nNel 2007 a causa di una rettocolite ulcerosa ha dovuto fermare la sua attivit\u00e0 agonistica. Dopo poco gli fu diagnosticato un cancro del colon-retto che lo costrinse all'esportazione di una parte dell'intestino crasso.\nIl 20 aprile dello stesso anno decise di annunciare il suo ritiro dall'attivit\u00e0 agonistica.\nNel 2009 ormai guarito dalla malattia ha deciso di tornare alle competizioni raggiungendo subito la misura di 17,32 metri.\nL'anno successivo, nella stagione al coperto, ha conquistato il suo secondo titolo nazionale indoor.\nIl 12 agosto 2017 partecipa alla sua ultima gara agonistica.\nCampionati nazionali.\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2009\n2010\n2011\n2013\n2014\n2015\n2017"}
{"id": "3421574", "revid": "287204", "url": "https://it.wikipedia.org/wiki?curid=3421574", "title": "Carlo Jelardi", "text": "Biografia.\nFiglio del cavalier Ferdinando e della marchesa Carlotta Polvere Cassitto di Ravello, nonch\u00e9 fratello maggiore di Arturo Jelardi, apparteneva a nobile famiglia di San Marco dei Cavoti, ma nacque in casa del nonno materno il senatore del Regno marchese Nicola Polvere e, compiuti gli studi a Benevento, s'iscrisse all'universit\u00e0 di Napoli laureandosi in Medicina e Chirurgia e specializzandosi poi in oculistica. \nNei primi anni Trenta condusse importanti e pionieristici studi (editi in Germania, a Berlino nel 1931) sull'utilizzo in oculistica della ionoforesi, ossia la somministrazione di un farmaco nell'organismo attraverso l'epidermide, per via transcutanea, anche definita \"iniezione senza ago\".\nEntrato in Servizio Permanente Effettivo nella Regia Marina Militare Italiana dal 1\u00ba dicembre 1912, fece parte del Corpo Sanitario Militare Marittimo prendendo parte alla prima guerra mondiale ove venne decorato con la Croce al Merito, mentre negli anni seguenti, fu insignito di varie altre onorificenze tra cui la medaglia di Guerra 1915-1918, la croce d'oro per i 25 anni di carriera e la medaglia commemorativa dell'Unit\u00e0 d'Italia.\nNel 1930, con il grado di Maggiore, prest\u00f2 servizio all'infermeria autonoma di Castellammare di Stabia, mentre con il grado di Tenente colonnello (1931) e poi Colonnello medico, venne iscritto nei ruoli della Regia Marina con specializzazione in oculistica prestando servizio in infermerie e a bordo di navi da guerra.\nIl 31 maggio 1934 con decreto firmato dal Re a Roma venne insignito dell'onorificenza di Cavaliere dell'Ordine della Corona d'Italia, e l'anno successivo di quella di Ufficiale (Decreto Reale, San Rossore 27 ottobre 1935).\nNel 1939 venne designato componente della 2\u00aa Commissione Medica del Comitato Liquidazioni Pensioni di Guerra presso il Ministero delle Finanze, mentre negli anni a cavallo del secondo conflitto mondiale fu direttore dell'Ospedale Militare Marittimo di Pola, dell'Ospedale Principale della Marina Militare di Taranto e dell'ospedale annesso alla Direzione di Sanit\u00e0 di Napoli (Piedigrotta). \nAl termine della guerra, raggiunse i massimi gradi di maggiore e tenente generale.\nCongedatosi per limiti di et\u00e0, esercit\u00f2 la professione di medico ed oculista (anche tenendo la condotta ad interim) a San Marco dei Cavoti, paese di origine della sua famiglia paterna, dove visse e lavor\u00f2 a lungo spesso prestando gratuitamente la propria opera a persone bisognose o a conoscenti, mosso da innata modestia e sentimento religioso tant'\u00e8 che, dopo aver salvato l'occhio ad un giovane sammarchese, disse alla madre che intendeva pagargli l'onorario: \"\"Non solo il Padre Eterno m'ha guidato per salvare la vista di tuo figlio, e tu vorresti pure che mi facessi pagare?\".\" \nFu sepolto a San Marco dei Cavoti pur essendo morto in Roma ove si era trasferito nel 1966 dopo la morte della moglie Ida Luchini che gli diede due figlie, Laura e Maria, quest'ultima madre della giornalista televisiva Donatella Raffai."}
{"id": "3421575", "revid": "247222", "url": "https://it.wikipedia.org/wiki?curid=3421575", "title": "Pac's Life (brano musicale)", "text": ""}
{"id": "3421584", "revid": "599013", "url": "https://it.wikipedia.org/wiki?curid=3421584", "title": "Frank Worthington", "text": "Carriera.\nNel corso della sua lunga carriera gioc\u00f2 nelle massime divisioni di Inghilterra, Stati Uniti, Svezia e Sud Africa. Fu capocannoniere della First Division inglese nel 1979."}
{"id": "3421587", "revid": "59645", "url": "https://it.wikipedia.org/wiki?curid=3421587", "title": "Gunnar Hjerstedt", "text": ""}
{"id": "3421596", "revid": "599013", "url": "https://it.wikipedia.org/wiki?curid=3421596", "title": "Quentin Westberg", "text": "Carriera.\n giocando soprattutto nelle serie minori del campionato francese. Ha giocato dal 2006 al 2010 con il Troyes. \u00c8 poi passato alla \u00c9vian (2011-2012) e all'Union Sportive de Luzenac (2012-2014). Nel 2015 ha giocato per il Sarpsborg 08 Fotballforening in Norvegia, tornando poi nello stesso anno al Tours."}
{"id": "3421597", "revid": "1442080", "url": "https://it.wikipedia.org/wiki?curid=3421597", "title": "Miss International 1996", "text": "Miss International 1996, trentaseiesima edizione di Miss International, si \u00e8 tenuta presso il Kanazawa Kagekiza di Kanazawa il 26 ottobre 1996. La portoghese Fernanda Alves \u00e8 stata incoronata Miss International 1996."}
{"id": "3421599", "revid": "1543377", "url": "https://it.wikipedia.org/wiki?curid=3421599", "title": "Caterina Assandra", "text": "Scrisse numerosi mottetti e diversi composizioni per organo, con intavolatura tedesca.\nStudi\u00f2 il contrappunto con Benedetto Re, uno degli insegnanti maggiori della cattedrale di Pavia, che le dedic\u00f2 un'opera nel 1607.\nIl suo talento musicale fu notato dall'editore Lomazzo all'inizio della sua carriera, con le dediche nei lavori di Giovanni Paolo Cima. I suoi libri di mottetti, \"Motetti \u00e0 due, &amp; tre voci,\" op.2, che erano dedicati a G.B. Biglia, vescovo di Pavia, nel 1609, sono giunti a noi, ma la sua op.1 \u00e8 perduta.\n\u00c8 possibile che i suoi due mottetti, \"Ave Verum Corpus\" e \"Ego Flos Campi\" potrebbero essere di quello stesso volume.\nNel 1609, Caterina Assandra prese i voti ed entr\u00f2 nel monastero di Sant'Agata, nella Lomellina, scegliendo Agata come nome religioso."}
{"id": "3421604", "revid": "39558813", "url": "https://it.wikipedia.org/wiki?curid=3421604", "title": "Narcotici", "text": ""}
{"id": "3421608", "revid": "547034", "url": "https://it.wikipedia.org/wiki?curid=3421608", "title": "Depuis le jour (disambigua)", "text": "Depuis le jour (\"dal giorno\" in francese) pu\u00f2 riferirsi a:"}
{"id": "3421618", "revid": "91533", "url": "https://it.wikipedia.org/wiki?curid=3421618", "title": "34 d.C.", "text": ""}
{"id": "3421619", "revid": "39559015", "url": "https://it.wikipedia.org/wiki?curid=3421619", "title": "Tachiaritmia", "text": ""}
{"id": "3421631", "revid": "599013", "url": "https://it.wikipedia.org/wiki?curid=3421631", "title": "Enoch West", "text": "Carriera.\nGioc\u00f2 in First Division con le maglia di Nottingham Forest e Manchester United. Fu capocannoniere del campionato nel 1908. Nel 1915 fu accusato di combine e squalificato per trent'anni dalla FA; si tratt\u00f2 della pi\u00f9 lunga squalifica della storia della Football League."}
{"id": "3421635", "revid": "287204", "url": "https://it.wikipedia.org/wiki?curid=3421635", "title": "Sofija Rud'eva", "text": "Biografia.\nIn precedenza aveva studiato recitazione, ed all'et\u00e0 di quindici anni era entrata a far parte di un'agenzia di moda, Quando partecip\u00f2 a Miss Russia 2009, aveva gi\u00e0 accumulato numerose esperienze in sfilate di moda professionali.\nA marzo 2009, \u00e8 stata insignita del titolo di Miss Russia 2009, ed ha vinto un premio di 100.000 dollari. Al momento della vittoria, la modella russa ha dichiarato di avere intenzione di donare gran parte del premio in beneficenza, per aiutare gli animali senza casa.\nDopo la vittoria, venne nominata come rappresentante ufficiale della Russia per il concorso internazionale Miss Universo 2009, che si svolse alle Bahamas ad agosto del 2009. Per prepararsi per l'evento, Sofia Rud'eva studi\u00f2 per migliorare la padronanza del proprio inglese. Il titolo venne conquistato dalla venezuelana Stefan\u00eda Fern\u00e1ndez, mentre la Russia non riusc\u00ec neppure ad arrivare alle semifinali."}
{"id": "3421640", "revid": "76963", "url": "https://it.wikipedia.org/wiki?curid=3421640", "title": "John Hilton", "text": "Biografia.\nSuo padre era molto probabilmente il compositore John Hilton il vecchio, che mor\u00ec a Cambridge nel 1609. Egli divenne organista a \"St. Margaret's Church\" a Westminster nel 1628, dopo aver pubblicato il suo libro \"Ayres or Fa-Las for Three Voices\" l'anno precedente. Nel 1635 divenne liutista di Carlo I. In un anno non precisato degli anni 1630, compose \"The Judgement of Solomon\", \"The Judgement of Paris\" e \"The Temptation of Job\". Queste opere sono simili a un oratorio in piccola scala o ad un'opera. Uno dei suoi pezzi figura nella collezione di madrigali The Triumphs of Oriana pubblicata a Londra nel 1601. La sua collezione \"Catch That Catch Can\" venne pubblicata nel 1652 e fu l'ultima prima della sua morte avvenuta nel 1657. Venne tumulato il 21 marzo 1657 a Westminster.\nOpere.\n\"Catch That Catch Can\".\n\"Catch That Catch Can\" venne pubblicata da John Playford nel 1652. Venne poi ristampata nel 1658 \"con notevoli aggiunte.\" Fu ripubblicata nel 1667 con il titolo \"The Musical Companion\" e poi ancora nel 1672\u201373.\n\"Ayres or Fa-Las for Three Voices\".\nQuesto libro di musica \u00e8 ampiamente trascurato dagli studiosi. Molti pensano che i pezzi siano di qualit\u00e0 bassa, mentre altri sono sorpresi che non ottengano pi\u00f9 attenzione. Non \u00e8 noto chi compose i testi per Ayres o Fa-Las. La maggior parte delle canzoni parlano d'amore."}
{"id": "3421642", "revid": "223320", "url": "https://it.wikipedia.org/wiki?curid=3421642", "title": "Y-3", "text": ""}
{"id": "3421644", "revid": "39559218", "url": "https://it.wikipedia.org/wiki?curid=3421644", "title": "Anna Gramatica Capodaglio", "text": ""}
{"id": "3421651", "revid": "1310927", "url": "https://it.wikipedia.org/wiki?curid=3421651", "title": "Chad Barrett", "text": ""}
{"id": "3421710", "revid": "287204", "url": "https://it.wikipedia.org/wiki?curid=3421710", "title": "Jacob Peterson", "text": ""}
{"id": "3421722", "revid": "448172", "url": "https://it.wikipedia.org/wiki?curid=3421722", "title": "Deifile", "text": ""}
{"id": "3421738", "revid": "93556", "url": "https://it.wikipedia.org/wiki?curid=3421738", "title": "Antonio Mosto (cacciatorpediniere)", "text": "L\u2019Antonio Mosto \u00e8 stato un cacciatorpediniere (e successivamente una torpediniera) della Regia Marina ed in seguito della Marina Militare italiana. Deve il suo nome al patriota genovese Antonio Mosto.\nStoria.\nPoche settimane dopo la sua entrata in servizio, nella notte tra il 12 ed il 13 agosto 1915, il \"Mosto\" fu inviato, insieme al gemello \"Abba\" ed al cacciatorpediniere francese \"Bisson\", alla ricerca di un sommergibile austro-tedesco \u2013 l\u2019\"U 3\" \u2013 che aveva infruttuosamente attaccato l'incrociatore ausiliario \"Citt\u00e0 di Catania\" ad est di Brindisi. Disposte a raggiera, le tre unit\u00e0 dapprima seguirono la rotta tra il punto dell'agguato e Cattaro, base austroungarica, poi perlustrarono a zig zag il tratto di mare in direzione nord e quindi puntarono verso sud: alle 4.52 del 13 agosto il \"Bisson\" individu\u00f2 l'U-Boot in navigazione in superficie a causa di un'avaria, e lo affond\u00f2 a cannonate.\nIl 29 dicembre 1915 il \"Mosto\" prese parte ad uno scontro navale divenuto poi noto come battaglia di Durazzo, e conclusosi con l'affondamento su mine di due cacciatorpediniere austroungarici (\"Lika\" e \"Triglaw\") e con il non grave danneggiamento, in uno scontro a fuoco, di alcuni esploratori italiani, inglesi ed austriaci. Il \"Mosto\" non ebbe un ruolo rilevante nello scontro.\nIl 13 giugno 1916 il \"Mosto\", al comando del tenente di vascello Menini, forn\u00ec scorta e supporto, insieme ai cacciatorpediniere \"Audace\", \"Rosolino Pilo\" e \"Pilade Bronzetti\", ai MAS \"5\" e \"7\", che, a rimorchio delle torpediniere \"35 PN\" e \"37 PN\", attaccarono infruttuosamente\u00a0\u2013 causa la mancanza di naviglio all'ormeggio \u2013 il porto di San Giovanni di Medua, in mano austriaca, ripiegando sotto il fuoco d'artiglieria che comunque non provoc\u00f2 danni.\nNella notte tra il 25 ed il 26 giugno il \"Mosto\" forn\u00ec scorta ravvicinata, insieme ai cacciatorpediniere \"Abba\" e \"Nievo\", ai \"MAS 5\" e \"7\", che, a rimorchio rispettivamente delle torpediniere \"36 PN\" e \"34 PN\", attaccarono il naviglio austro-ungarico alla fonda a Durazzo: alle 00.15 i due MAS mollarono il rimorchio a 2,5 miglia dall'obiettivo, all'1.45 lanciarono i siluri ed alle 2.40 si ricongiunsero alla formazione di cui faceva parte il \"Nievo\", rientrando alla base. Nell'attacco fu affondato il piroscafo \"Sarajevo\" (1111 tsl).\nNel dicembre 1916 la nave era ai lavori a Brindisi.\nNella notte tra il 14 ed il 15 maggio 1917 il Canale d'Otranto fu oggetto di un duplice attacco austroungarico volto sia a distruggere i \"drifters\", pescherecci armati che pattugliavano lo sbarramento antisommergibile del Canale d'Otranto, sia, come azione diversiva, a distruggere un convoglio italiano diretto in Albania; alle 4.50 del 15 maggio, in seguito a notizie di tali attacchi, il \"Mosto\" fu fatto partire insieme al cacciatorpediniere \"Acerbi\" ed all'incrociatore leggero inglese \"Bristol\", facendo rotta per nordest onde intercettare la formazione navale nemica. Intorno alle 8.10, in un primo scontro, l'esploratore \"Aquila\" (una delle numerose altre unit\u00e0 fatte partire dopo \"Bristol\", \"Mosto\" ed \"Acerbi\") fu immobilizzato; verso le 9.05, dato che i tre esploratori austro-ungarici \"Saida\", \"Helgoland\" e \"Novara\" dirigevano verso il danneggiato \"Aquila\", l'incrociatore britannico \"Dartmouth\", il \"Bristol\", il \"Mosto\" e l\u2019\"Acerbi\" si posero tra la nave immobilizzata e quelle avversarie, aprendo il fuoco alle 9.30, da 8500 metri. Le tre navi austriache ripiegarono verso nordovest e la formazione anglo-italiana si pose al suo inseguimento, a distanze comprese tra 4500 e 10.000 metri, continuando a sparare; nello scontro rimasero danneggiate tutte le navi maggiori, ma la formazione di cui faceva parte il \"Mosto\" dovette interrompere l'azione ed allontanarsi alle 12.05, dato che, giunti nei pressi della base austroungarica di Cattaro, ne erano usciti in rinforzo agli esploratori nemici anche l'incrociatore corazzato \"Sankt Georg\" ed i cacciatorpediniere e .\nNella notte tra il 3 ed il 4 settembre 1917 i cacciatorpediniere \"Nievo\", \"Mosto\" (italiani), \"Bisson\" e \"Bory\" (francesi), l'esploratore \"Bixio\" (italiano) e l'incrociatore \"Weymouth\" (inglese) salparono da Otranto per scortare 6 idrosiluranti ed 8 motoscafi britannici che avrebbero dovuto effettuare un'incursione contro Cattaro. L'attacco dovette tuttavia essere interrotto e rimandato causa le peggiorate condizioni meteorologiche.\nIl 19 ottobre dello stesso anno l'unit\u00e0 lasci\u00f2 Brindisi insieme agli esploratori \"Aquila\" e \"Sparviero\", agli incrociatori britannici \"Gloucester\" e \"Newcastle\" ed ai cacciatorpediniere \"Commandant Rivi\u00e9re\", \"Bisson\", \"Bory\" (francesi), \"Indomito\" e \"Missori\" (italiani) per unirsi ad altre unit\u00e0 italiane poste all'inseguimento di un gruppo di navi austroungariche (esploratore \"Helgoland\", cacciatorpediniere , , SMS \"T\u00e1tra\", , e ) che erano uscite da Cattaro per attaccare convogli italiani. \"Helgoland\" e \"Lika\", non essendo stati trovati convogli, si portarono in vista di Brindisi per farsi inseguire dalle navi italiane ed attirarle nella zona d'agguato dei sommergibili \"U 32\" ed \"U 40\", ma dopo un lungo inseguimento che vide anche alcuni attacchi aerei alle unit\u00e0 nemiche, tutte le navi italiane tornarono in porto senza danni.\nIl 10 marzo 1918 fu incaricato di rimorchiare sin nei pressi dell'obiettivo il \"MAS 100\" che, insieme al \"MAS 99\", trainato dal cacciatorpediniere \"Nievo\", avrebbe dovuto attaccare il naviglio austriaco a Portorose: l'operazione, rimandata per via del maltempo, fu nuovamente interrotta il 16 marzo sempre per il tempo avverso e nuovamente l'8 aprile perch\u00e9 la ricognizione aerea aveva accertato che il porto di Portorose era vuoto.\nIl 2 giugno 1918 il \"Mosto\", il gemello \"Bronzetti\" e 4 aerei decollati da Varano bombardarono Lagosta.\nPosteriormente al 1918 il \"Mosto\" fu a lavori di modifica che videro la sostituzione dei cannoni da 76\u00a0mm con 5 da 102 e l'imbarco di 2 mitragliere da 40\u00a0mm; il dislocamento a pieno carico sal\u00ec a 900 tonnellate.\nNel 1929 la nave fu declassata a torpediniera.\nAll'ingresso dell'Italia nella seconda guerra mondiale la \"Mosto\" faceva parte della IX Squadriglia Torpediniere (\"Cassiopea\", \"Canopo\", \"Nullo\") con base a La Maddalena.\nOper\u00f2 soprattutto lungo le coste nordafricane nel 1940-1941, e lungo quelle italiane nel 1942-1943.\nDal 18 al 21 aprile 1941 la nave scort\u00f2 da Palermo a Tripoli, insieme alle torpediniere \"La Farina\", \"Calliope\", \"Climene\" ed \"Orione\" (queste ultime due aggregatesi in seguito) un convoglio composto dai piroscafi \"Isarco\", \"Nicol\u00f2 Odero\" e \"Maddalena Odero\" e dalle navi cisterna, aggiuntesi in un secondo tempo, \"Luisiano\" ed \"Alberto Fassio\".\nIl 9 luglio 1941 la \"Mosto\" (tenente di vascello Aldo Crugnola) si trovava ormeggiata nel porto di Tripoli quando la citt\u00e0 libica fu oggetto di un bombardamento aereo britannico: uno dei velivoli inglesi, abbattuto dal tiro contraereo, precipit\u00f2 sul ponte di coperta della torpediniera, arrecandole gravi danni.\nAlle 13 del 28 marzo 1942 la nave (ora al comando del capitano di corvetta di complemento Gerolamo Delfino) salp\u00f2 da Patrasso di scorta, insieme all'incrociatore ausiliario \"Citt\u00e0 di Napoli\", al cacciatorpediniere \"Sebenico\" ed alle torpediniere \"Castelfidardo\", \"Bassini\" e \"San Martino\", ad un convoglio composto dai trasporti truppe \"Galilea\", \"Francesco Crispi\", \"Italia\" e \"Viminale\" e dai mercantili \"Ardenza\" (od \"Aventino\") e \"Piemonte\" diretti a Bari; alle 23.45 di quel giorno il sommergibile britannico \"Proteus\" silur\u00f2 il \"Galilea\" e, mentre il resto del convoglio (eccetto la \"Mosto\", che si ferm\u00f2 per lanciare bombe di profondit\u00e0 ed assistere il \"Galilea\") proseguiva, giungendo a Bari il giorno seguente, il \"Galilea\" s'inabiss\u00f2 alle 3.50 del 29 marzo in posizione 4\u00b093' N e 20\u00b005' E: nel disastro persero la vita 995 uomini, mentre i superstiti furono solo 319, circa la met\u00e0 dei quali raccolti dalla \"Mosto\".\nNel maggio 1943 la \"Mosto\" fu pesantemente danneggiata durante un devastante bombardamento aereo statunitense (portato da 92 bombardieri, e con 294 vittime tra la popolazione civile) su Livorno, durante il quale furono affondate o gravemente danneggiate numerose unit\u00e0 mercantili e militari.\nAlla proclamazione dell'armistizio la \"Mosto\" si trasfer\u00ec dapprima a Palermo, porto in mano agli Alleati, e quindi, il 20 settembre 1943, a Malta, insieme a numerose altre unit\u00e0. La nave rientr\u00f2 in Italia il 5 ottobre.\nDurante la cobelligeranza con gli Alleati (1943-1945) la \"Mosto\" fu impiegata in missioni di scorta nelle acque della Tunisia.\nOrmai obsoleta e logorata da oltre trent'anni di servizio, nel 1953 la \"Mosto\" fu declassata a dragamine meccanico costiero, ricevendo la sigla di \"M 5353\".\nRadiata il 15 dicembre 1958, fu avviata alla demolizione."}
{"id": "3421741", "revid": "188402", "url": "https://it.wikipedia.org/wiki?curid=3421741", "title": "Museo civico (Viterbo)", "text": "Il Museo civico di Viterbo \u00e8 situato nell'ex-convento del XII secolo, adiacente alla chiesa di Santa Maria della Verit\u00e0; fondato nel 1955, custodisce reperti provenienti da Ferento e da siti archeologici del viterbese, e una pinacoteca con opere dal XII al XIX secolo.\nIl 23 maggio 2011 \u00e8 stato intitolato a Luigi Rossi Danielli, archeologo viterbese.\nLe collezioni.\nIl percorso espositivo si articola su tre piani. Il chiostro e la prima sala al piano terra ospitano una collezione archeologica inerente alla civilt\u00e0 etrusca e romana, con corredi funerari dell'VIII-VII sec a.C., terrecotte e bronzi del VII-V sec a.C., sarcofagi con iscrizioni etrusche del III secolo a.C. Nella seconda sala sono esposti circa mille reperti della \"Collezione Luigi Rossi Danielli\", donata al comune di Viterbo nel 1912, riguardanti il periodo storico dall'et\u00e0 del ferro all'et\u00e0 romana.\nLa terza sala \u00e8 dedicata agli oggetti in ceramica e in bronzo, la quarta ai corredi funerari della \"Tomba dei Salvii\", la quinta sala ai reperti di epoca romana di Ferento.\nAl primo piano \u00e8 collocata la pinacoteca. Nelle prime due sale sono esposte le opere dal XII al XIV secolo, tra cui due dipinti di Sebastiano del Piombo: la celebre \"Piet\u00e0\" del 1516 - 1517, tavola di cupa e severa drammaticit\u00e0, e la \"Flagellazione\" del 1524. La sala seguente \u00e8 dedicata al XV-XVI secolo; tra le opere di rilievo, due sculture in terracotta policroma della bottega di Andrea della Robbia. La quarta sala ospita opere di artisti del XVI-XVIII secolo, tra cui Cesare Nebbia, Aurelio Lomi, Salvator Rosa, Pietro da Cortona. Nell'ottava sala si pu\u00f2 ammirare il grandioso \"Presepe\", pala d'altare di rilevanti dimensioni e dalle interessanti soluzioni prospettiche, realizzata nel 1488 dal pittore viterbese Antonio del Massaro detto \"il Pastura\", allievo del Pinturicchio e del Perugino.\nAl secondo piano sono esposti oggetti di interesse storico, come i cinquantasei bozzetti settecenteschi della Macchina di Santa Rosa. Presenti anche le copie del XVII secolo di alcuni affreschi perduti di Benozzo Gozzoli con \"Storie\" della vita di Santa Rosa da Viterbo, una raccolta di vasi da farmacia del XVII-XVIII secolo e una collezione di monete.\nI \"Falsi di Annio\".\nIl museo conserva tre esempi delle falsificazioni archeologiche fabbricate dal padre domenicano Annio da Viterbo, erudito e falsario viterbese, che ne interr\u00f2 alcuni esemplari nei pressi della residenza estiva del papa per dissotterrarli in presenza di Alessandro VI Borgia. La creazione dei falsi intendeva corroborare la pretesa veridicit\u00e0 delle sue \"Antiquitatum variarum\", una poderosa falsificazione storica con cui intendeva costruire un supplemento alla cronologia biblica e proporre una visione radicalmente nuova della storia universale."}
{"id": "3421745", "revid": "183694", "url": "https://it.wikipedia.org/wiki?curid=3421745", "title": "Saverio Fausto De Dominicis", "text": "Biografia.\nFamiliarmente conosciuto come \"Faustino\", nacque da Vincenzo e Nicoletta Marinaro a Buonalbergo, in provincia di Benevento. Studi\u00f2 al liceo Giannone di Benevento e si laure\u00f2 nel 1868 alla Scuola Normale Superiore di Pisa in Filosofia. Insegn\u00f2 poi filosofia nei licei di Cremona, Venezia, Bologna e Bari.\nDal 1881 divenne professore straordinario di pedagogia all'Universit\u00e0 degli Studi di Pavia, poi insegn\u00f2 anche Filosofia morale (1885-1904) e Filosofia della storia (1904-1909). Nel 1920 si ritir\u00f2 con la nomina a professore emerito con solenni onoranze attribuite dell'allora ministro dell'Istruzione Benedetto Croce.\nFu direttore della \"Rivista di Pedagogia\" e dell\"'Annata Pedagogica\" e fu autore di opere e pubblicazioni scientifiche.\nNel 1898 De Dominicis organizz\u00f2 inoltre a Torino il primo Congresso dell'Associazione pedagogica fra gli insegnanti di Scuole Normali con la giovanissima Maria Montessori.\nSub\u00ec dure accuse dagli idealisti che, con in testa Giovanni Gentile, tacciarono il suo pensiero di scientismo, dogmatismo e \u00abcrudo materialismo ingenuo\u00bb.\nDe Dominicis mor\u00ec a Milano nel 1930. Nel suo paese natale gli \u00e8 stata intitolata una scuola media, mentre a Benevento e a Uggiano La Chiesa (in provincia di Lecce) una strada cittadina.\nPensiero.\nConsiderato un pedagogo di idee moderne, scrisse in quattro volumi la \"Scienza comparata dell'educazione\" dal 1908 al 1913 teorizzando tra l'altro la laicizzazione dell'insegnamento, la creazione di una scuola popolare successiva a quella elementare e il superamento di quella che considerava una anacronistica divisione tra studi tecnici e studi classici. Sostenne inoltre che l'istruzione popolare dovesse divenire funzione dello Stato e teorizz\u00f2 l'allargamento dell'obbligo scolastico, l'adeguamento della scuola popolare alle necessit\u00e0 dei diversi luoghi e infine affront\u00f2 la questione dei giardini d'infanzia. Alle idee sulla riforma scolastica, affianc\u00f2 quelle relative ad una riforma universitaria ampia e variegata. In tal senso sostenne lo snellimento di disposizioni burocratiche, l'affermazione dei diritti dello studente e la libert\u00e0 dei piani di studio."}
{"id": "3421754", "revid": "767487", "url": "https://it.wikipedia.org/wiki?curid=3421754", "title": "Aristocracy", "text": "Aristocracy \u00e8 un film muto del 1914 diretto da Thomas N. Heffron (con il nome T.N. Heffron).\nTrama.\nJefferson Stockton \u00e8 un magnate delle ferrovie. Sua figlia Virginia si innamora, ricambiata, di Stuyvesant Lawrence, un giovane che appartiene a un'altolocata famiglia di New York. I due progettano di sposarsi, ma la signora Lawrence, madre di Stuyvesant, quando apprende del fidanzamento del figlio, parte subito per San Francisco per impedire il matrimonio, non potendo sopportare l'idea che la propria famiglia si imparenti con quei nuovi ricchi cos\u00ec poco eleganti.\nStockton, dopo la rottura del fidanzamento, convince la figlia ad accompagnare lui e la sua nuova giovane sposa, Diana, in Europa, dove il magnate ha preso in affitto una residenza. La ragazza acconsente, ma continua a scrivere sempre al suo innamorato. Anche Stuyvesant le scrive, ma le lettere dei due giovani sono intercettate dalla signora Lawrence. Alla fine, Virginia si convince che Stuyvesant l'abbia dimenticata per un'altra e accetta di sposare il principe Emil von Haldenwald, un cacciatore di dote.\nLa prima notte di nozze, Virginia scopre che il suo Stuyvesant le \u00e8 ancora fedele. Non solo, \u00e8 venuto in Europa per rivederla. Tenendo a bada il marito, Virginia resta nella casa di suo padre. Una sera, per\u00f2, Emil tenta di violentarla. Arriva Stockton che difende la figlia e butta fuori di casa il genero. Il principe finisce male, ucciso a causa dei suoi numerosi debiti.\nStuyvesant e Virginia si ritrovano: la nuova posizione sociale degli Stockton acquisita in Europa, ora soddisfa la signora Lawrence che, finalmente, acconsente al matrimonio.\nProduzione.\nIl film fu presentato da Daniel Frohman, prodotto dalla Famous Players Film Company\nDistribuzione.\nDistribuito dalla Paramount Pictures, il film usc\u00ec nelle sale USA il 26 novembre 1914."}
{"id": "3421757", "revid": "767487", "url": "https://it.wikipedia.org/wiki?curid=3421757", "title": "Michael Harrington", "text": "Carriera.\nDopo oltre 250 presenze in MLS, passa al North Carolina club militante nel campionato USL.\nStatistiche.\nPresenze e reti nei club.\n\"Statistiche aggiornate al 23 marzo 2016.\""}
{"id": "3421790", "revid": "767487", "url": "https://it.wikipedia.org/wiki?curid=3421790", "title": "Golia alla conquista di Bagdad", "text": "Golia alla conquista di Bagdad \u00e8 un film del 1965 diretto da Domenico Paolella.\nTrama.\nIl re dei Curdi ha rapito la figlia del re di Bagdad per ricattarlo, ma questi manda in soccorso Golia."}
{"id": "3421791", "revid": "254059", "url": "https://it.wikipedia.org/wiki?curid=3421791", "title": "Biaquino III da Camino", "text": "Biografia.\nFiglio di Guecellone IV e nipote di Gabriele II, fu un espondente di una potente famiglia con feudi sparsi tra il Veneto orientale e il Friuli.\nAnni '30.\nBiaquino fa la sua comparsa nella storia locale nel 1233. In quell'occasione, i possedimenti trevigiani della famiglia vennero confiscati in quanto Guecellone V, suo cugino, era stato identificato come mandante dell'assassino di Marino Dandolo, podest\u00e0 della citt\u00e0. Biaquino faceva allora parte di una lega guelfa insieme allo stesso Guecellone, al fratello di lui Tolberto II, alle citt\u00e0 di Conegliano, Ceneda e Vicenza, al vescovo di Belluno e Feltre e al patriarca di Aquileia Bertoldo di Andechs-Merania.\nL'alleanza combatt\u00e9 sanguinosamente contro Treviso interrompendosi a fine agosto dello stesso anno, quando fra Giovanni da Vicenza tent\u00f2 di concludere una pace tra le due fazioni. La proposta del predicatore risult\u00f2 per\u00f2 svantaggiosa ai Caminesi, sicch\u00e9 il suo arbitrato fall\u00ec e le ostilit\u00e0 ricominciarono.\nNel 1235 anche Treviso pass\u00f2 in campo guelfo; di contro, i Caminesi nel 1239 pare che passarono brevemente a parte ghibellina, incontrando l'imperatore Federico II a Padova insieme alla potente famiglia ghibellina dei da Romano.\nTale alleanza, se veramente ci fu, dur\u00f2 poco in quanto nell'agosto dello stesso anno Alberico da Romano si dissoci\u00f2 dai suoi familiari stipulando un accordo con Biaquino e il cugino Guecellone V che permise ai tre di assoggettare il comune di Treviso: Alberico ne sar\u00e0 podest\u00e0 per alcuni anni prima insieme a Guecellone (1239-1241) e poi a Biaquino (1241-1243), per poi rompere con i Caminesi e rinconciliarsi col fratello Ezzelino III da Romano.\nAnni '40.\nBiaquino lo si ritrova, sempre in campo guelfo, a partecipare ad un assedio di Ferrara nel 1240; a prova del prestigio che aveva ormai raggiunto sono due lettere, risalenti allo steso anno, in cui papa Gregorio IX lo invitava al concilio ecumenico che si sarebbe tenuto a Pasqua 1241 con lo scopo di dichiarare decaduto l'imperatore; un'altra missiva la ricevette dal successore Innocenzo IV.\nNel 1242 mor\u00ec Guecellone V; ma mentre il fratello di quest'ultimo, Tolberto II, pass\u00f2 con i ghibellini di Ezzelino III da Romano, Biaquino rimase fedele alla parte guelfa. Insieme ad Alberico guid\u00f2 i Trevigiani alla vittoria di una battaglia, presso Rovigo, contro i Padovani il 26 luglio 1243; si premun\u00ec anche di difendere Feltre e Belluno dagli assalti di Ezzelino, riuscendo tuttavia solo a rinviarne la capitolazione a quest'ultimo delle due citt\u00e0, che avvenne tra il 1248 e il 1249. L'anno prima fu l'inimicizia tra \"il terribile\" Ezzelino e Biaquino ad impedire a Tisone, figlio ancora minorenne di quest'ultimo, di prendere possesso con dispensa papale della sede vescovile di Belluno e Feltre.\nSempre 1247, Biaquino contribu\u00ec alla difesa di Parma da Federico II di Svevia; due anni dopo strinse un'alleanza con il patriarca Bertoldo, il marchese Azzo VII d'Este, il conte di San Bonifacio e le citt\u00e0 di Brescia, Mantova e Ferrara sempre con lo scopo di contrastare l'imperatore ed il suo fidato Ezzelino.\nParticolarmente intensi furono in questo periodo i rapporti con il patriarca di Aquileia per il quale fece pi\u00f9 volte da mediatore, ottenendo in cambio una nuova investitura sui diritti sul Cadore, che la famiglia governava da sempre tramite dei propri vassalli.\nAnni '50.\nBiaquino continuer\u00e0 a sostenere la parte guelfa anche negli anni '50, dopo la morte di Federico II; caduti anche gli Ezzelini nel 1259, Biaquino riusc\u00ec a ricucire lo strappo politico che aveva diviso la sua famiglia, riabilitando Guecellone VI, figlio di Tolberto II. Con la mediazione di Tiso VII da Camposampiero i beni caminesi rimasti senza eredi legittimi furono spartiti in modo che a Biaquino rimanessero il Cadore e i feudi sparsi nella contea di Ceneda.\nAnni '60.\nTornata la pace nella marca Trevigiana, i Caminesi a Treviso negli anni '60 mantennero le proprie posizioni filoguelfe nelle nuove diatribe sorte tra le nobili famiglie che avevano interessi in citt\u00e0.\nIn questo modo Biaquino pot\u00e9 spianare la strada al figlio Gherardo III, il quale poco pi\u00f9 che ventenne risulta far parte del Consiglio dei Trecento nel 1263 insieme al padre e al cugino Guecellone VI.\nVent'anni dopo, il \"buon Gherardo\" immortalato da Dante Alighieri nella Divina Commedia pot\u00e9 cos\u00ec instaurare la signoria personale sulla citt\u00e0.\nDiscendenza.\nBiaquino ebbe due mogli. Da India, figlia di Gherardo da Camposampiero ebbe:\nDa Beatrice de' Guidotti invece ebbe:\nGli sono attribuiti anche tre figli naturali:"}
{"id": "3421798", "revid": "767487", "url": "https://it.wikipedia.org/wiki?curid=3421798", "title": "L'uomo spezzato", "text": "L'uomo spezzato \u00e8 un film italiano del 2005 di Stefano Calvagna.\nTrama.\nIl professor Stefano Malavasi insegna storia dell'arte in un liceo romano e riceve delle avances da parte di Laura, una ragazzina tredicenne innamorata di lui, che assume atteggiamenti da adulta per sedurlo. Stefano, intuendo le attenzioni della sua alunna, le fa capire con gentilezza di non essere interessato a lei. Sentendosi rifiutata da Stefano, Laura fa prima ingelosire la moglie del professore Malavasi, insinuando una complicit\u00e0 tra lui e Anna, la professoressa di ginnastica, poi lo accusa addirittura di molestie rovinando per sempre la reputazione dell'uomo.\nProduzione.\nIl film \u00e8 prodotto dalla casa di produzione Extreme Movies e distribuito dall'azienda Lion Pictures nelle sale cinematografiche dal 24 giugno 2005. Il produttore della pellicola \u00e8 Luca Breccolotti, che \u00e8 anche accreditato tra gli interpreti.\nColonna sonora.\nLa colonna sonora del film \u00e8 stata scritta da Riccardo Della Ragione ed \u00e8 prodotta e distribuita dalla Warner Chappell Music Italia. I brani di cui \u00e8 composta sono:"}
{"id": "3421799", "revid": "322321", "url": "https://it.wikipedia.org/wiki?curid=3421799", "title": "Chiesa cattolica a Palau", "text": "La Chiesa cattolica a Palau \u00e8 parte della Chiesa cattolica in comunione con il vescovo di Roma, il papa.\nDemografia.\nLo stato di Palau ha una superficie di 488\u00a0km\u00b2 e una popolazione di circa 19.000 abitanti (2000). Il cristianesimo \u00e8 la religione pi\u00f9 diffusa nella repubblica. In base al censimento del 2000, il cattolicesimo costituiva la prima religione del Paese con il 41,6% della popolazione totale, seguita dal protestantesimo con il 23,3%.\nStoria.\nLa presenza cattolica a Palau inizia il 28 aprile 1891, quando giunsero dall'isola Yap per la prima volta dei missionari cattolici. Si trattava di due Cappuccini spagnoli: il sacerdote Daniel Arbacegui ed il fratello laico Antolin Orihuela. Inizia cos\u00ec la missione cattolica permanente nel Paese.\nGi\u00e0 dal 1886 erano stati eretti due vicariati apostolici per le isole Caroline, uniti poi nel 1905 a formare la prefettura apostolica delle Isole Caroline. Da questa circoscrizione ecclesiastica dipenderanno i cattolici di Palau: essa fu eretta da papa Giovanni Paolo II a diocesi nel 1979, col nome di diocesi delle Isole Caroline, suffraganea dell'arcidiocesi di Aga\u00f1a (Guam). Dalla diocesi delle Isole Caroline dipendono anche i cattolici presenti negli Stati Federati di Micronesia.\nNunziatura apostolica.\nSanta Sede e Palau hanno stabilito relazioni diplomatiche il 17 dicembre 1998: \u00e8 stata, cos\u00ec, costituita la nunziatura apostolica, separandola dalla delegazione apostolica nell'Oceano Pacifico. Il primo nunzio apostolico \u00e8 stato per\u00f2 nominato solo il 14 luglio 2001. Sede del nunzio \u00e8 la citt\u00e0 di Wellington, capitale della Nuova Zelanda."}
{"id": "3421811", "revid": "1543377", "url": "https://it.wikipedia.org/wiki?curid=3421811", "title": "David Garrett", "text": "Particolarmente apprezzato come musicista da Zubin Mehta e Daniel Barenboim, suona un violino Stradivari e un Vuillaume; possiede anche un Santo Serafino e un Guarneri del Ges\u00f9.\nSi \u00e8 fatto conoscere dalla critica per il suo repertorio di musica rock adattato all'orchestra e, in particolare, al violino, che tende nelle sue cover a sostituire le chitarre di artisti quali Brian May, Angus Young, Slash, Kirk Hammett, Jimmy Page o Kurt Cobain, ma anche le voci, come quelle di Axl Rose o Michael Jackson. In modo analogo, accompagnato da chitarre e batterie, ha portato celeberrimi brani classici a tonalit\u00e0 pi\u00f9 rock.\nBiografia.\nIl padre \u00e8 un avvocato tedesco mentre la madre, Dove Garrett, \u00e8 una ballerina statunitense. Proprio dalla madre ha preso il cognome utilizzato come pseudonimo, scelto dai suoi genitori perch\u00e9 \u00abpi\u00f9 pronunciabile\u00bb.\nAll'et\u00e0 di nove anni ha fatto il suo debutto al festival \"Kissinger Sommer\". A 11 anni collabora con la Filarmonica di Amburgo, mentre nel 1994, a quindici anni, stipula un accordo con la Deutsche Grammophon per l'incisione di diverse opere come solista. Nel 2004 si diploma in arte alla Juilliard School di New York.\nNel 2008 \u00e8 entrato nel Guinness dei primati per aver eseguito \"il volo del calabrone\" in un minuto e sei secondi.\nCon l'album \"Rock Symphonies\" del 2010 si fa conoscere alla platea internazionale; nel disco Garrett unisce il genere classico con il rock, fondendo brani di autori quali Vivaldi e Beethoven con altri come U2, Nirvana, Metallica e Aerosmith.\nRiguardo al suo strumento musicale, a undici anni ha ricevuto il suo primo violino Stradivari. David Garrett possedeva anche un violino Guadagnini del 1772; nel 2007, dopo un'esibizione presso il Barbican Centre di Londra vi cadde sopra danneggiandolo gravemente, ma pot\u00e9 riutilizzarlo nuovamente poco tempo dopo.\nIl 12 ottobre 2012 \u00e8 uscito il suo nuovo lavoro intitolato \"Music\", anticipato dalla cover al violino di \"Viva la vida\" dei Coldplay.\nNel 2013 debutta come attore cinematografico nel film \"Il violinista del diavolo\", dove \u00e8 protagonista nel ruolo di Niccol\u00f2 Paganini. Il 25 ottobre dello stesso anno pubblicher\u00e0 il suo capolavoro intitolato \"Garrett vs. Paganini\", che si pu\u00f2 considerare un omaggio al compositore genovese.\nNel 2015 esce il suo album intitolato \"Explosive\", che presenta una combinazione di brani pop e brani classici, oltre a numerosi brani composti da David stesso, tra cui l'omonimo singolo. Il 18 agosto 2017 esce il singolo \"Bittersweet Symphony\" che anticipa l'album di cover \"Rock Revolution\", pubblicato il 17 settembre successivo."}
{"id": "3421814", "revid": "716642", "url": "https://it.wikipedia.org/wiki?curid=3421814", "title": "Jimmy Trotter", "text": "Carriera.\nGioc\u00f2 nella massima serie inglese con lo Sheffield Wednesday. Fu capocannoniere della categoria nel 1927."}
{"id": "3421826", "revid": "767487", "url": "https://it.wikipedia.org/wiki?curid=3421826", "title": "Willie Moir", "text": "Carriera.\nFu capocannoniere della First Division inglese nel 1949."}
{"id": "3421827", "revid": "39560673", "url": "https://it.wikipedia.org/wiki?curid=3421827", "title": "William Moir", "text": ""}
{"id": "3421833", "revid": "198277", "url": "https://it.wikipedia.org/wiki?curid=3421833", "title": "Autodromo di Magione", "text": ""}
{"id": "3421834", "revid": "1647404", "url": "https://it.wikipedia.org/wiki?curid=3421834", "title": "Isn't Anything", "text": "Isn't Anything \u00e8 il primo album discografico del gruppo musicale irlandese My Bloody Valentine, pubblicato nel 1988 dalla Creation Records.\nDescrizione.\n\u00c8 il primo LP della band, che fino ad allora, infatti, si era limitata alla pubblicazione di EP. Come gi\u00e0 nel EP precedente \"You Made Me Realise\", i brani sono costruiti sul suono ipnotico delle chitarre distorte, suonate con l'uso costante della leva tremolo. Si passa da brani estatici, come \"Lose My Breath\" e \"No More Sorry\", a pezzi pi\u00f9 aggressivi ma non meno coinvolgenti, come \"Nothing Much to Lose\".\nL'album, subito di grande influenza per molte band, ebbe un ottimo riscontro di critica, e port\u00f2 all'esplosione dello shoegaze.\nTracce.\nTutti i brani sono di Kevin Shields, eccetto dove indicato."}
{"id": "3421840", "revid": "481666", "url": "https://it.wikipedia.org/wiki?curid=3421840", "title": "Filmografia di D.W. Griffith", "text": ""}
{"id": "3421841", "revid": "767487", "url": "https://it.wikipedia.org/wiki?curid=3421841", "title": "Satan's Sadists", "text": "Satan's Sadists \u00e8 un film thriller del 1969 diretto da Al Adamson.\nTrama.\nUn gruppo di sette motociclisti, i \"Satans\", capeggiati dal malvagio e sadico Angelo, imperversa sulla strade della California, uccidendo o stuprando vittime innocenti. La banda incontra due fidanzati che amoreggiano: i \"Satans\" stordiscono il fidanzato e violentano la ragazza. Infine li uccidono entrambi, e gettando la loro macchina, con loro dentro, in un dirupo.\nNel frattempo una coppia di anziani viaggiatori (un poliziotto e sua moglie), mentre si trova sull'autostrada, decide di dare un passaggio a Johnny, un giovane marine appena congedato e diretto a Los Angeles. I tre si fermano per pranzare in una tavola calda e, poco dopo il loro ingresso, i \"Satans\" entrano nel locale e iniziano a disturbare gli altri clienti. Il proprietario del locale li rimprovera e li invita ad andarsene, ma i motociclisti lo conducono all'esterno della tavola calda e lo uccidono brutalmente, riservando la stessa sorte alla coppia di anziani. La pazzia e il sadismo di Angelo sono tali che disgustano i suoi stessi compagni, soprattutto Mohicano.\nNel frattempo, Johnny e la giovane cameriera Tracy, trattenuti nel locale, riescono a fuggire e ad uccidere due dei membri della banda che li stavano sorvegliando. I due vengono braccati dai motociclisti, decisi ad eliminarli, ma Johnny, forte della sua esperienza come marine, non intende arrendersi senza combattere. Dopo alcuni scontri e sparatorie, Angelo viene colpito da Mohicano, che lo crede morto, ma poi muore per mano di Johnny. Angelo, che era rimasto solo svenuto, ritorna deciso pi\u00f9 che mai ad eliminare il marine e la sua compagna. Johnny non si fa sorprendere e, poco prima che Angelo possa sparare, colpisce il sadico motociclista lanciandogli un coltello a serramanico alla gola, e decretando cos\u00ec la sua fine."}
{"id": "3421853", "revid": "15756", "url": "https://it.wikipedia.org/wiki?curid=3421853", "title": "Campagna di Montenotte", "text": "Con il termine campagna di Montenotte si designano i combattimenti della fase iniziale della campagna d'Italia durante la guerra della prima coalizione tra la Francia e le potenze monarchiche europee dell'Antico regime. Il giovane generale Napoleone Bonaparte, appena nominato comandante della debole e disorganizzata Armata d'Italia, dimostr\u00f2 per la prima volta le sue grandi qualit\u00e0 di stratega e di tattico sorprendendo con le sue audaci e rapide manovre gli eserciti nemici austro-piemontesi. In dieci giorni le truppe francesi, male equipaggiate ma combattive e fortemente motivate dai proclami del generale, sconfissero in una serie di continue battaglie le forze austro-piemontesi.\nIl generale Bonaparte, coadiuvato da abili luogotenenti, prima framment\u00f2 lo schieramento difensivo nemico ai piedi delle Alpi e poi ne sconfisse separatamente le due parti, ottenendo un successo strategico decisivo che costrinse il Re di Sardegna a uscire dalla guerra e concludere un armistizio. L'esercito austriaco, duramente battuto, ripieg\u00f2 verso il Veneto, abbandonando la Lombardia al generale Bonaparte che pot\u00e9 agevolmente sboccare in pianura e raggiungere importanti risultati politico-militari.\nLe battaglie della campagna di Montenotte furono la prima applicazione pratica delle innovative e sorprendenti strategie ideate e applicate con intelligenza e determinazione da Napoleone Bonaparte durante tutta la sua lunga carriera.\nIl generale Bonaparte in comando.\nIl 12 ventoso anno IV (2 marzo 1796) il generale Napoleone Bonaparte, divenuto personaggio di rilievo della vita politico-militare francese per la sua energica condotta durante la crisi del 13 vendemmiaio, venne nominato comandante in capo dell'Armata d'Italia; l'assegnazione del giovane e ambizioso generale era stata favorita dalla sua amicizia con il potente Paul Barras e dalla influenza della fidanzata Giuseppina Beauharnais su quest'ultimo di cui era stata in precedenza l'amante. La nomina era stata approvata anche da Lazare Carnot che apparentemente era ben consapevole dei vasti progetti bellici che il generale era intenzionato ad applicare in Italia anche in contrasto con le prudenti direttive del Direttorio.\nIl generale Bonaparte part\u00ec da Parigi per raggiungere il suo nuovo incarico l'11 marzo; due giorni prima si era sposato in tutta fretta con Giuseppina; durante il viaggio il generale, che provava una forte passione per la donna, invi\u00f2 quotidiane lettere d'amore alla nuova consorte. Dopo undici tappe giunse al quartier generale di Nizza; osservando la costa nemica, egli scrisse della \"felicit\u00e0\", che egli possedeva a Parigi accanto alla moglie che amava, e soprattutto della \"gloria\", che egli voleva e che si trovava oltre i monti, nella \"terra nemica\".\nDa molto tempo il generale Bonaparte aveva presentato al Comitato di salute pubblica, nell'anno II e nell'anno III, una serie di progetti offensivi per invadere l'Italia settentrionale sfruttando le caratteristiche del territorio e la debolezza degli eserciti nemici; egli aveva ideato una serie di istruzioni dettagliate e di proposte operative che erano state inviate al precedente comandante, generale Barth\u00e9lemy Sch\u00e9rer, che tuttavia, infastidito dall'invadente generale, aveva ripetutamente respinto questi piani ritenuti fantasiosi e inattuabili e aveva infine presentato le sue dimissioni.\nIn effetti i piani di Carnot e del Direttorio prevedevano nel 1796 una campagna decisiva per provocare la dissoluzione della prima coalizione e raggiungere la vittoria, ma assegnavano il compito di sferrare l'offensiva principale alle armate schierate in Germania. Nel teatro bellico tedesco l'Armata di Sambre e Mosa del generale Jean-Baptiste Jourdan e l'Armata di Reno e Mosella del generale Jean Victor Moreau, costituite ognuna da 80.000 soldati, avrebbero attaccato tra Magonza e la Svevia; avrebbero sconfitto gli eserciti austriaci dell'arciduca Carlo e del feldmaresciallo Dagobert von Wurmser e avrebbero invaso la Franconia e la Baviera. Raggiunti questi successi, il generale Moreau avrebbe proseguito verso il Tirolo. Il compito assegnato all'Armata d'Italia era relativamente secondario; l'armata avrebbe attaccato soprattutto per attirare le forze nemiche nel teatro italiano; quindi, se la situazione fosse stata favorevole, avrebbe potuto proseguire fino all'Adige dove avrebbe dovuto fermarsi in attesa dell'arrivo delle truppe del generale Moreau dal Tirolo.\nI progetti del generale Bonaparte erano invece molto pi\u00f9 ambiziosi; egli riteneva che l'Italia fosse il vero punto debole della coalizione. Il generale, riprendendo i suoi piani precedenti, intendeva sfruttare la scarsa coesione tra gli eserciti austriaco e piemontese, che sbarravano gli sbocchi delle Alpi e degli Appennini, per dividerli e batterli separatamente e quindi irrompere dalle montagne nella Pianura Padana, avanzando oltre l'Adige e precedendo nel Tirolo le truppe del generale Moreau. Questi piani erano conosciuti dal Direttorio che in effetti il 6 marzo 1796 parve mostrare maggiore aggressivit\u00e0 in Italia dando istruzione al generale di attaccare Torino e schiacciare la dinastia sabauda; nel mese precedente era inoltre giunto all'Armata d'Italia come commissario Antoine Christophe Saliceti, il giacobino c\u00f2rso con cui il generale aveva avuto controversi rapporti di collaborazione e amicizia in precedenza, che mostr\u00f2 grande impegno per migliorare le condizioni delle truppe.\nL'arrivo del generale Bonaparte, ufficiale conosciuto soprattutto per le sue frequentazioni politiche, in un primo momento suscit\u00f2 sorpresa e disappunto tra i comandanti dell'Armata d'Italia, generali veterani, cinici e sfiduciati, spesso in contrasto fra loro ma ugualmente sospettosi verso l'inatteso nuovo comandante in capo. Tra i generali c'erano ufficiali impetuosi e combattivi di umili origini con torbidi passati, come Pierre Augereau e Andrea Massena, ed ufficiali esperti ma provenienti dal vecchio esercito regio come Jean Mathieu S\u00e9rurier e Am\u00e9d\u00e9e Laharpe; tutti erano delusi e pessimisti riguardo alle condizioni dell'armata e all'andamento della guerra. Piccolo di statura, magro, dal viso scavato, i capelli scompigliati lunghi sulle spalle, il generale Bonaparte, questo \"scaramouche sulfureo\" cupo e angoloso, diede invece, appena giunto nel quartier generale di Nizza, subito dimostrazione della sua grande autorit\u00e0 e della sua decisione.\nNonostante l'aspetto fisico non dominante e la giovane et\u00e0, impression\u00f2 per la sua determinazione, per la sua austera personalit\u00e0 e per la brutale chiarezza di idee. Egli stabil\u00ec immediatamente la sua superiorit\u00e0, intimor\u00ec i suoi generali e ne rafforz\u00f2 la coesione; presto ottenne la loro fiducia, dimostrando il suo spirito di militare rivoluzionario e affermando l'ambizioso ruolo che egli intendeva riservare ai militari all'interno del contrastato sviluppo della Rivoluzione. Il generale era inoltre accompagnato da alcuni giovani ufficiali che avrebbero ben presto giocato un ruolo importante nell'Armata d'Italia; il generale Louis-Alexandre Berthier, eccellente ufficiale di stato maggiore, il generale Auguste Marmont, il maggiore Jean-Andoche Junot e il colonnello Gioacchino Murat, che aveva collaborato con il generale Bonaparte anche durante la crisi del 13 vendemmiaio.\nPiani e preparativi.\nL'Armata d'Italia si trovava, al momento dell'assunzione del comando da parte del generale Bonaparte, in mediocri condizioni; soprannominata spregiativamente \"l'armata dei cenciosi\", era costituita ufficialmente da 63.000 soldati, ma la forza effettivamente disponibile per impieghi operativi ammontava a soli 37.600 uomini. Il morale dei soldati non era molto alto, erano presenti fenomeni di sedizione e insubordinazione fino ad episodi di ammutinamento di interi reparti; i soldati, mal nutriti, poco equipaggiati, senza mezzi, con armi insufficienti, senza paghe, impegnati da oltre due anni in un'aspra e sterile guerra di montagna, erano esasperati e riottosi. Il generale Bonaparte era pienamente consapevole delle difficolt\u00e0 e delle deplorevoli condizioni materiali dei suoi uomini; provenienti in gran parte dalla regioni della Francia meridionale, erano soldati coraggiosi, impetuosi, passionali, agguerriti nonostante la scarsa disciplina. Le truppe in realt\u00e0 non furono immediatamente trascinate dal nuovo comandante; i soldati erano ancora scettici sulle capacit\u00e0 del generale, che appariva inesperto e fisicamente debole. Egli seppe ben presto sollevarne il morale e sollecitarne la combattivit\u00e0 con le sue dimostrazioni di attivismo e di autoritaria energia, con la sua sollecitudine per migliorare le condizioni dell'armata e soprattutto con proclami in cui, dopo aver riconosciuto il loro sfortunato coraggio, faceva esplicito riferimento a \"gloria e preda\" come prospettive che si aprivano per loro, passando risolutamente all'offensiva, superando le montagne e penetrando nelle fertili e ricche regioni dell'Italia settentrionale.\nOltre a sostenere il morale delle truppe con la promessa del bottino e della gloria attraverso la conquista militare della Pianura Padana, il generale Bonaparte fece strenui sforzi, con la collaborazione soprattutto del commissario all'armata Saliceti, per migliorare la situazione materiale dell'esercito. Entro due settimane i soldati ricevettero le paghe arretrate, il vettovagliamento venne assicurato con regolarit\u00e0, l'armamento individuale migliorato e completato, l'artiglieria venne portata a ottanta cannoni campali e 24 pezzi da montagna. L'Armata d'Italia era ancora male equipaggiata ma la coesione era stata ristabilit\u00e0 e il generale aveva suscitato il rispetto, la fiducia e l'apprezzamento dei suoi uomini.\nDopo la campagna del 1795 l'Armata d'Italia aveva raggiunto posizioni strategiche favorevoli per un'offensiva allo sbocco delle montagne; sulla riviera ligure occupava Finale Ligure, Vado e Savona; soprattutto aveva preso il controllo dell'alta valle del Tanaro e dei passi verso i due rami della Bormida. I francesi occupavano il col di Tenda a ovest e l'importante colle di Cadibona che a est dava accesso sia al Piemonte che alla Lombardia attraverso la valle della Bormida; da queste posizioni il generale Bonaparte riteneva possibile organizzare un'offensiva decisiva a sorpresa contro lo schieramento nemico. L'armata si mise in marcia fin dal 31 marzo 1796; il generale Bonaparte trasfer\u00ec il suo quartier generale prima ad Albenga e quindi il 9 aprile a Savona, egli prevedeva di sferrare l'attacco principale il 15 aprile 1796.\nIl generale Bonaparte impegn\u00f2 le prime giornate del suo incarico nello studio continuo di piani e di dettagli operativi e organizzativi; impression\u00f2 i suoi collaboratori per la grande capacit\u00e0 di lavoro teorico e per lo spirito impetuoso e fiducioso. Il generale disponeva di forze molto inferiori numericamente rispetto a quelle nemiche ma egli intendeva sfruttare le debolezze dello schieramento avversario e la scarsa coesione tra le truppe piemontesi e quelle austriache per frantumare il loro fronte difensivo e, manovrando con rapidit\u00e0 e audacia, sconfiggere i due eserciti nemici. Le forze complessive austro-piemontesi disponibili ammontavano a cira 67.000 uomini ma, disperse in gruppi separati e mal collegati tra loro e inoltre guidati da generali diffidenti e poco disposti a collaborare, queste truppe erano molto esposte a una vigorosa offensiva francese allo sbocco delle montagne. In realt\u00e0 i comandanti delle potenze coalizzate non sembravano preoccupate per l'arrivo del nuovo comandante, personaggio poco noto, ritenuto privo di esperienza e definito un \"terrorista c\u00f2rso\".\nIl comandante in capo dei coalizzati in Italia in teoria era l'anziano generale austriaco Jean-Pierre de Beaulieu che si trovava ad Alessandria con circa 20.000 soldati austriaci; 6.000 soldati si trovavano pi\u00f9 indietro a protezione delle fortezze di Mantova, Peschiera e Verona, mentre 8.000 uomini sbarravano la costa ligure a ovest di Genova. L'esercito piemontese, guidato dal generale Michele Colli, di origine italiana ma appartenente all'esercito austriaco, schierava circa 10.000 soldati tra Cuneo e Ceva e 20.000 a ovest di Torino. A causa di questa pericolosa dispersione di forze le truppe disponibili per difendere il settore pi\u00f9 minacciato erano insufficienti e contavano solo 23.000 soldati austro-piemontesi.\nQueste truppe sbarravano gli sbocchi dei passi montani con uno schieramento a ovest, tra Ceva e Carcare, occupato da 12.000 piemontesi comandanti dal generale Colli, e, a est, tra Carcare e Dego, da 11.000 austriaci comandati dal generale Eugen d'Argenteau. In realt\u00e0 i due schieramenti non erano effettivamente collegati a Carcare, ma, essendo le truppe piemontesi posizionate nel vicino villaggio di Cosseria, esisteva un piccolo varco rimasto indifeso anche a causa dello scarso coordinamento tra i due eserciti. Il generale Bonaparte era a conoscenza delle debolezze del fronte nemico ed aveva deciso quindi di sferrare l'attacco decisivo nel settore di Carcare per sfondare in pieno le linee nemiche.\nIl piano del generale Bonaparte prevedeva che la divisione del generale Massena, partendo da Savona, avrebbe attraversato il colle di Cadibona e avrebbe marciato su Carcare dove sarebbe stata raggiunta dalla divisione del generale Augereau, proveniente da Finale Ligure; le due forze concentrate, costituite complessivamente da 24.000 soldati, avrebbero quindi attaccato in massa il varco tra Carcare e Cosseria. Una serie di manovre diversive e movimenti secondari avrebbero dovuto attrarre l'attenzione dei nemici e mascherare il movimento principale verso Carcare. Ad ovest il generale S\u00e9rurier con 10.000 uomini doveva prendere la via della montagna lungo la valle del Tanaro da Ormea in direzione di Garessio; i piccoli reparti dei generali Macquart e Garnier avrebbero finto un attacco su Cuneo passando per il col di Tenda, mentre il generale Laharpe avrebbe impegnato una parte delle sue forze verso Sassello. Il generale Bonaparte prevedeva che questi movimenti secondari avessero inizio il 13 aprile. Inoltre sull'estrema ala destra, lungo la strada costiera, era gi\u00e0 in corso, su iniziativa del commissario Saliceti, la manovra delle truppe del generale Jean-Baptiste Cervoni in direzione di Voltri per intimorire la Repubblica di Genova, requisire risorse e ottenere denaro per rifornire l'armata.\nLe \"vittorie immortali\".\nDa Montenotte a Dego.\nL'avanzata del generale Cervoni lungo la costiera ligure fino a Voltri e le energiche richieste del commissario Saliceti al Senato di Genova fecero grande impressione; il rappresentante della Repubblica richiedeva il libero passaggio per il passo della Bocchetta e annunciava l'imminente avanzata francese in Lombardia. Queste notizie suscitarono vivo allarme nei comandi austriaci e piemontesi e il generale Beaulieu decise di prendere provvedimenti immediati per proteggere Genova e sbarrare il passo ai francesi; egli sottovalut\u00f2 la minaccia nemica verso il settore Cosseria-Carcare e ritenne possibile invece organizzare una complessa operazione controffensiva su colonne separate per aggirare e sconfiggere l'armata nemica.\nI piani del generale Beaulieu prevedevano che, mentre il generale Colli copriva le posizioni difensive tra Ceva e Carcare, il generale d'Argenteau avrebbe impegnato una parte delle sue forze per attaccare il fianco sinistro delle truppe francesi della divisione del generale Laharpe, marciando da Sassello a Montenotte ed a Savona. Il generale Beaulieu infine avrebbe diretto l'avanzata di altre truppe austriache dal passo della Bocchetta verso Voltri per proteggere Genova e bloccare l'avanzata del generale Cervoni. Il generale Bonaparte aveva conoscenza del piano di controffensiva del nemico; egli tuttavia rimase ottimista e risoluto; egli consider\u00f2 che il progetto nemico, prevedendo una complicata marcia di numerose colonne separate attraverso un terreno montuoso con scarsi collegamenti laterali, avrebbe al contrario favorito i suoi piani. Il comandante dell'Armata d'Italia, avendo mantenuto concentrato il grosso delle sue forze e disponendo di buone strade, ritenne di avere la possibilit\u00e0 e il tempo di sferrare l'attacco in massa su Carcare e di poter raggiungere lo sfondamento, cogliendo disuniti e frammentati i distaccamenti nemici, esposti alla sconfitta l'uno dopo l'altro.\nL'offensiva austriaca ebbe inizio il 10 aprile e quindi il generale Bonaparte, dopo aver individuato la direzione degli attacchi nemici, decise di anticipare i suoi piani e di iniziare a sua volta la marcia su Carcare. Le colonne austriache non riuscirono a coordinare le loro manovre e, a causa di ritardi nella trasmissione degli ordini, le truppe del generale d'Argenteau non furono in posizione fino all'11 aprile mentre le colonne del generale Beaulieau avevano attaccato il generale Cervoni a Voltri fin dal giorno precedente. Dopo aver raggiunto Cairo Montenotte, il generale d'Argenteau avanz\u00f2 finalmente verso monte Legino dove per\u00f2 il colonnello Antoine-Guillaume Rampon, comandante delle truppe francesi incaricate della difesa delle ridotte, prima guadagn\u00f2 tempo spingendo avanti le sue avanguardie, e quindi respinse tre attacchi nemici nel pomeriggio dell'11 aprile; gli austriaci, esausti, si fermarono sulle posizioni a nord di monte Legino.\nNel frattempo, il 10 aprile, il generale Beaulieau aveva attaccato le truppe del generale Cervoni a Voltri; il comandante francese condusse un abile combattimento difensivo, resistendo per l'intera giornata; l'11 aprile egli schier\u00f2 le sue forze sulla posizione di monte Forcella, quindi nella notte si ritir\u00f2 metodicamente fino a ricongiungersi con il grosso della divisione del generale Laharpe posizionata nelle retrovie del contingente del colonnello Rampon a monte Legino. Rassicurato dall'andamento delle operazioni nel settore di Voltri e di Savona, il generale Bonaparte pot\u00e9 quindi continuare la sua offensiva a sorpresa contro la cerniera di Carcare. Nella notte del 12 aprile il generale fece avanzare la divisione del generale Massena che dal colle di Cadibona sbuc\u00f2 dietro l'abitato di Cairo Montenotte, e la divisione del generale Augereau che marci\u00f2 da Finale Ligure; le truppe francesi stavano per raggiungere di sorpresa una posizione al centro dello schieramento generale austro-piemontese e alle spalle delle truppe del generale d'Argenteau. Nonostante il ritardo della divisione del generale Augereau, che fu ritardata durante l'avanzata e raggiunse Carcare solo alla mezzanotte del 12 aprile, la posizione venne occupata dopo una frenetica marcia forzata dai soldati del generale Massena che quindi al mattino del 12 aprile poterono sferrare l'attacco decisivo.\nLa battaglia di Montenotte il 12 aprile si concluse con la completa vittoria dei francesi; le truppe del generale d'Argenteau, 6.000 soldati, vennero attaccate frontalmente da monte Legino dai reparti del generale Laharpe e del colonnello Rampon, mentre il generale Massena sbuc\u00f2 con la sua divisione sul fianco e alle spalle degli austriaci. I francesi sbaragliarono il nemico, catturarono 2.000 prigionieri, quattro bandiere e cinque cannoni; il generale d'Argenteau, attaccato da tutte le direzioni, pot\u00e9 ripiegare verso Dego con soli 700 uomini superstiti. Nella giornata il generale Bonaparte raggiunse con il suo quartier generale Carcare, mentre nella notte cominciarono ad affluire le truppe del generale Augereau; il comandante dell'Armata d'Italia aveva riportato un primo importante successo e aveva separato in due parti il fronte nemico.\nIl generale Beaulieu venne a conoscenza del disastro di Montenotte solo il 13 aprile; disponendo di strade disagevoli, egli pot\u00e9 ripiegare solo con grande difficolt\u00e0 e dopo due giorni riusc\u00ec a concentrare una parte delle sue truppe a Dego per sbarrare la strada di Acqui, mentre altri dieci giorni furono necessari per ritirate i contingenti rimasti indietro a Voltri e al passo della Bocchetta. Mentre gli austriaci cercavano frettolosamente di organizzare un nuovo schieramento a Dego, il generale Colli aveva rafforzato le truppe piemontesi che, posizionate a Millesimo e a Biestro, difendevano la strada per Torino. Il generale Bonaparte era deciso a sfruttare subito la favorevole situazione; dopo lo sfondamento centrale e la frammentazione delle forze nemiche, egli decise di effettuare una nuova concentrazione strategica contro i piemontesi a ovest, facendo risalire da Garessio la divisione del generale S\u00e9rurier e impegnando la divisione del generale Augereau che, giunta finalmente a Carcare, avrebbe marciato su Millesimo. il generale Massena sarebbe contemporaneamente avanzato con una parte delle sue forze verso Dego, mentre il generale Laharpe sarebbe rimasto in un primo tempo a Montenotte.\nDopo essere avanzato con grande rapidit\u00e0, il generale Augereau attacc\u00f2 i piemontesi il 13 aprile, sbaragli\u00f2 l'ala destra nemica nella battaglia di Millesimo e conquist\u00f2 la cittadina; i francesi aggirano da nord la posizione di Cosseria dove 2.000 soldati al comando del generale Giovanni Provera rimasero circondati. Il generale piemontese tuttavia organizz\u00f2 una tenace resistenza a Cosseria, fortificando le sue posizioni all'interno del vecchio castello, e nella giornata respinse una serie di attacchi. I francesi subirono la perdita di circa 800 uomini e non riuscirono a conquistare la posizione; anche un ultimo attacco guidato dal colonnello Barth\u00e9lemy Joubert non raggiunse il successo.\nNel frattempo il generale Massena giunse davanti a Dego nella giornata del 13 aprile; ma il generale Bonaparte, recatosi sul posto, gli ordin\u00f2 in un primo tempo di attendere notizie del successo a Cosseria; il generale Massena quindi, preoccupato anche per il numero delle truppe austriache di fronte a lui, non sferr\u00f2 l'attacco e una violenta pioggia rese difficoltoso l'afflusso di truppe e materiali.\nIl 14 aprile il generale Bonaparte, che si spostava continuamente da un settore all'altro per controllare tutti i combattimenti, decise di concentrare lo sforzo principale contro Dego; il generale Massena venne rinforzato con una parte delle truppe del generale Laharpe e del generale Augereau, mentre il generale Provera venne assediato a Cosseria. I soldati francesi sferrarono con grande impeto un violento attacco frontale contro Dego a mezzogiorno del 14 aprile e, dopo violenti scontri, travolsero le difese austriache e conquistarono la citt\u00e0; l'inseguimento della cavalleria leggera attraverso la gola di Spigno si concluse con una vittoria completa; vennero catturati 6.000 prigionieri, trenta cannoni, sessanti cassoni d'artiglieria. I francesi raggiunsero altri successi a Biestro che venne occupata dalle truppe del generale Philippe Romain M\u00e9nard, mentre, dopo il fallimento di un tentativo del generale Colli di aiutare le truppe assediate a Cosseria, il generale Provera si arrese e la posizione cadde in mano francese. Il generale Colli ripieg\u00f2 su Ceva mentre il generale Beaulieu raggiunse con il suo quartier generale Acqui; le forze austro-piemontesi, indebolite dalle continue sconfitte, erano completamente separate.\nDa Ceva a Mondov\u00ec.\nDopo la serie di vittorie, i francesi vennero sorpresi al primo mattino del 15 aprile dall'arrivo sul campo di battaglia di Dego della divisione austriaca del generale Joseph Philipp Vukasovi\u0107 proveniente dalla strada di Voltri e Sassello. La divisione del generale Massena venne colta completamente di sorpresa; le truppe erano disperse, impreparate e in parte disorganizzate dopo il saccheggio dei territori e solo pochi battaglioni erano ancora a Dego; l'attacco austriaco ebbe quindi successo. Dego venne riconquistata, i deboli reparti francesi si ritirarono nella confusione e lo stesso generale Massena venne sorpreso nella casa di una sua amante e dovette fuggire precipitosamente dalla citt\u00e0 per evitare la cattura.\nIl generale Bonaparte ricevette queste inattese notizie che crearono grande allarme al quartier generale francese; egli si rec\u00f2 subito sul posto per ristabilire la situazione; il generale decise di contrattaccare con la divisione del generale Laharpe fatta affluire da Montenotte e con i reparti riorganizzati della divisione del generale Massena. La battaglia di Dego del 15 aprile continu\u00f2 per due ore e si concluse con una nuova vittoria del generale Bonaparte; al costo di circa 910 morti e 1.200 feriti, i francesi riconquistarono Dego e le forze austriache vennero quasi completamente distrutte. Nel momento critico della battaglia il generale Fran\u00e7ois Lanusse dimostr\u00f2 grande spirito offensivo e conquist\u00f2 i rilievi sulla sinistra della citt\u00e0; nella battaglia si distinsero anche i generali Jean-Jacques Causse e Pierre Banel che rimasero uccisi durante gli scontri e il comandante di battaglione Jean Lannes che il generale Bonaparte promosse sul campo al grado di colonnello.\nDopo la vittoria definitiva a Dego il comandante dell'Armata d'Italia decise di concentrare rapidamente il grosso delle sue truppe contro i piemontesi del generale Colli; il generale Laharpe rimase al campo di San Benedetto Belbo, dove le truppe francesi rimasero per alcuni giorni controllando le forze austriache che il generale Beaulieu stava cercando di raggruppare ad Acqui e saccheggiando il territorio per superare le forti carenze di rifornimenti e di trasporti. Nel frattempo il generale Bonaparte diresse la divisione del generale Augereau verso Ceva da est, mentre il generale S\u00e9rurier da Garessio avrebbe dovuto attaccare da sud; i soldati del generale Augereau raggiunsero le alture di Montezemolo, mentre a sud i francesi occuparono l'altura di San Giovanni Murialdo. Tuttavia il generale Colli, ritenendo pericolosa la sua posizione a Ceva, decise di rinunciare a difendere la posizione, abbandon\u00f2 il campo trincerato di Ceva, ripieg\u00f2 dietro il Tanaro e il Corsaglia e prese posizione tra Mondov\u00ec e Madonna di Vico.\nIl 17 aprile le truppe del generale S\u00e9rurier e del generale Augereau occuparono Ceva senza combattere e catturarono l'artiglieria campale piemontese che il generale Colli non aveva potuto evacuare; il generale Bonaparte raggiunse Ceva lo stesso giorno con il suo quartier generale e pot\u00e9 constatare la riuscita dei suoi piani. Le montagne erano state superate e dalle alture di Montezemolo i soldati e gli ufficiali francesi poterono vedere le vaste e ricche pianure piemontesi ormai aperte alla loro conquista; era improvvisamente crollato l'ostacolo delle apparentemente invalicabili catene montuose che \"sembravano il confine di un nuovo mondo\".\nL'armata francese quindi attravers\u00f2 subito il Tanaro e inizi\u00f2 ad avanzare nella pianura; le limitate forze di cavalleria francesi al comando del generale Henri Stengel poterono essere finalmente impiegate, raggiunsero Lesegno il 18 aprile e perlustrarono il territorio all'avanguardia, mentre il generale Bonaparte si port\u00f2 a sua volta qualche ora dopo a Lesegno con il suo quartier generale. Il comandante dell'armata riprese subito l'offensiva per sconfiggere definitivamente le truppe piemontesi del generale Colli che erano attestati dietro il Corsaglia.\nIl primo tentativo di superare il Corsaglia non ebbe successo il 19 aprile; mentre il generale Massena attraversava il Tanaro a nord, il generale S\u00e9rurier cerc\u00f2 di avanzare per il ponte di San Michele a sud, ma il generale Colli, preoccupato per la debolezza della sua posizione, aveva deciso di ripiegare sull'ala destra verso Mondov\u00ec, riusc\u00ec a concentrare le sue forze a San Michele e respinse i francesi che dovettero abbandonare le posizioni momentaneamente conquistate. Il generale Bonaparte, dopo aver ipotizzato di attaccare subito il 20 aprile, decise di rinviare l'attacco al 21 aprile per riorganizzare le sue forze; dopo l'arrivo delle divisioni del generale Massena e del generale Augereau, il generale pot\u00e9 sferrare un attacco su tre colonne che prima avrebbero dovuto avanzare contemporaneamente da Lesegno, dal ponte di San Michele a sud e a nord verso Breo e quindi marciare su Mondov\u00ec.\nIl generale Colli aveva cercato di rinforzare le sue difese con fortificazioni campali ma il 21 aprile la battaglia di Mondov\u00ec si concluse con la netta sconfitta dell'esercito piemontese; mentre i generali Massena e Augereau attraversavano il Corsaglia e attaccavano le posizioni nemiche, fu la divisione del generale S\u00e9rurier che sferr\u00f2 l'assalto decisivo, sbaragli\u00f2 le difese piemontesi e conquist\u00f2 Mondov\u00ec. Il generale S\u00e9rurier guid\u00f2 personalmente l'assalto alla baionetta dei suoi soldati che mise in fuga i nemici, la citt\u00e0 e i depositi dell'armata piemontese furono occupati dai francesi. Nella fase di inseguimento dopo la battaglia cadde il generale francese Stengel che, distaccatosi in avanti con i suoi cavalieri, venne contrattaccato dalla cavalleria piemontese; infine l'intervento di tre reggimenti di cavalleria al comando del colonnello Murat sconfisse a sua volta il nemico che venne inseguito per alcune ore. I piemontesi avevano subito la perdita nella battaglia di Mondov\u00ec di 3.000 morti e feriti, mentre i francesi catturarono 1.500 prigionieri, otto cannoni e dieci bandiere.\nNel pomeriggio le truppe francesi vittoriose persero in parte la loro coesione e si abbandonarono a saccheggi e devastazioni che durarono per oltre 48 ore; il generale Bonaparte dovette intervenire personalmente per frenare le truppe e diram\u00f2 un duro proclama di rimprovero per questi eccessi, mentre il 23 aprile invi\u00f2 un dettagliato rapporto al Direttorio in cui lament\u00f2 la miseria dell'armata, illustr\u00f2 le brillanti vittorie e anticip\u00f2 la possibilit\u00e0 di richieste di sospensione delle operazioni da parte piemontese. Il 24 aprile scrisse anche un'altra delle sue quotidiane e appassionate lettere d'amore alla moglie..\nFine della prima fase della campagna d'Italia.\nDopo la vittoria di Mondov\u00ec il generale Bonaparte fu in grado di proseguire rapidamente l'avanzata in Piemonte e l'Armata d'Italia marci\u00f2 su tre colonne verso Cherasco, verso Fossano e verso Alba. Mentre il generale Augereau marciava su Alba, il generale S\u00e9rurier raggiunse ed occup\u00f2 Fossano dove, dopo un nuovo combattimento, costrinse alla ritirata le retroguardie piemontesi del generale Colli; lo stesso giorno il comandante in capo dell'armata entr\u00f2 a Cherasco dove venne installato il nuovo quartier generale, mentre avanguardie vennero spinte oltre lo Stura in direzione di Bra.\nLe nuove posizioni raggiunte dall'Armata d'Italia a Cherasco erano strategicamente importanti e dominavano lo sbocco dello Stura nel Tanaro; il generale Bonaparte quindi decise di organizzare la difesa sfruttando i materiali catturati nei depositi della citt\u00e0; attraverso le nuove vie di comunicazioni con Nizza passanti per Ponte di Nava, l'armata francese pot\u00e9 ricevere finalmente rinforzi di artiglieria e nuovi materiali di equipaggiamento. Dopo la continua serie di vittorie e le frenetiche marce lungo le vallate di montagna, i soldati francesi avevano raggiunto posizioni sicure in pianura e, dopo aver depredato e saccheggiato il territorio nemico per rifornirsi, potevano finalmente disporre di sufficienti materiali di rifornimento che permisero di migliorare in modo sostanziale la condizione delle truppe e di accrescere l'ordine e la disciplina nei reparti. L'Armata d'Italia aveva superato le sue gravissime difficolt\u00e0 materiali e aveva raggiunto decisivi successi strategici che ben presto provocarono nuovi e clamorosi sviluppi politico-diplomatici.\nL'improvvisa avanzata francese in Piemonte e le pesanti sconfitte subite suscitarono grande preoccupazione nella corte del Regno di Sardegna; l'esercito piemontese era demoralizzato mentre le truppe austriache non sembravano disposte ad intervenire in aiuto e si limitavano a cercare di difendere la Lombardia; turbolenze politiche interne e segni di insofferenza tra la popolazione rischiavano di minare la solidit\u00e0 della monarchia e facevano temere un'evoluzione rivoluzionaria filo-francese. In queste condizioni il re Vittorio Amedeo III, soprannominato spregiativamente dai francesi fin dal 1794 il \"re delle marmotte\", richiese al generale Bonaparte una sospensione delle operazioni militari. Il comandante in capo dell'armata non aveva i pieni poteri per negoziare e concludere un armistizio con una potenza belligerante ma le istruzioni del Direttorio prevedevano che egli potesse decidere secondo le circostanze se favorire una svolta rivoluzionaria in Piemonte o invece concludere, dopo la vittoria militare, un'\"alleanza vantaggiosa\" con il re di Sardegna.\nIl generale Bonaparte, fin da questo momento poco propenso ad assecondare il Direttorio, considerato struttura di potere inefficiente e corrotta, e consapevole dell'importanza dei suoi successi e del prestigio raggiunto in patria, decise di agire autonomamente dopo aver limitato anche le possibili interferenze del commissario Saliceti. Il comandante dell'Armata d'Italia riteneva problematico continuare le operazioni contro il Regno di Sardegna e avanzare verso Torino; la capitale piemontese era solidamente fortificata e l'esercito francese mancava di cannoni pesanti; inoltre l'esercito austriaco avrebbe potuto intervenire e, riunendosi con le forze sabaude, mettere in pericolo le vittorie gi\u00e0 conseguite. In realt\u00e0 il generale Bonaparte considerava molto pi\u00f9 importante sconfiggere gli austriaci ed entrare in Italia, sfruttando la fama raggiunta con i suoi successi per sollevare le popolazioni contro le monarchie; egli quindi decise di rinunciare a detronizzare il \"re delle marmotte\" e invece concludere rapidamente un accordo che lo liberasse di uno dei suoi avversari. Dimostrando la sua autonomia dalle direttive del Direttorio, il generale diede prova di capacit\u00e0 politico-diplomatica; intimor\u00ec gli inviati del re di Sardegna e il 28 aprile venne concluso l'armistizio di Cherasco che sanc\u00ec la vittoria francese e l'uscita del Regno di Sardegna dalla prima coalizione. Un plenipotenziario piemontese sarebbe stato subito inviato a Parigi per concludere un formale trattato di pace, mentre l'Armata d'Italia avrebbe mantenuto l'occupazione dei territori conquistati, avrebbe sfruttato le vie di comunicazione per rifornirsi e avrebbe preso possesso delle fortezze di Ceva, Cuneo e Tortona.\nIl generale Bonaparte aveva concluso in pochi giorni le trattative e raggiunto un grande successo politico-militare; egli era libero di riprendere la campagna e penetrare nel cuore del dominio austriaco; il Direttorio, contrariato per l'indipendenza dell'autoritario generale, rimase sorpreso dalle inattese vittorie dell'Armata d'Italia e dal denaro e dai beni raccolti dal generale Bonaparte e inviati a Parigi. Il colonnello Murat fu incaricato dal comandante in capo di portare subito a Parigi le ventuno bandiere conquistate e le clausole dell'armistizio di Cherasco; le notizie delle vittorie suscitarono entusiasmo nella capitale francese, e per cinque volte, dal 21 al 25 aprile 1796, le assemblee legislative riunite deliberarono solenni ringraziamenti all'Armata d'Italia per i successi raggiunti.\nBilancio e conseguenze.\nIl generale Bonaparte forn\u00ec sul campo nei dieci giorni della campagna di Montenotte la prima dimostrazione pratica della sua famosa \"strategia della posizione centrale\" che egli avrebbe applicato ancora durante la sua carriera nelle situazioni strategiche in cui dovette affrontare contemporaneamente una serie di eserciti nemici, superiori numericamente ma lenti e mal collegati tra loro, quindi esposti alla manovre rapide e impetuose delle truppe francesi. Napoleone avrebbe paradossalmente concluso la sua carriera proprio conducendo in teoria la campagna di Waterloo con la stessa \"strategia della posizione centrale\" con cui aveva iniziato diciannove anni prima nella campagna di Montenotte. Secondo Emil Ludwig: \"l'ultima sua battaglia si riallaccia cos\u00ec alla prima\".\nLa novit\u00e0 assoluta della guerra napoleonica si mostr\u00f2 nell'aprile 1796 nei dieci giorni di continue battaglie e di frenetici spostamenti che disorientarono completamente i generali nemici, incapaci di comprendere e di contrastare le strategie del giovane generale. Oltre alle sue superiori capacit\u00e0 strategiche e tattiche, il generale Bonaparte, giovane ed in piena salute, si dimostr\u00f2 instancabile nell'azione, in completo contrasto con i suoi avversari, il settantaduenne generale Beaulieu e il generale Colli, sofferente di una grave forma di gotta.\nLe truppe francesi, spinte dalle vecchie idealit\u00e0 rivoluzionarie e soprattutto dal legame personale instauratosi con il nuovo e vittorioso condottiero, avevano marciato e combattuto continuamente, permettendo al generale Bonaparte di mettere in pratica le sue teorie di distruzione totale dell'avversario, di attacco alle parti separate del nemico, di veloci concentrazioni successive di masse numericamente superiori sul campo di battaglia. Esaltati dai primi trionfalistici proclami del generale, al termine della prima fase della campagna i soldati francesi, ormai liberi di dilagare in pianura dopo il crollo dello sbarramento alpino, rimasero stupefatti per l'esaudirsi delle promesse del loro comandante; da quel momento essi si legarono al generale Bonaparte, assurto subito a personaggio superiore di rilievo epocale.\nA Milano dove il generale Bonaparte sarebbe entrato alla testa dell'Armata d'Italia il 16 maggio 1796 dopo il passaggio del Po e dell'Adda e la ritirata austriaca verso il Trentino, egli avrebbe entusiasmato i suoi soldati ed anche la borghesia locale filofrancese parlando di \"torrente\" precipitatosi \"dall'alto dell'Appennino\", di amicizia tra \"tutti i popoli\", di \"discendenti di Bruto e degli Scipioni\" e di \"gloria immortale di cambiar volto al pi\u00f9 bel paese d'Europa\". Il generale, di chiara origine italiana, dal nome cos\u00ec caratteristico, dalla sorprendente personalit\u00e0, apparve in un primo tempo ai popoli d'Italia come il campione della libert\u00e0 e dell'uguaglianza; l'epopea napoleonica era iniziata."}
{"id": "3421854", "revid": "599013", "url": "https://it.wikipedia.org/wiki?curid=3421854", "title": "Sam Raybould", "text": "Carriera.\nInizi\u00f2 la carriera giocando per vari club non facenti parte della Football League quali Poolsbrook United, Staveley Colliery, North Staveley e Ilkeston Town. Gioc\u00f2 poi per una stagione nel Derby County prima di lasciare nuovamente la FL e tornare a giocare per Ilkeston Town, Poolsbrook United e nuovamente Ilkeston Town. Si un\u00ec poi al New Brighton Tower, da cui pass\u00f2 al Liverpool dove rimase sette anni e disput\u00f2 le sue stagioni migliori: vinse il campionato nel 1901 e nel 1906 e la classifica cannonieri nel 1903. Pass\u00f2 da Sunderland e Woolwich Arsenal, poi torn\u00f2 a giocare fuori dalla Football League con Chesterfield Town, Sutton Town e Barlborough United."}
{"id": "3421856", "revid": "634851", "url": "https://it.wikipedia.org/wiki?curid=3421856", "title": "Perry Lang", "text": "Biografia.\nNato a Palo Alto, in California, esordisce nel mondo dello spettacolo come attore in serie televisive nei primi anni 70 e poi al cinema nel film \"Un mercoled\u00ec da leoni\". Dagli anni '90 ha iniziato anche una carriera di regista televisivo, dirigendo episodi di serie come \"Arli$$\", \"E.R. - Medici in prima linea\", \"Millennium\", \"Dawson's Creek\", \"NYPD - New York Police Department\", \"Nash Bridges\", \"Fantasy Island\", \"Weeds\", \"Una mamma per amica\", \"Army Wives\", \"The Twilight Zone\", \"Alias\", \"Las Vegas\", \"Jack &amp; Bobby\" e \"Everwood\"."}
{"id": "3421865", "revid": "767487", "url": "https://it.wikipedia.org/wiki?curid=3421865", "title": "George Elliott", "text": "Carriera.\nDopo gli inizi presso Redcar Crusaders e South Bank FC nel 1909 pass\u00f2 al Middlesbrough e vi rimase per tutta la carriera, ottenendo nel 1914 il titolo di capocannoniere della First Division."}
{"id": "3421874", "revid": "1566286", "url": "https://it.wikipedia.org/wiki?curid=3421874", "title": "La valle dell'eco tonante", "text": "La valle dell'eco tonante \u00e8 un film del 1964 diretto da Tanio Boccia.\nTrama.\nUn territorio chiamato \"Terra dei Pascoli Verdi\" \u00e8 desiderato moltissimo dalla perfida Farida, bench\u00e9 la terra appartenga al popolo dei Gamaly, guidato da Selina.\nNon c'\u00e8 tempo da perdere, i profeti chiamano Maciste in soccorso contro Farida, ma c'\u00e8 qualcosa che entrambe le contee non sanno: la valle \u00e8 dominata da creature chiamate \"Uomini Eco\" capaci di emettere suoni assordanti in grado di far crollare le case e far franare le montagne."}
{"id": "3421876", "revid": "24443", "url": "https://it.wikipedia.org/wiki?curid=3421876", "title": "Dolomiti di Fanes-Braies", "text": ""}
{"id": "3421881", "revid": "1851848", "url": "https://it.wikipedia.org/wiki?curid=3421881", "title": "Orlando Bertini", "text": "Carriera.\nArcigno terzino, gioca otto campionati nella Reggiana con 180 presenze in Serie B e 64 in Serie C, 67 presenze anche in Serie C con il Legnano."}
{"id": "3421884", "revid": "767487", "url": "https://it.wikipedia.org/wiki?curid=3421884", "title": "Anthony Wallace", "text": ""}
{"id": "3421898", "revid": "1543377", "url": "https://it.wikipedia.org/wiki?curid=3421898", "title": "London Bridge (metropolitana di Londra)", "text": "London Bridge \u00e8 una stazione della metropolitana di Londra, interscambio tra le linee Jubilee e Northern.\n\u00c8 la sesta per volume di traffico dell'intera rete metropolitana.\nStoria.\nIn origine i treni della linea Northern erano diretti alla stazione di King William Street bypassando London Bridge, ma la costruzione di una nuova stazione a Bank, per consentire maggiori capacit\u00e0 ed il prolungamento della linea a nord, richiese un riallineamento del tunnel e la costruzione di una stazione a London Bridge. L'ingresso della stazione fu realizzato a \"Three Castles House\" ad angolo fra \"London Bridge Street\" e \"Station Approach\", ma venne poi spostato a \"Borough High Street\" e \"Tooley Street\". Le piattaforme della Northern Line vennero ricostruite alla fine degli anni novanta per ampliare la stazione in previsione dell'apertura della Jubilee Line.\nLa stazione della linea Northern apr\u00ec il 25 febbraio 1900 sulla \"City &amp; South London Railway\" (C&amp;SLR) da Borough a Bank e Moorgate.\nLa stazione sulla linea Jubilee venne aperta il 7 ottobre 1999 anche se i treni bypassarono la stazione sin dal mese precedente. Venne costruita una nuova sala biglietteria sotto gli archi della stazione principale realizzando un miglioramento nell'interscambio fra ferrovia e metropolitana. Durante gli scavi sono stati ritrovati reperti risalenti alla dominazione romana.\nStrutture e impianti.\nLa stazione \u00e8 dotata di due piattaforme per ciascuna linea e di una doppia scala mobile per la biglietteria di \"Tooley Street\".\nLa stazione \u00e8 situata all'interno della \"Travelcard Zone 1\".\nInterscambi.\nLa fermata costituisce un importante interscambio con la stazione ferroviaria omonima.\nNelle vicinante della stazione effettuano fermata numerose linee automobilistiche di superficie urbane, gestite da London Buses.\nInfine, poco a nord della stazione \u00e8 presente il molo di London Bridge City sul fiume Tamigi; il molo \u00e8 gestito dalla Thames Clipper ed \u00e8 utilizzato dalla linea che collega con Canary Wharf, Greenwich e l'the O2 ad est, e con Embankment ad ovest."}
{"id": "3421901", "revid": "1873140", "url": "https://it.wikipedia.org/wiki?curid=3421901", "title": "Premio Goya per il miglior montaggio", "text": "Il premio Goya per il miglior montaggio (\"premio Goya al mejor montaje\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al miglior montaggio di un film di produzione spagnola uscito nelle sale cinematografiche nel corso dell'anno precedente.\nI plurivincitori, con tre riconoscimenti, sono Pablo del Amo, Jos\u00e9 Salcedo e Pablo Blanco.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3421902", "revid": "1442080", "url": "https://it.wikipedia.org/wiki?curid=3421902", "title": "Nottingham Open 2006 - Doppio", "text": "Il doppio del torneo di tennis Nottingham Open 2006, facente parte dell'ATP Tour, ha avuto come vincitori Jonathan Erlich e Andy Ram che hanno battuto in finale Igor Kunistyn e Dmitrij Tursunov 6-3, 6-2."}
{"id": "3421908", "revid": "15756", "url": "https://it.wikipedia.org/wiki?curid=3421908", "title": "Monetazione dei Flavi", "text": "Per monetazione dei Flavi si intende l'insieme delle monete emesse da Roma durante il principato dei tre Imperatori della dinastia dei Flavi: Vespasiano, Tito e Domiziano (dal 69 al 96).\nContesto storico.\nI \"Flavii Vespasiani\" erano una famiglia della classe media, d'origine modesta, giunta poi all'ordine equestre grazie alla militanza fedele nell'esercito, che giunse al potere quando Tito Flavio Vespasiano, generale degli eserciti d'oriente, prese il potere durante l'Anno dei quattro imperatori.\nVespasiano.\nCon la contestazione del potere di Vitellio da parte delle legioni orientali, Vespasiano, inviato da Nerone a reprimere la rivolta degli ebrei in Palestina, venne scelto da esse come nuovo candidato. Lasciato il figlio Tito in Giudea, egli si rec\u00f2 in Egitto aspettando prudentemente a recarsi a Roma finch\u00e9 generali a lui fedeli sconfissero Vitellio nella pianura padana (Seconda battaglia di Bedriaco del 69) e finch\u00e9 non ricevette manifestazioni di pubblica obbedienza da parte del Senato e da ogni area dell'Impero. Nella capitale stazion\u00f2 intanto il figlio secondogenito Domiziano, come reggente, finch\u00e9 non venne raggiunto dal padre nell'estate del 70.\nRistabilita dunque la calma Vespasiano, il primo principe dell'ordine equestre, pot\u00e9 dedicarsi a ristabilire al pi\u00f9 presto l'ordine, riconducendo le varie istituzioni alle loro competenze originarie frenando sia le richieste dei generali, sia l'indebolimento del Senato. Per riuscirci fece approvare la \"lex de imperio Vespasiani\", dove chiariva le prerogative della sua carica, dell'utilizzo del titolo di \"Cesare\" e indirizzava verso una natura ereditaria la dignit\u00e0 imperiale. Nella sua riforma egli escluse ogni riferimento al modello monarchico ellenistico, anche se di fatto si riserv\u00f2 un potere assoluto.\nPer facilitare il passaggio di potere ai suoi due figli egli li tenne sempre in prima linea nel governo. Tito continu\u00f2 l'incarico in Giudea, debellando la ribellione ebraica nel 70 (distruzione di Gerusalemme) e dedicandosi negli anni successivi alla repressione degli ultimi focolai (assedio di Masada). Quando torn\u00f2 a Roma Tito ricevette il trionfo, ottenne i poteri di tribuno e ricopr\u00ec, col padre, la carica di censore, oltre ad essere pi\u00f9 volte console e prefetto del pretorio (cio\u00e8 capo dei pretoriani). La censura di Vespasiano e Tito permise loro di intervenire sulla composizione del Senato. Vespasiano favor\u00ec l'accesso alla carica senatoria di numerosi esponenti non italici (soprattutto ispanici e galli), favorendo cos\u00ec la romanizzazione delle province.\nIn campo economico, dopo il disastroso anno dei quattro imperatori, fu costretto a attuare una politica di rigore con misure anche impopolari, quali l'introduzione di nuove tasse. Grazie alle nuove entrate venne intrapresa una notevole stagione edilizia nella capitale e nelle province. Questo port\u00f2 nuovo benessere a tutto l'Impero.\nDal punto di vista militare Vespasiano cerc\u00f2 di consolidare e estendere i confini, soprattutto nelle zone pi\u00f9 strategiche, come la Britannia e la zona tra Reno e Danubio (circa l'attuale Foresta Nera).\nVespasiano attribu\u00ec il potere ereditario a entrambi i suoi figli, informando il Senato romano che sarebbe stato uno di loro a succedergli al potere.\nVespasiano fu dunque fautore di un ristabilimento economico e sociale in tutto l'Impero che godette, grazie al suo governo, di una pax che rimarr\u00e0 proverbiale. Di fatto per questo fu uno degli imperatori pi\u00f9 amati della storia romana.\nTematiche principali.\nPropaganda politica al termine della guerra civile.\nLa propaganda politica che segu\u00ec alla presa di potere del nuovo imperatore, Vespasiano, fu di celebrare con nuove emissioni monetali, la \"PAX ORBIS TERRARUM\" ritrovata o la \"PAX AUGUSTA\" (e la successiva costruzione del tempio della Pace a Roma a partire dal 74).\nLa propaganda prevedeva anche il \"CONSENSUM EXERCITUM\" o la \"CONCORDIA EXERCITUM\", ovvero l'avere ormai dalla propria parte non solo le armate orientali ma anche quelle dell'intero Impero e la stessa flotta (\"NEPTUNUS REDUX\"). Erano, inoltre, celebrati il \"GENIUS POPULI ROMANI\" e l'\"AETERNITAS IMPERII\", ed in una moneta si celebrava la stessa \"ROMA\" sopra i sette colli, a fianco della lupa e dei due gemelli.\nLa successione.\nLo stesso Svetonio racconta di Vespasiano che lo stesso pronunci\u00f2 la frase: \"O mi succederanno i miei figli (Tito e Domiziano) o nessuno!\". Non a caso sulle monete, fin dai primi anni del suo principato, appare la scritta di \"CAESAR\" per entrambi figli o riguardo a Domiziano la scritta \"PRINCEPS IUVENTUTIS\".\nLa vittoriosa campagna contro i Giudei.\nLa rivolta cominci\u00f2 nel 66 dopo che gi\u00e0 da oltre vent'anni la popolazione giudaica era insoddisfatta del mal governo romano e dei suoi prefetti, come Lucceio Albino e Gessio Floro, oltrech\u00e9 della crescente avversione all'aristocrazia laica e sacerdotale, sempre pi\u00f9 corrotta. La guerra che ne segu\u00ec port\u00f2 alla fine una inevitabile ed annunciata vittoria romana, celebrata nella monetazione del periodo (dal 71 in poi), ma anche una grande strage della popolazione, la distruzione del Tempio di Gerusalemme, edificio che non verr\u00e0 mai pi\u00f9 ricostruito, la riduzione in schiavit\u00f9 di 97.000 Giudei (dispersi in tutto l'impero), e la creazione di una tassa nei confronti dei Giudei (a rimborso delle spese di guerra), il cosiddetto \"Fiscus iudaicus\" (abolita solo con Nerva 25 anni dopo).\nTito.\nTito, figlio maggiore di Vespasiano, govern\u00f2 per appena due anni, per cui il suo operato non lasci\u00f2 tracce significative. Sebbene lodato dagli storici dell'epoca, ci\u00f2 non deve trarre in inganno, in quanto era usanza comune accompagnare da lodi l'avvento del nuovo imperatore, riservandosi magari le critiche per l'operato successivo. Spontaneo fu comunque il consenso popolare nei suoi confronti, anche in occasione di calamit\u00e0 naturali come l'eruzione del Vesuvio del 79, che distrusse Pompei e Ercolano. L'interessamento e l'intervento immediato dell'imperatore suscit\u00f2 verso di lui le simpatie degli strati sociali pi\u00f9 umili. Visse ancora di riflesso alla grande popolarit\u00e0 del padre.\nTematiche principali.\nL'anfiteatro Flavio (o Colosseo).\nDurante il suo breve principato, a parte la celebrazione della vittoria sui Giudei, la tematica pi\u00f9 importante nella produzione monetale di Tito, fu la celebrazione del pi\u00f9 grande anfiteatro romano (Flavio o Colosseo) e dei suoi giochi inaugurali nell'80.\nSono rimaste poche prove documentate della natura di questi giochi. Sembra che abbiano seguito lo schema dei Ludi Romani: spettacoli con animali al mattino, seguiti dalle esecuzioni dei criminali verso mezzogiorno, e al pomeriggio combattimenti di gladiatori, oltre alla riproposizione di famose battaglie.\nL'eruzione del Vesuvio del 79.\nIl ritrovamento di una moneta a Pompei, permette di affermare che l'eruzione avvenne, ovviamente, dopo l'emissione di questa moneta, quindi nell'anno in cui l'imperatore Tito ricopr\u00ec il settimo consolato (il 79), dopo l'assunzione per la nona volta della potest\u00e0 tribunicia, cio\u00e8 dopo il 1\u00ba luglio e dopo la quindicesima acclamazione ad imperatore, consentendo di spostare ancora oltre luglio il \"terminus post quem\". La seguente moneta \u00e8 praticamente identica a quella ritrovata nella \"Casa del bracciale d'oro\" solo che riporta l'indicazione della XIIII acclamazione (invece della XV), quindi appare con certezza successiva al 1\u00ba luglio (data del rinnovo per la nona volta della \"tribunicia potestas\" di Tito).\nDomiziano.\nDopo la prematura scomparsa di Tito sal\u00ec al potere suo fratello minore Domiziano, che segu\u00ec le orme del padre in politica estera intraprendendo alcune campagne militari tese a rafforzare i confini: fece a tale scopo costruire una serie di fortini collegati tra loro nella regione del Reno, presidiati stabilmente da contingenti di \"ausiliares\"; nell'area danubiana stanzi\u00f2 stabilmente guarnigioni di legionari, dall'attuale Austria fino quasi al Mar Nero.\nIn politica interna invece Domiziano si distanzi\u00f2 notevolmente dal tracciato paterno, instaurando di fatto una monarchia assoluta di stampo autocratico. Domiziano accett\u00f2 con piacere forme di servilismo dei senatori, come l'adulazione ostentata e il titolo di \"Signore e Dio\". Domiziano si rese estremamente impopolare per le sue tendenze autocratiche, che spezzarono quell'illusione, creata da Augusto, che l'imperatore fosse solo un \"primus inter pares\", cio\u00e8 il \"primo fra uguali\".\nQuale censore a vita espulse dal Senato a pi\u00f9 riprese gli elementi a lui sfavorevoli, determinando una forte situazione di attrito. Ai tentativi di congiura scoperti rispose sempre con fermezza, emettendo numerose condanne a morte che colpirono anche personaggi in vista dell'aristocrazia. Ci\u00f2 non fece che accelerare i tentativi del Senato di sopprimerlo, individuando infine un liberto che aveva accesso alla sua corte come esecutore materiale e l'anziano senatore Marco Cocceio Nerva quale suo successore.\nCon la morte di Domiziano (96) ebbe fine la dinastia flavia. Al pari dell'ultimo esponente della dinastia giulio-claudia, Nerone, anche a Domiziano venne inflitta la \"damnatio memoriae\", che ordin\u00f2 la distruzione di ogni immagine, iscrizione o dedica che lo potesse ricordare ai posteri.\nIn termini monetali, sappiamo che l'ultimo discendente della dinastia dei Flavi annull\u00f2 la riforma di Nerone, riportando le monete ai valori della riforma di Augusto. Vi \u00e8 da aggiungere che la produzione monetaria fu, per\u00f2, notevole sia per quantit\u00e0 emessa sia per alta qualit\u00e0 artistica.\nTematiche principali.\nCelebrazione della vittoria \"Germanica\" e di altre guerre.\nNel corso degli anni 83-84/85 circa, furono condotte alcune campagne militari contro le popolazioni germaniche dei Catti, Mattiaci, Vangioni, Triboci e Nemeti, nei territori denominati in seguito, \"Agri Decumates\". L'occupazione che ne deriv\u00f2 dei territori compresi tra il fiume Reno e Danubio, diede inizio alla costruzione del sistema difensivo chiamato, limes germanico-retico, terminata solo durante il principato di Antonino Pio. Per questi successi l'imperatore Domiziano si merit\u00f2 il titolo di \"Germanicus\" alla fine dell'83, come testimonia l'ampia emissione monetale.\nAltre importanti campagne militari del periodo furono condotte contro i Caledoni del nord della Scozia (81-84), contro i Daci di Decebalo (85-89) e la colazione germano-sarmatica a nord del medio corso del Danubio, con relative e numerose \"acclamazioni imperatorie\".\nCelebrazione dell'\"Augusta\" Domizia Longina.\nNel 71, Vespasiano cerc\u00f2 di organizzare un matrimonio dinastico tra il figlio minore Domiziano e la figlia di suo figlio maggiore Tito, Giulia; ma nel frattempo Domiziano si era gi\u00e0 innamorato di Domizia Longina, figlia minore del generale Gneo Domizio Corbulone e Cassia Longina, ed aveva convinto Lamia a divorziare dalla stessa, in modo che Domiziano potesse sposarla. L'alleanza matrimoniale era vantaggiosa per entrambe le famiglie: da una parte riabilitava la famiglia di Corbulone, dall'altra permetteva alla propaganda flavia di tacere i successi politici di Vespasiano con i pi\u00f9 discutibili imperatori della dinastia giulio-claudia e di sottolineare i legami con Claudio e Britannico.\nCelebrazione dei \"Ludi saeculares\".\nI \"Ludi Saeculares\" erano una celebrazione religiosa, che comportava sacrifici e spettacoli teatrali, tenuti nell'antica Roma per tre giorni e notti che delimitava la fine di un \"saeculum\" (secolo) e l'inizio del successivo. Un \"saeculum\", presumibilmente la massima lunghezza possibile della vita umana, era considerato durare tra i 100 ed i 110 anni. I giochi furono celebrati da Domiziano nell'88, circa 100-110 anni dopo quelli celebrati da Augusto (nel 17 a.C.)."}
{"id": "3421909", "revid": "188323", "url": "https://it.wikipedia.org/wiki?curid=3421909", "title": "Valvola antireflusso", "text": ""}
{"id": "3421911", "revid": "26630", "url": "https://it.wikipedia.org/wiki?curid=3421911", "title": "Maiale", "text": ""}
{"id": "3421912", "revid": "1442080", "url": "https://it.wikipedia.org/wiki?curid=3421912", "title": "Allianz Suisse Open Gstaad 2006 - Doppio", "text": "Il doppio del torneo di tennis Allianz Suisse Open Gstaad 2006, facente parte dell'ATP Tour, ha avuto come vincitori Ji\u0159\u00ed Nov\u00e1k e Andrei Pavel che hanno battuto in finale Marco Chiudinelli e Jean-Claude Scherrer 6-3, 6-1."}
{"id": "3421923", "revid": "56620", "url": "https://it.wikipedia.org/wiki?curid=3421923", "title": "La mela (Tani)", "text": "La mela \u00e8 un romanzo della scrittrice e giornalista Cinzia Tani.\nTrama.\nAntonio Antinucci \u00e8 un vecchio professore in pensione che vive insieme alla figlia Elena e ai nipoti Chiara e Marco.\nChiara, per Carnevale, \u00e8 vestita da Biancaneve mentre il fratello Marco da Brontolo.\nInsieme vanno ad una festa di Carnevale.\nNel frattempo alla casa di Antonio Antinucci si presentano vari personaggi di epoche e luoghi diversi:Adamo ed Eva, Isaac Newton, Guglielmo Tell col figlio Gualtierino, Paride, la strega cattiva (Grimilde)... \nAd unirli \u00e8 solo una fatidica mela."}
{"id": "3421924", "revid": "1097011", "url": "https://it.wikipedia.org/wiki?curid=3421924", "title": "Hall of Fame Tennis Championships 2006 - Doppio", "text": "Il doppio del torneo di tennis Hall of Fame Tennis Championships 2006, facente parte dell'ATP Tour, ha avuto come vincitori Robert Kendrick e J\u00fcrgen Melzer che hanno battuto in finale Jeff Coetzee e Justin Gimelstob 7-6(3), 6-0."}
{"id": "3421925", "revid": "39561957", "url": "https://it.wikipedia.org/wiki?curid=3421925", "title": "Germanos di Patrasso", "text": ""}
{"id": "3421926", "revid": "121121928", "url": "https://it.wikipedia.org/wiki?curid=3421926", "title": "Ipilimumab", "text": "L'ipilimumab, nome commerciale \"Yervoy\", prodotto dalla Bristol-Myers Squibb. \u00c8 un anticorpo monoclonale IgG1\u03ba interamente umano approvato nel 2011 dalla FDA per il trattamento del melanoma avanzato (metastatico o inoperabile) in soggetti adulti e sui quali siano state provate altre terapie. Nel gennaio del 2019, la combinazione tra ipilimumab e nivolumab \u00e8 stata autorizzata dall'EMA per l'utilizzo in prima linea nel carcinoma a cellule renali, in pazienti non siano stati trattati precedentemente e che siano a rischio moderato o elevato di peggioramento. \u00c8 usato per attivare, o meglio disinibire (vedi farmacodinamica) il sistema immunitario contro le cellule tumorali. Oggi \u00e8 sottoposto a sperimentazione clinica per testarne l'efficacia sul carcinoma polmonare non a piccole cellule (NSCLC), sul tumore del polmone a piccole cellule (SCLC) e sul carcinoma della prostata.\nFarmacodinamica.\nIl CTLA-4 \u00e8 un recettore proteico di membrana espresso dai linfociti T citotossici. Quando ligandi come B7-1 o B7-2 (espressi da altre cellule immunitarie) interagiscono con il CTLA-4 sui linfociti T citotossici, questi ultimi vengono inibiti. Ipilimumab \u00e8 stato progettato per legare il CTLA-4: questo legame impedisce l'interazione tra CTLA-4 e i suoi ligandi, quindi blocca la segnalazione inibitoria sui linfociti T citotossici. Questi possono proliferare ed infiltrare i tumori dove possono aggredire in gran numero le cellule tumorali. L'ipilimumab quindi potenzia il sistema immunitario contro i tumori con un meccanismo indiretto: frena dall'esterno il segnale di inibizione mediato dal CTLA-4 sui linfociti."}
{"id": "3421929", "revid": "399", "url": "https://it.wikipedia.org/wiki?curid=3421929", "title": "Nazionalismo corso", "text": "Il nazionalismo corso \u00e8 un movimento sociale, culturale e politico che ha come scopo il riconoscimento alla Corsica di pi\u00f9 ampi margini di autonomia, quando non l'indipendenza totale come stato a s\u00e9.\nSupporto politico.\nI nazionalisti corsi usano spesso il termine \"colonizzazione\" per descrivere gli eccessi dell'annessione francese e la situazione attuale.\nLa Corsica pass\u00f2 effettivamente dal dominio di Genova all'annessione francese, godendo solo per pochi anni dell'indipendenza. \u00c8 per\u00f2 vero che, in realt\u00e0, tutte le regioni facenti oggi parte della Francia sono state ottenute in un modo o nell'altro per mezzo di conquiste, dalla celtica Bretagna (per mezzo di un matrimonio) alla germanofona Alsazia. Al consolidamento del conflitto ha inoltre contribuito la discriminazione culturale, attraverso il riconoscimento del francese quale unica lingua ufficiale; purtuttavia, questa politica ha investito ogni periferia dell'esagono francese in accordo con la sua tradizione centralista.\nIl nazionalismo corso tuttavia ha anche manifestato dei limiti evidenti nella sua azione, in quanto non \u00e8 stato in grado di unire gli stessi c\u00f2rsi e alcuni militanti si sono preoccupati pi\u00f9 del loro benessere materiale e di potere che di raggiungere gli obiettivi promessi. La violenza \u00e8 stata spesso il principale mezzo di confronto dei nazionalisti corsi e ci\u00f2 ha alienato il consenso di gran parte della popolazione (in reazione all'omicidio del prefetto dell'isola nel 1998, il supporto politico della popolazione c\u00f2rsa all'indipendenza precipit\u00f2 ai minimi storici del 6%).\nNonostante ci\u00f2, il movimento nazionalista ha sempre cercato di influenzare la vita dell'isola con una serie di denunce e battaglie sociali, pur ottenendo complessivamente tutti i partiti nazionalisti (sia autonomisti sia indipendentisti) un risultato elettorale di poco superiore al 30%.\nPer dare stime pi\u00f9 esatte, si segnala che circa il 10-15% dei c\u00f2rsi vede favorevolmente l'indipendenza; un'inchiesta del 2012 rivela che solo il 12% dei c\u00f2rsi e, in particolare, il 19% e il 42% di coloro che avevano votato rispettivamente per il partito autonomista Femu a Corsica e quello indipendentista Corsica Libera alle elezioni territoriali del 2010, appoggi realmente l'indipendenza statuale; il 51% esprime piuttosto l'opzione unitaria in seno alla Francia: due terzi di questi vorrebbero \"un po' pi\u00f9\" di autonomia rispetto a \"molta pi\u00f9\" autonomia. D'altro canto, paradossalmente, sarebbe a favore dell'indipendenza c\u00f2rsa il 30% della popolazione francese nel suo complesso.\nAlle elezioni regionali del 2015, si osserva la vittoria della coalizione regionalista \"P\u00e8 a Corsica\" guidata da Gilles Simeoni, che ha riportato il 35.34% dei voti e 24 seggi su 51 in assemblea. Tale coalizione \u00e8 sorta dalla unione dei due partiti nazionalisti dell'isola, l'autonomista Femu a Corsica dello stesso Simeoni e l'indipendentista Corsica Libera di Jean-Guy Talamoni. Questi due partiti, al primo turno, avevano rispettivamente ottenuto il 17,62% e il 7,73%.\nOrigini storiche del nazionalismo corso.\nLa Corsica \u00e8 da sempre un territorio ambito e nei secoli ha sperimentato varie invasioni (Romani, Mori, Pisani, Genovesi e altri) in quanto occupa una posizione strategica nel Mediterraneo.\nNel XVIII secolo, una ribellione fu messa in opera dalla nobilt\u00e0 contro il dominio genovese e a partire dal 1729 gli insorti della Corsica svilupparono gradualmente un sistema statale autonomo, con un inno, una bandiera e una costituzione elaborata da Pasquale Paoli (lo stesso Rousseau la lod\u00f2 sottolineando che per la prima volta si era discusso del \"diritto dei popoli alla libert\u00e0 e alla felicit\u00e0\").\nLa costituzione corsa fu la precorritrice delle costituzioni americana e francese. Paoli riusc\u00ec a instaurare un governo democratico stabile e avviare una politica di sviluppo economico (creazione del porto di Isola Rossa) e culturale con la creazione dell'Universit\u00e0 di Corte.\nIl 15 maggio 1768, la Repubblica di Genova cedette temporaneamente alcuni porti corsi alla Francia con il trattato di Versailles, e la nazione Corsa, con a capo Paoli, dopo aver lottato contro Genova lott\u00f2 contro la Francia.\nI Corsi furono sconfitti l'8 maggio 1769 nella battaglia di Ponte Nuovo e la \"pacificazione\" che ne segu\u00ec fu piuttosto brutale (con casi di tortura tra gli abitanti e esecuzioni sommarie).Dopo la vittoria sui ribelli i francesi non lasciarono pi\u00f9 l'isola andando a violare il trattato di Versailles.\nPasquale Paoli \u00e8 oggi considerato dai nazionalisti come il \"padre della patria\" (\"babbu di a patria\") corsa anche se egli considerava i c\u00f2rsi culturalmente italiani la breve Repubblica c\u00f2rsa aveva come lingua ufficiale l'italiano cos\u00ec come la sua stessa Costituzione e l'Universit\u00e0 di corte che ebbe una breve durata di esistenza utilizz\u00f2 l'italiano come lingua ufficiale.\nDurante il periodo successivo alla sua cessione alla Francia e fino alla rivoluzione francese, molte famiglie importanti della Corsica (80 famiglie) ebbero dal re francese Luigi XVI benefici, borse di studio e titoli di nobilt\u00e0 per costituire una base di consenso tra esse.\nTra gli esempi pi\u00f9 importanti \u00e8 il caso in particolare della famiglia di Napoleone Bonaparte.\nDurante la rivoluzione, la Corsica \u00e8 ufficialmente inclusa nell'Impero francese e Pasquale Paoli, visto come patriota e rivoluzionario, fu trionfalmente accolto a Parigi nel 1790. \nTornato in Corsica, diventer\u00e0 il comandante in capo della Guardia nazionale della Corsica e presidente del Consiglio di contea. \nTuttavia nel 1793, accusato di dispotismo dal suo acerrimo nemico Luciano Bonaparte (fratello di Napoleone), la Convenzione decret\u00f2 l'arresto di Pasquale Paoli. \nQuest'ultimo, per reazione, si alle\u00f2 con l'Inghilterra e nel 1794 proclam\u00f2 il Regno anglo-corso, un'esperienza che durer\u00e0 due anni e che terminer\u00e0 nel 1796 con la definitiva riconquista francese e l'esilio di Paoli in Inghilterra.\nBisogner\u00e0 per\u00f2 attendere fino al Secondo impero perch\u00e9 la Corsica sia profondamente integrata nello Stato francese: molti corsi partiranno in massa verso la Francia e le sue colonie trovando impiego principalmente nel settore militare o nell'amministrazione pubblica.\nNello stesso periodo, anche molti italiani arrivano sull'isola il che segna l'inizio delle grandi ondate di immigrazione.\nNel 1914 la Corsica \u00e8 in condizioni miserevoli e sovrappopolata rispetto alle sue risorse e a causa della necessit\u00e0 di soldati per la prima guerra mondiale appena scoppiata, una legge speciale invia al fronte i padri di famiglia corsi con anche pi\u00f9 di 3 figli, cosa alla quale \"tutti gli altri francesi\" erano esentati. Furono mobilitati 40\u00a0000 uomini di cui ne morirono dai 12.000 ai 15.000: la guerra fu un bagno di sangue in Corsica.\nAnche in reazione a ci\u00f2 nel 1923 fu creato un progetto nazionalista \"irredentista\" con la creazione del PCA (Partitu Corsu d'Azione), che nel 1926 sarebbe diventato Partitu Corsu Autonomista e si avvicin\u00f2 all'Italia fascista di Mussolini.\nQuesto fatto non fece che screditare qualsiasi rivendicazione di identit\u00e0 fino agli anni \u201850.\nDurante la guerra 39-45 la Corsica \u00e8 parte della cosiddetta Francia Libera governata dal generale P\u00e9tain ma nel 1942, Mussolini invase l'isola dopo lo sbarco alleato in Nord Africa.\nBen 80.000 soldati italiani sono dispiegati per una popolazione di 220 000 abitanti (tutti i villaggi sono occupati).\nLa Resistenza si sviluppa dopo la capitolazione italiana nel settembre 1943, ed i corsi si sollevano contro i nazi-fascisti anche con l'aiuto delle truppe italiane rimaste fedeli al re, cos\u00ec che la Corsica \u00e8 il primo dipartimento francese a essere liberato alla fine del 1943.\nDopo la fine della guerra, la Francia perse le gran parte delle sue colonie e il suo esercito e la sua amministrazione non offrivano pi\u00f9 ai corsi le attrattive di un tempo. \nMolti di essi ritornano cos\u00ec sulla loro isola. \nDal 1957 e soprattutto dopo la guerra d'Algeria, il governo lanci\u00f2 per la regione una politica di sviluppo agricolo, creando la SOMIVAC (Societ\u00e0 per lo sviluppo della Corsica) e la SETCO per lo sviluppo del turismo. \nMolti Corsi che si erano stabiliti in Algeria, alcuni dei quali avevano appoggiato i golpisti di Algeri e si erano uniti all'OAS (Organizzazione dell'esercito segreto contro la partenza di Francia dall'Algeria), si installarono insieme ad altri francesi esuli d'Algeria (i cosiddetti \"Pieds noirs\", \"piedi neri\"), principalmente sulle pianure orientali dell'isola, dove ricevettero dei sussidi straordinari per impegnarsi in agricoltura e in viticoltura.\nVaste opere di irrigazione e di bonifica, lo stoccaggio di acqua in montagna per favorire la produzione di energia elettrica, hanno fatto di questo territorio di rovi e di acque stagnanti una pianura agricola di 43.000 ettari di terreno coltivabile che fornirono il 70% dei vini Corsi, l'80% della produzione di frutta e 85% dei suoi agrumi. \nIl terreno fu diviso in lotti e venduto appunto ai rimpatriati agricoltori che beneficiarono di aiuti economici consistenti.\nQuesta assistenza tuttavia fu fatta a scapito della popolazione locale che non beneficiava di tali sovvenzioni. \nIl sostegno del governo per gli investimenti, l'uso del lavoranti sottopagati del Nord Africa, la corruzione, il lassismo fiscale e sociale, contribu\u00ec enormemente al successo di queste aziende.\n\u00c8 proprio in questo periodo, tra la fine degli anni '60 e l'inizio degli anni '70, che il movimento nazionalista moderno prende il volo.\nStoria recente del nazionalismo corso.\nParallelamente a questa crisi sociale il nazionalismo corso cominci\u00f2 a riemergere. \nIn effetti, dalla fine della seconda guerra mondiale le idee nazionaliste e regionaliste erano fortemente screditate.\nI primi segni di un rinnovato interesse per questa materia risalgono ai primi anni \u201860 tra gli studenti corsi a Parigi, con il riconoscimento della cultura corsa e la lotta contro il cosiddetto \"clanismu\" (cos\u00ec viene chiamata, in Corsica, la presenza perdurata al potere delle stesse famiglie).\nNel 1964-1965 ebbero luogo i primi sporadici attacchi contro i luoghi finanziati dalla SOMIVAC, accusata di sostenere le politiche dello Stato preferenziali verso i rimpatriati dall'Algeria. \nI fratelli Max e Edmond Simeoni crearono il CRA (\"Azione Regionale della Corsica\"), che moltiplicarono gli slogan e le scritte antifrancesi e anti Piedi neri.\nL'effetto fu che molti corsi che avevano rinunciato a emigrare per mancanza di opportunit\u00e0, si scontrarono con i pieds-noirs e altri non-corsi che controllavano l'80% delle aziende.\nGli eventi del '68 sono stati propizi per molti giovani attratti dal romanticismo nazionalista corso e ne hanno alimentato la retorica dal momento in cui molti altri partiti, movimenti, comitati francesi si erano affiancati nella difesa della cultura corsa e della sua identit\u00e0.\nIl 21 agosto 1975 si ha il primo evento spettacolare quando Edmond Simeoni (CRA), con una dozzina di compagni, occupa lo stabilimento di un agricoltore pied noir, beneficiario di un particolare prestito di stato esorbitante, per sospetto di frode. \nBen 1200 Gendarmi e CRS, trasportati da elicotteri e accompagnati da veicoli corazzati, saranno utilizzate per l'assalto che far\u00e0 due morti tra le forze di sicurezza e un ferito grave tra gli attivisti regionali.\nUn effetto politico della nascita del movimento regionalista fu la creazione del Parco Naturale Regionale della Corsica, con lo scopo di aiutare a preservare l'ambiente contro le nuove costruzioni e l'ottenimento dell'insegnamento facoltativo della lingua corsa nelle scuole.\nContemporaneamente, da parte di alcune componenti, si ebbe la radicalizzazione del movimento corso che ha portato nel 1976 alla creazione del Fronte di Liberazione Nazionale Corso. Movimento che si sciolse ufficialmente nel 1983, ma che ha continuato fino ad oggi l'esercizio delle sue attivit\u00e0 anche illegali. Il partito rivendica un \"nazionalismo corso\" che ambisce all'indipendenza della Corsica dalla Francia da perseguire con attacchi a prefetture, stazioni polizia ecc.\nNegli anni 1976-1989, infuria una guerra sporca tra i nazionalisti e degli elementi fautori dello Stato francese. A contrastare l'FLNC appare l'organizzazione FRANCIA, composta da membri dei servizi segreti desiderosi di \"piegare\" l'FLNC effettuando rapimenti di militanti nazionalisti.\nDa entrambe le parti si susseguono delitti sanguinari e efferati: l'assassinio del parrucchiere Schochn per non aver voluto pagare delle cosiddette tasse rivoluzionarie, la morte di Guy Orsoni nel 1982 e la morte dei suoi presunti assassini in carcere nel 1984 ad Ajaccio.\nNel 1986 Charles Pasqua, allora ministro degli interni, promette di \"terrorizzare i terroristi\". \nNel 1987 il FLNC uccide 2 tunisini presentati come spacciatori di droga, quando sono solo due lavoratori comuni. Nel 1988 vi fu l'omicidio di Paolo Prudente (ex FLNC ritiratosi nel 1984) a Calvi.\nDurante questo periodo turbolento, il governo francese cerca di dare una risposta alle rivendicazioni nazionaliste facendo qualche limitata concessione: il 23 di novembre 1981, il parlamento francese approva il nuovo statuto dell'isola, redatto dal parlamentare Gaston Defferre.\nQuesto si caratterizza per:\nLe leggi sono emanate dal presidente francese che possiede il diritto di sciogliere l'assemblea a piacimento.\nViene istituita una circoscrizione elettorale unica per l'isola.\nIl nuovo statuto non soddisfa veramente nessuno ma tra il 1989 e il 1990, per profondi dissidi interni su come proseguire la lotta, il movimento FLNC si divide in tre rami principali:\nL'MPA (Movimento per l'autodeterminazione) movimento nato per rivendicare l'autodeterminazione piuttosto che l'indipendenza, con a capo ad Alain Orsoni che in seguito divenne direttore della Camera di commercio della Corsica del Sud, direttore di concessionarie Peugeot e Honda, prima di andare in prigione per abuso di beni aziendali. \nQuesto partito fu fondato e finanziato con il sostegno nascosto dello Stato francese che aveva visto un modo per indebolire il movimento nazionalista. \nIl suo braccio attivo divenne l'FLNC \"canale ordinario\".\nL'ANC (\"Accolti corsa Naziunale\") creato da Peter Poggioli, leader storico del fronte che era stato espulso dall'FLNC. \nIl suo braccio sar\u00e0 l'organizzazione Resistenza.\nLa Cuncolta diretta da Francois Santoni con il suo braccio attivo FLNC \"canale storico\".\nA questa divisione, alimentata dallo Stato francese, segu\u00ec una guerra senza tregua tra i militanti del nazionalismo corso inimicatisi gli uni agli altri, nella quale si inser\u00ec anche la diffusa tentazione di cedere a interessi mafiosi legati al controllo del territorio e ai settori d'influenza, per le sovvenzioni e le quote di imposta rivoluzionaria.\nDa allora, oltre 22 persone tra cui un prefetto in Corsica, Claude \u00c9rignac sono stati assassinati in connessione con i nazionalisti corsi.\nPi\u00f9 recentemente, la situazione di scontro militare con lo Stato e tra i nazionalisti stessi si \u00e8 attenuata e il movimento nazionalista si \u00e8 reindirizzato verso rivendicazioni politiche tradizionali che sono sfociate, nel 2001, nel cosiddetto \"processo di Matignon\" volto a ottenere per la Corsica di uno \"statuto speciale\" finalizzato a accelerare l'integrazione europea della Corsica."}
{"id": "3421934", "revid": "1442080", "url": "https://it.wikipedia.org/wiki?curid=3421934", "title": "Swedish Open 2006 - Doppio", "text": "Il doppio del torneo di tennis Swedish Open 2006, facente parte dell'ATP Tour, ha avuto come vincitori Jonas Bj\u00f6rkman e Thomas Johansson che hanno battuto in finale Christopher Kas e Oliver Marach 6-3, 4-6, [10-4]."}
{"id": "3421937", "revid": "688552", "url": "https://it.wikipedia.org/wiki?curid=3421937", "title": "Adriano Ferreira Martins", "text": ""}
{"id": "3421941", "revid": "39562244", "url": "https://it.wikipedia.org/wiki?curid=3421941", "title": "Tempio Shaolin", "text": ""}
{"id": "3421943", "revid": "1442080", "url": "https://it.wikipedia.org/wiki?curid=3421943", "title": "Mercedes Cup 2006 - Doppio", "text": "Il doppio del torneo di tennis Mercedes Cup 2006, facente parte dell'ATP Tour, ha avuto come vincitori Gast\u00f3n Gaudio e Maks Mirny che hanno battuto in finale Yves Allegro e Robert Lindstedt 7-5, 6-7(4), [12-10]"}
{"id": "3421945", "revid": "385321", "url": "https://it.wikipedia.org/wiki?curid=3421945", "title": "Block cypher", "text": ""}
{"id": "3421950", "revid": "599013", "url": "https://it.wikipedia.org/wiki?curid=3421950", "title": "Giampiero D'Angiulli", "text": "Carriera.\nTerzino a volte utilizzato anche come mediano, ha giocato un anno in Serie A con il Catanzaro con 28 presenze; in Serie B ha giocato nel Monza, nel Catanzaro e nella Reggiana con un totale di 165 presenze e 5 gol.\nNel suo curriculum ci sono anche 116 presenze e 5 gol in Serie C con la Reggiana, la Massese e il Carpi."}
{"id": "3421955", "revid": "24443", "url": "https://it.wikipedia.org/wiki?curid=3421955", "title": "Sass dla Crusc", "text": ""}
{"id": "3421960", "revid": "1442080", "url": "https://it.wikipedia.org/wiki?curid=3421960", "title": "RCA Championships 2006 - Doppio", "text": "Il doppio del torneo di tennis RCA Championships 2006, facente parte dell'ATP Tour, ha avuto come vincitori Bobby Reynolds e Andy Roddick che hanno battuto in finale Paul Goldstein e Jim Thomas 6-4, 6-4."}
{"id": "3421961", "revid": "757396", "url": "https://it.wikipedia.org/wiki?curid=3421961", "title": "Societ\u00e0 Sportiva Sutor 2006-2007", "text": "La Societ\u00e0 Sportiva Sutor 2006-2007, sponsorizzata \"Premiata\", ha preso parte al campionato professionistico italiano di Serie A (pallacanestro maschile)."}
{"id": "3421962", "revid": "767487", "url": "https://it.wikipedia.org/wiki?curid=3421962", "title": "Theo Lewis Weeks", "text": "Carriera.\nClub.\nDopo aver giocato nel suo Paese natale, nel 2008 si trasferisce in Turchia, cominciando a giocare nell'Ankaraspor. In seguito gioca anche a Cipro ed in Azerbaigian.\nNazionale.\nConta varie presenze con la Nazionale liberiana, con la quale ha esordito nel 2008."}
{"id": "3421967", "revid": "767487", "url": "https://it.wikipedia.org/wiki?curid=3421967", "title": "Maciste contro Maciste", "text": "Maciste contro Maciste \u00e8 un film del 1923."}
{"id": "3421973", "revid": "81298", "url": "https://it.wikipedia.org/wiki?curid=3421973", "title": "John Playford", "text": " Stamp\u00f2 diverse edizioni musicali, trattati di teoria musicale, libri di istruzione per diversi tipi di strumenti musicali e sulla danza.\nBiografia.\nFiglio minore di John Playford, poco dopo la morte del padre fece un periodo di apprendistato a Londra presso l'editore John Benson dal 1639/40 al 1647, quando inizi\u00f2 l'attivit\u00e0 di stampatore ed apr\u00ec un negozio sotto i portici della Temple Church.\nInizi\u00f2 pubblicando libelli politici di sostegno alle idee realiste, tra i quali \"The Perfect Narrative of the Tryal of the King and others\", che tratta delle esecuzioni di nobili realisti, ripubblicato nel 1660 col titolo \"England\u2019s Black Tribuna\". Nel novembre 1649, fu emesso un mandato di cattura per Playford e i suoi soci, ma non abbiamo notizie degli esiti di questa vicenda.\nIl 7 novembre 1650, Playford iscrisse nei pubblici registri delle opere destinate alla stampa un libro intitolato \"The English Dancing Master (\"raccolta di oltre 50 Country Dance, descritte con la partitura musicale), che vedr\u00e0 la luce nel 1651. Purtroppo, Playford raramente osserv\u00f2 nella sua attivit\u00e0 la norma di iscrivere nei registri pubblici le opere che si apprestava a stampare, quindi non abbiamo la certezza che questa sia effettivamente la sua prima pubblicazione dedicata alla musica.\nDal 1653, fu assunto alle dipendenze della Temple Church (impiego che mantenne fino alla fine della sua vita) e probabilmente risiedette sopra il negozio o nelle immediate vicinanze fino al 1655, quando la moglie Hannah ricevette in eredit\u00e0 dal padre, lo stampatore Benjamin Allen, una propriet\u00e0 a Islington, dove essa apr\u00ec un collegio femminile che rimase attivo fino alla sua morte, nel 1679. Successivamente, Playford torn\u00f2 a Londra.\nDai frontespizi dei suoi libri, apprendiamo che per qualche tempo fu in societ\u00e0 con John Benson nel 1652, e con Zachariah Watkins nel 1664/1665. Nel periodo del Commonwealth (1649-60), e per alcuni anni del regno di Carlo II, Playford quasi monopolizz\u00f2 la pubblicazione della musica in tutto il paese. Il suo negozio era il punto d'incontro di entusiasti musicisti come Samuel Pepys che era suo assiduo cliente.\nLibraio, editore e membro dell'associazione dei commercianti, Playford pubblic\u00f2 libri di teoria musicale, per lo studio di diversi strumenti musicali e libri di musica da cantare in chiesa. \u00c8 forse pi\u00f9 conosciuto oggi per la sua pubblicazione del \"The Dancing Master\" del 1651, durante il periodo puritano. Quest'opera contiene musiche e istruzioni per imparare a ballare tutte le danze praticate in Inghilterra in quel periodo. Ci\u00f2 accadde dopo che Playford, corrispondente nel corso della guerra civile inglese, era stato catturato dagli uomini di Cromwell e gli fu proposto che se avesse valutato la sua libert\u00e0 (legandola ad un'abiura al re), si sarebbe potuto considerare un suo cambiamento di carriera. Anche se molti dei brani del libro oggi gli vengono attribuiti, probabilmente egli non ne scrisse nemmeno uno. La maggior parte erano melodie popolari che esistevano gi\u00e0 da anni.\nDurante la restaurazione della monarchia, d'altra parte, cerc\u00f2 di incoraggiare i gusti per la musica colta. Nel 1662 dedic\u00f2 la \"Sacra Cantica\" a Enrichetta Maria di Francia. Nel 1666 osserv\u00f2 con rammarico che \"tutta la musica solenne \u00e8 stata messa da parte, essendo stata stimata troppo pesante e noiosa per cervelli di quest'et\u00e0 agile e sfrenata\" e si lanci\u00f2 quindi in un rinnovo dell'arpa di David mediante l'emissione di una nuova edizione di \"Skill of Music\" con la musica al servizio della chiesa, nel 1674, e nel 1677 \"The Whole Book of Psalms\", in cui inser\u00ec, per la prima volta, i brani dei salmi completi di cantus firmus.\nNella tecnica tipografica, il miglioramento pi\u00f9 originale di Playford fu l'invenzione, nel 1658, di una nuova scrittura della musica. Si trattava di crome o semicrome collegate a coppie o in serie con una o due lineette orizzontali alla fine della coda.\nHawkins osserva che gli stampatori olandesi furono i primi a seguire questi esempio. Nel 1672 inizi\u00f2 l'incisione di lastre di rame. In generale, tuttavia, Playford aggrappato ai vecchi metodi, raccomand\u00f2 l'uso dell'intavolatura di liuto ai suonatori di violino persistendo a fronte di una lettera di rimostranze (1673) da parte di Thomas Salmon che proponeva un adeguamento delle chiavi. Gli stampatori di Playford erano: Thomas Harper, 1648-1652, William Godbid, 1658-1678; Ann Godbid e il suo socio John Playford il giovane 1679-1683;, John Playford solo, 1684-1685.\nNel 1665 Playford e sua moglie lasciarono la casetta sul negozio per trasferirsi in una grande casa di fronte alla \"Islington Church\", dove la signora Playford cre\u00f2 un collegio al quale si dedic\u00f2 fino alla sua morte avvenuta nel 1679. Dal novembre 1680, Playford dovette trasferirsi in una casa ad Arundel Street vicino alla riva del Tamigi. Sofferente per una lunga malattia, si ritir\u00f2 lasciando l'attivit\u00e0 a suo figlio Henry. Egli termin\u00f2 la sua attivit\u00e0 con una collezione di \"Catch\" (musica) nel 1685 e \"The Dancing Master\" del 1686 fu l'ultima sua pubblicazione.\nSembra sia morto ad Arundel Street intorno al novembre 1686. Il suo testamento venne scritto il 5 novembre 1686, non firmato e senza l'avallo di testimoni, e la sua autenticit\u00e0 venne dimostrata nel mese di agosto 1694, attraverso l'esame della calligrafia. Probabilmente venne sepolto nella chiesa del Tempio come da suo desiderio, anche se i registri non recano il suo nome. Henry Purcell e John Blow parteciparono al funerale.\nNonostante fosse poco amato nel competitivo ambito commerciale, era al contrario tenuto in alta considerazione da poeti e musicisti. Dopo la sua morte vennero pubblicate diverse elegie: una, scritta da Nahum Tate e messa in musica da Henry Purcell, apparve nel 1687.\nLe composizioni originali di Playford sono poche e inconsistenti e comprendono alcuni pezzi vocali strumentali nelle seguenti collezioni: 'Catch ... or the Musical Companion,' 1667; 'Choice Songs,' 1673; 'Cantica Sacra,' 1674; 'The Whole Book of Psalms and 'The Harmonicon'."}
{"id": "3421975", "revid": "1442080", "url": "https://it.wikipedia.org/wiki?curid=3421975", "title": "Dutch Open 2006 - Doppio", "text": "Il doppio del torneo di tennis Dutch Open 2006, facente parte dell'ATP Tour, ha avuto come vincitori Alberto Mart\u00edn e Fernando Vicente che hanno battuto in finale Lucas Arnold Ker e Christopher Kas 6-4, 6-3."}
{"id": "3421978", "revid": "767487", "url": "https://it.wikipedia.org/wiki?curid=3421978", "title": "Maciste e la figlia del re dell'argento", "text": "Maciste e la figlia del re dell'argento \u00e8 un film del 1922, diretto da Luigi Romano Borgnetto.\nIl film, essendo di produzione anche tedesca, usc\u00ec in Germania con il titolo \"Maciste und die Tochter des Silberk\u00f6nigs\".\nTrama.\nQuesta volta Maciste si trova coinvolto in un'incredibile avventura con la bellissima figlia del nobile sovrano della Plata, custode di ricche miniere d'argento. Dopo aver affrontato temibili cattivi e una serie di peripezie, i due si sposeranno."}
{"id": "3421995", "revid": "767487", "url": "https://it.wikipedia.org/wiki?curid=3421995", "title": "Anno 79 - La distruzione di Ercolano", "text": "Anno 79 - La distruzione di Ercolano \u00e8 un film del 1962, diretto da Gianfranco Parolini.\nTrama.\nNella citt\u00e0 di Ercolano il tribuno Marco Tiberio conosce alla corte imperiale la schiava Livia e rimane a vivere con lei a palazzo. Ma la vita reale non fa per lui e ben presto riprende le armi; gli viene per\u00f2 chiesto di combattere i cristiani, il popolo a cui appartiene la sua fidanzata.\nL'improvvisa eruzione del Vesuvio mette fine alla prevista battaglia."}
{"id": "3422002", "revid": "767487", "url": "https://it.wikipedia.org/wiki?curid=3422002", "title": "Orhan Ak", "text": "Carriera.\nClub.\nDurante la sua carriera ha giocato con numerose squadre di club, tra cui anche il Galatasaray.\nNazionale.\nConta 3 presenze con la Nazionale turca."}
{"id": "3422003", "revid": "599013", "url": "https://it.wikipedia.org/wiki?curid=3422003", "title": "Conte di Halifax", "text": "Conte di Halifax \u00e8 un titolo che \u00e8 stato creato quattro volte nella storia inglese, una nella Paria d'Inghilterra, due nella Par\u00eca di Gran Bretagna e una nella Par\u00eca del Regno Unito. Il nome del titolo fa riferimento alla citt\u00e0 di Halifax, Yorkshire occidentale.\nStoria.\n1679: 1^ creazione.\nLa prima creazione del titolo, nella par\u00eca del Regno d'Inghilterra nel 1677, venne realizzata per William Savile, I visconte Halifax. Egli aveva gi\u00e0 ottenuto il titolo di Barone Savile di Eland e Visconte Halifax nel 1668 e successivamente divenne Marchese di Halifax. Il titolo comitale si estinse alla morte di questi nel 1700\n1714: 2^ creazione.\nIl titolo venne ricreato nella Par\u00eca di Gran Bretagna nel 1714 per Charles Montagu, I barone Halifax, First Lord of the Treasury sotto il governo di Giorgio I di Gran Bretagna, assieme al titolo di cortesia di Visconte Sunbury. Nel 1700 egli era inoltre gi\u00e0 stato creato Barone Halifax. Il titolo si estinse l'anno successivo alla sua creazione, nel 1715.\n1715: 3^ creazione.\nAlla morte di Lord Halifax nel 1715 i titoli della sua casata si estinsero ma la baron\u00eca pass\u00f2 per speciali accordi a suo nipote George Montagu. A meno di un mese dalla morte dello zio, entrambi i titoli vennero ricreati in suo favore, ottenendo quindi ulteriormente i titoli di Conte di Halifax e Visconte Sunbury. Egli venne succeduto da suo figlio George Montagu-Dunk, II conte di Halifax, che fu un importante uomo di stato. Ad ogni modo, alla morte di questi nel 1771 il titolo venne estinto nuovamente.\n1944: 4^ creazione.\nIl titolo venne ricreato una quarta volta nella par\u00eca del Regno Unito nel 1944 per E. F. L. Wood, III visconte Halifax, gi\u00e0 Segretario di Stato per il Ministero degli Esteri e Vicer\u00e9 d'India. La famiglia Wood discendeva da Francis Wood, di Barnsley. Il suo secondo figlio, Francis Wood, era stato creato Baronetto di Barnsley nella contea di York nel 1784, titolo che si trasmise ai suoi discendenti.\nIl terzo baronetto venne nominato nel 1866 Visconte Halifax di Monk Bretton nel West Riding dopo essere stato Cancelliere dello Scacchiere dal 1846 al 1852. Suo nipote, il gi\u00e0 menzionato III visconte, fu un politico di rilievo, il quale gi\u00e0 dal 1925 ottenne il titolo di Barone Irwin di Kirby Underdale nella contea di York. Nel 1944 egli ottenne ulteriormente il titolo di Conte di Halifax."}
{"id": "3422016", "revid": "107831", "url": "https://it.wikipedia.org/wiki?curid=3422016", "title": "ATP Challenger Series 1984", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari.\nCalendario.\nOttobre.\n\"Nessun evento\"\nDicembre.\n\"Nessun evento\""}
{"id": "3422020", "revid": "6923", "url": "https://it.wikipedia.org/wiki?curid=3422020", "title": "Calenduleae", "text": "Calenduleae \u00e8 una trib\u00f9 di piante spermatofite dicotiledoni della famiglia delle Asteraceae (sottofamiglia Asteroideae).\nEtimologia.\nIl nome della trib\u00f9 deriva dal suo genere pi\u00f9 importante \"Calendula\" la cui etimologia deriva dal latino \"calendae\" ( = calendario) \u00e8 fa riferimento alla lunga fioritura di queste piante che si protrae per diversi mesi.\nll nome scientifico ed \u00e8 stato definito per la prima volta dal botanico e naturalista francese Alexandre Henri Gabriel de Cassini (1781 \u2013 1832) nella pubblicazione \"Journal de Physique, de Chimie, d'Histoire Naturelle et des Arts - 88: 1819\" del 1819.\nDescrizione.\nQuesto gruppo comprende specie erbacee, arbustive o piccoli alberi privi di lattice. Alcune specie possono essere spinescenti.\nLe foglie lungo il caule sono disposte sia in modo alternato che opposto e sono sia picciolate che sessili, con lamina intera a forma da lanceolata a ovata pi\u00f9 o meno spatolata oppure variamente lobata. A volte i bordi possono essere dentati.\nLe infiorescenze sono sia scapose (un solo capolino) che corimbose (pi\u00f9 capolini); i capolini sono peduncolati o (raramente) sessili. Il singolo capolino \u00e8 di tipo radiato, eterogamo, di dimensioni variabili, e presenta un involucro campanulato o a forma di coppa, con brattee disposte in 1-3 file disposte in modo embricato oppure no, talora con margine ialino. All'interno dell'involucro un ricettacolo nudo (senza pagliette a protezione della base dei fiori) e glabro, raccoglie due tipi di fiori: quelli periferici del raggio e quelli interni del disco.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori del raggio, femminili e fertili, oppure sterili o raramente neutri, sono di tipo ligulato; i fiori del disco, ermafroditi oppure funzionalmente maschili, sono a forma tubulosa.\nI frutti sono degli acheni senza pappo. Gli acheni, che presentano a volte un esocarpo carnoso e colorato, hanno variet\u00e0 di forme e dimensioni (eteromorfi ma anche dimorfici nella stessa pianta): possono essere rostrati, orbicolari, obovati, curvi, a becco, alati o fenestrati (con fori).\nBiologia.\nImpollinazione: l'impollinazione avviene tramite insetti (impollinazione entomogama) o eventualmente ad opera del vento (impollinazione anemogama). \nRiproduzione: la fecondazione avviene fondamentalmente tramite l'impollinazione dei fiori (vedi sopra).\nDispersione: i semi cadendo a terra (dopo essere stati trasportati per alcuni metri dal vento per merito del pappo - gli acheni della calendula sono privi di pappo e pertanto la dispersione tramite vento \u00e8 rara \u2013 disseminazione anemocora) sono successivamente dispersi soprattutto da insetti tipo formiche (disseminazione mirmecoria).\nDistribuzione.\nCon l'eccezione del genere \"Calendula\", il cui areale si estende fuori dall'Africa sino alla Macaronesia, l'Europa centrale e meridionale, e il Medio Oriente, il resto della trib\u00f9 ha una distribuzione esclusivamente africana, con un centro di biodiversit\u00e0 in Sudafrica. Nella tabella pi\u00f9 sotto sono indicate in dettaglio le distribuzioni dei vari generi.\nTassonomia.\nLa famiglia di appartenenza della trib\u00f9 (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale e comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Calenduleae \u00e8 una delle 21 trib\u00f9 della sottofamiglia.\nFilogenesi.\nAll'interno della grande famiglia delle Asteraceae, da un punto di vista filogenetico, la trib\u00f9 Calenduleae fa parte del \"supergruppo\" Asteroideae grade; l'altro \u00e8 il \u201csupergruppo\u201d Non-Asteroideae contenente il resto delle undici sottofamiglie.\nI caratteri del gruppo \"Asteroideae clade\" sono:\nLa principale sinapomorfia di questo gruppo \u00e8 la perdita del pappo, mentre i caratteri diagnostici sono:\nLa trib\u00f9 Calenduleae \u00e8 monofiletica con il genere \"Garuleum\" \u201cgruppo fratello\u201d del resto della trib\u00f9. Associazioni come \"Chrysanthemoides\" con alcune sezioni di \"Osteospermum\" (sect. \"Homocarpa\", sect. \"Polygalina\" e sect. \"Coriacea\") sono confermate filogeneticamente. Come sono confermati altri cladi all'interno della trib\u00f9. Tuttavia rimangono due larghi generi (\"Osteospermum\" e \"Tripteris\") la cui circoscrizione \u00e8 ancora da risolvere. Il cladogramma a lato, tratto dallo studio citato e semplificato, ricavato dall'analisi di alcune specie, descrive l'attuale struttura filogenetica della trib\u00f9.\nElenco dei generi.\nLa trib\u00f9 Calenduleae comprende 12 generi e circa 120 specie:\nChiave per i generi.\nPer meglio comprendere ed individuare i vari generi l'elenco seguente utilizza il sistema delle chiavi analitiche:"}
{"id": "3422060", "revid": "729019", "url": "https://it.wikipedia.org/wiki?curid=3422060", "title": "Ferrovia Gossau-Appenzello", "text": "La ferrovia Gossau\u2013Appenzello \u00e8 una linea ferroviaria della Svizzera che unisce Gossau nel Canton San Gallo ad Appenzello nel cantone omonimo; dal 1988 la societ\u00e0 esercente si chiama Appenzeller Bahnen (AB).\nStoria.\nFondata nel 1872, dal 12 aprile 1875 la Schweizerische Gesellschaft f\u00fcr Localbahnen (SLB) attiv\u00f2 una relazione ferroviaria tra Winkeln ed Herisau dal 12 settembre prolungata fino a Urn\u00e4sch. Nel 1885 la societ\u00e0 divenne Appenzeller Bahn-Gesellschaft (abbreviata in \"Appenzeller Bahn\" con acronimo AB) prolungando dal 16 agosto (fino a Gontenbad) e 29 ottobre 1886 il collegamento fino ad Appenzello.\nLa costruzione nel 1910 della linea Bodensee-Toggenburg-Bahn cre\u00f2 una situazione conflittuale alla linea nella tratta Herisau \u2013 Winkeln della AB. Venne quindi realizzato un nuovo capolinea a Gossau in collegamento con la rete a scartamento ridotto. Dal 1\u00ba ottobre 1913 entr\u00f2 in funzione la nuova tratta sostitutiva Herisau \u2013 Gossau sopprimendo la vecchia relazione Herisau \u2013 Winkeln.\nLa linea venne elettrificata nel 1933. A partire dal 1\u00ba gennaio 1947 la Appenzellerbahn aumentava la propria rete con la tratta Appenzell-Weissbad-Wasserauen (AWW).\nDopo l'incorporamento nel 1988 della Ferrovia elettrica Sankt Gallen-Gais-Appenzell la societ\u00e0 divenne Appenzeller Bahnen. Oggi la linea \u00e8 parte della linea S23 della rete celere di San Gallo."}
{"id": "3422061", "revid": "106456", "url": "https://it.wikipedia.org/wiki?curid=3422061", "title": "Master of the Buckhounds", "text": "Il titolo di Master of the Buckhounds fu un incarico nel dipartimento del maestro di stalla nella corte reale britannica. Il detentore dell'incarico godeva anche del titolo di Rappresentante di Sua Maest\u00e0 ad Ascot. Si trattava di un incarico politico, perci\u00f2 il detentore dell'incarico, che era sempre un nobile, cambiava con ogni cambio di governo. L'incarico venne abolito con il Civil List Act 1901. Anticamente l'incarico consisteva nella responsabilit\u00e0 dei cani da caccia del re della razza \"buckhound\", che \u00e8 una tipologia pi\u00f9 piccola dello \"staghound\", e che veniva utilizzata per la caccia di piccoli cervi.\nMasters of the Buckhounds ereditari.\nIl grado ereditario venne unito definitivamente a quello di Privy Master nel 1706 e l'incarico cess\u00f2 ufficialmente."}
{"id": "3422065", "revid": "767487", "url": "https://it.wikipedia.org/wiki?curid=3422065", "title": "Sansone (film 1961)", "text": "Sansone \u00e8 un film del 1961, diretto da Gianfranco Parolini.\nTrama.\nIl perfido consigliere di corte Warkalla s'impadronisce del trono e dei beni della regina Mila, e la spodesta sostituendola con la bella ma insignificante Romilda.In aiuto viene chiamato Sansone che si unisce a Mila e ai ribelli per riconquistare il regno di Sulan, e cacciare Romilda e Warkalla."}
{"id": "3422067", "revid": "1305772", "url": "https://it.wikipedia.org/wiki?curid=3422067", "title": "Worcester (Sudafrica)", "text": "Worcester \u00e8 una citt\u00e0 del Sudafrica, capitale amministrativa della municipalit\u00e0 locale di Breede Valley nonch\u00e9 il principale centro per il commercio e per la logistica interna della Provincia del Capo Occidentale.\nLa citt\u00e0 di Worcester fu ufficialmente fondata il 28 febbraio 1820.\nNel 1832 Worcester era una citt\u00e0 di frontiera.\nDagli anni sessanta del XIX secolo i coloni tedeschi vi iniziarono a coltivare vigne e frutteti.\nRecentemente sono stati introdotti nella zona di Worcester anche diversi uliveti. La diga di Greater Brandvlei \u00e8 usata a scopo di irrigazione ed \u00e8 stata costruita nel 1937. I primi italiani arrivarono a Worcester solo dopo la fine della Seconda guerra mondiale.\nPersone famose di Worcester sono: il Premio Nobel John Maxwell Coetzee, C. Louis Leipoldt, poeta e scrittore, e David Kramer, cantante e compositore."}
{"id": "3422071", "revid": "486946", "url": "https://it.wikipedia.org/wiki?curid=3422071", "title": "President of the Board of Trade", "text": ""}
{"id": "3422072", "revid": "287204", "url": "https://it.wikipedia.org/wiki?curid=3422072", "title": "ATP Challenger Series 1983", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari.\nCalendario.\nDicembre.\n\"Nessun evento\""}
{"id": "3422074", "revid": "6923", "url": "https://it.wikipedia.org/wiki?curid=3422074", "title": "Bengasi M1", "text": ""}
{"id": "3422076", "revid": "6923", "url": "https://it.wikipedia.org/wiki?curid=3422076", "title": "Bernini M1", "text": ""}
{"id": "3422077", "revid": "486946", "url": "https://it.wikipedia.org/wiki?curid=3422077", "title": "Carducci-Molinette M1", "text": ""}
{"id": "3422078", "revid": "6923", "url": "https://it.wikipedia.org/wiki?curid=3422078", "title": "Dante M1", "text": ""}
{"id": "3422079", "revid": "6923", "url": "https://it.wikipedia.org/wiki?curid=3422079", "title": "Fermi M1", "text": ""}
{"id": "3422080", "revid": "339392", "url": "https://it.wikipedia.org/wiki?curid=3422080", "title": "Italia '61 M1", "text": ""}
{"id": "3422081", "revid": "6923", "url": "https://it.wikipedia.org/wiki?curid=3422081", "title": "Lingotto M1", "text": ""}
{"id": "3422083", "revid": "6923", "url": "https://it.wikipedia.org/wiki?curid=3422083", "title": "Marche M1", "text": ""}
{"id": "3422085", "revid": "6923", "url": "https://it.wikipedia.org/wiki?curid=3422085", "title": "Marconi M1", "text": ""}
{"id": "3422086", "revid": "6923", "url": "https://it.wikipedia.org/wiki?curid=3422086", "title": "Massaua M1", "text": ""}
{"id": "3422087", "revid": "6923", "url": "https://it.wikipedia.org/wiki?curid=3422087", "title": "Monte Grappa M1", "text": ""}
{"id": "3422088", "revid": "6923", "url": "https://it.wikipedia.org/wiki?curid=3422088", "title": "Nizza M1", "text": ""}
{"id": "3422089", "revid": "599013", "url": "https://it.wikipedia.org/wiki?curid=3422089", "title": "Solare", "text": ""}
{"id": "3422091", "revid": "6923", "url": "https://it.wikipedia.org/wiki?curid=3422091", "title": "Paradiso M1", "text": ""}
{"id": "3422092", "revid": "339392", "url": "https://it.wikipedia.org/wiki?curid=3422092", "title": "Porta Nuova FS M1", "text": ""}
{"id": "3422093", "revid": "6923", "url": "https://it.wikipedia.org/wiki?curid=3422093", "title": "Porta Susa M1", "text": ""}
{"id": "3422094", "revid": "767487", "url": "https://it.wikipedia.org/wiki?curid=3422094", "title": "L'eroe di Babilonia", "text": "L'eroe di Babilonia \u00e8 un film del 1963 diretto da Siro Marcellini.\nTrama.\nNipur, senza saperlo \u00e8 l'erede al trono di Babilonia, usurpato da un certo tiranno di nome Baltazar.Durante il tentativo di riprenderselo, viene catturato mentre salvava un'ebrea: Tamira. Condotto in prigione e condannato a morte, Nipur riesce a fuggire, sconfigge Baltazar e si sposa con Tamira."}
{"id": "3422095", "revid": "6923", "url": "https://it.wikipedia.org/wiki?curid=3422095", "title": "Pozzo Strada M1", "text": ""}
{"id": "3422096", "revid": "6923", "url": "https://it.wikipedia.org/wiki?curid=3422096", "title": "Principi d'Acaja M1", "text": ""}
{"id": "3422097", "revid": "6923", "url": "https://it.wikipedia.org/wiki?curid=3422097", "title": "Racconigi M1", "text": ""}
{"id": "3422098", "revid": "6923", "url": "https://it.wikipedia.org/wiki?curid=3422098", "title": "Re Umberto M1", "text": ""}
{"id": "3422099", "revid": "6923", "url": "https://it.wikipedia.org/wiki?curid=3422099", "title": "Rivoli M1", "text": ""}
{"id": "3422100", "revid": "6923", "url": "https://it.wikipedia.org/wiki?curid=3422100", "title": "Spezia M1", "text": ""}
{"id": "3422101", "revid": "6923", "url": "https://it.wikipedia.org/wiki?curid=3422101", "title": "Vinzaglio M1", "text": ""}
{"id": "3422102", "revid": "339392", "url": "https://it.wikipedia.org/wiki?curid=3422102", "title": "XVIII Dicembre M1", "text": ""}
{"id": "3422111", "revid": "110157", "url": "https://it.wikipedia.org/wiki?curid=3422111", "title": "Victor Sawdon Pritchett", "text": "Biografia.\nVictor Pritchett nacque in una famiglia della piccola borghesia inglese. Suo padre, Walter Sawdon Pritchett, si era trasferito da Londra a Ipswich per aprire, con scarso successo, una rivendita di giornali e di articoli di cartoleria. La madre, Beatrice Helena Martin, quando era in attesa di Victor riteneva che le sarebbe nata una figlia a cui avrebbe dato il nome di battesimo della regina Vittoria del Regno Unito. Il bambino fu pertanto battezzato Victor, un nome che non gli piaceva, tanto che firm\u00f2 i suoi lavori con le iniziali dei suoi primi nomi (V.S. Pritchett).\nVictor Pritchett abbandon\u00f2 la scuola all'et\u00e0 di 15 anni per lavorare nel settore della pelletteria. Nel 1922 divenne giornalista professionista a tempo pieno, svolgendo l'attivit\u00e0 di critico letterario del \"New Statesman\" dal 1926 al 1965 e, occasionalmente, scrivendo articoli di viaggio per il \"Christian Science Monitor\". La professione di giornalista rafforz\u00f2 le sue doti di osservazione. Pritchett divenne infatti ben noto, sia per i suoi saggi e per le recensioni letterarie, sia per i suoi racconti brevi, penetranti e finemente lavorati. Argomento dominante dei suoi racconti brevi \u00e8 la piccola borghesia, il mondo dei commercianti al dettaglio o dei seguaci di piccole sette religiose. I suoi romanzi, al contrario, sono giudicati generalmente meno riusciti."}
{"id": "3422112", "revid": "6923", "url": "https://it.wikipedia.org/wiki?curid=3422112", "title": "Galinsoga ciliata", "text": "La galinsoga ispida (nome scientifico Galinsoga ciliata ) \u00e8 una piccola pianta erbacea infestante appartenente alla famiglia delle Asteraceae.\nEtimologia.\nL'etimologia del nome generico (\"Galinsoga\") deriva dal medico spagnolo Mariano Martinez de Galinsoga (1766-1797), medico a Madrid e Soprintendente per il Giardino Botanico di Madrid; mentre L'epiteto specifico (\"ciliata\") fa riferimento alle leggere frange (come delle ciglia) cosparse sul fusto e sulle foglie di questa pianta.\nIl binomio scientifico attualmente accettato (\"Galinsoga ciliata\") \u00e8 stato proposto dal biologo e archeologo statunitense, di origine franco-tedesca., Constantine Samuel Rafinesque-Schmaltz (1783 \u2013 1840), perfezionato successivamente dal botanico statunitense Fay Sidney Blake (1892-1959) nella pubblicazione \"\u201dRhodora. Journal of the New England Botanical Club\u201d\" (Boston) del 1922.\nDescrizione.\nSono piante basse, la cui altezza arriva al massimo a 1 \u2013 5 dm. La forma biologica della specie \u00e8 terofita scaposa (T scap); ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. Queste Asteraceae sono senza latice e risultano pi\u00f9 robuste delle specie simili \"Galinsoga parviflora\". \nRadici.\nLe radici sono del tipo fascicolato.\nFoglie.\nLe foglie, picciolate, sono disposte in modo opposto. La lamina \u00e8 intera a forma rombico-lanceolata (o anche ovata) con margine grossolanamente dentato, apice acuminato, consistenza ruvida e superficie pubescente (peli ispidi). Il colore \u00e8 verde scuro tendente al giallastro. Lunghezza del picciolo: 1 \u2013 2\u00a0cm. Dimensione della lamina fogliare: larghezza 2 \u2013 3\u00a0cm; lunghezza 4 \u2013 5\u00a0mm.\nInfiorescenza.\nLe infiorescenze sono dei capolini terminali su brevi peduncoli. La struttura dei capolini \u00e8 quella tipica delle Asteraceae: un peduncolo sorregge un involucro emisferico composto da pi\u00f9 squame a disposizione embricata e disposte in una - due serie che fanno da protezione al ricettacolo, sul quale s'inseriscono due tipi di fiori: quelli esterni ligulati (da 5 fino a 9) di colore bianco, disposti in un unico rango; quelli interni tubulosi (da 30 a 50) di colore arancio. Anche l'infiorescenza e cosparsa di peli ghiandolari. Le squame (o brattee), quelle esterne sono da largamente ellittiche a obovate, mentre quelle interne sono da lanceolate a lineari; possono essere intere o lobate. Lunghezza dei peduncoli: 2 \u2013 4\u00a0cm. Diametro dei capolini: 6 \u2013 8\u00a0mm. Diametro dell'involucro: 3 \u2013 6\u00a0mm. Lunghezza delle squame: 2 \u2013 3\u00a0mm.\nFiore.\nI fiori sono simpetali, zigomorfi (quelli ligulati) e attinomorfi(quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali.\nFrutti.\nI frutti sono degli acheni pelosi con un minuto pappo bianco (\u00e8 pi\u00f9 piccolo della corolla del relativo fiore) composto da 5 \u2013 10 squame lineari-acute (quasi pennate) e persistenti. Dimensione del frutto: 1,5\u00a0mm.\nBiologia.\nQuesta pianta si propaga unicamente per seme. Un normale impianto in 8-9 settimane pu\u00f2 produrre fino a 7500 semi. I semi, a contatto con la terra caldo-umida, sono in grado di germinare quasi subito, quindi la pianta pu\u00f2 raggiungere 2-3 generazioni di crescita per stagione (questo giustifica la sua rapida diffusione).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Galinsoga ciliata\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Galinsoga\") \u00e8 composto da un paio di specie.\nIl basionimo per questa specie \u00e8: \"Adventina ciliata\" .\nIl numero cromosomico di \"G. ciliata\" \u00e8: 2n = 32 (48, 64).\nIl nome scientifico di questa specie non \u00e8 comunemente accettato dalla totalit\u00e0 della comunit\u00e0 botanica. In altri paesi (soprattutto al di l\u00e0 dell'Atlantico) nelle varie checklist \u00e8 indicata con il seguente nome:\nVariabilit\u00e0.\n\u00c8 una specie abbastanza variabile anche in conseguenza al corredo cromosomico poliploide. In America (area di origine di queste piante) le specie tetraploidi sono originarie del Messico, mentre individui con valori superiori di poliploidia sono originari del Sud America. Le specie di questa ultima area hanno le foglie crenato-seghettate in modo molto grossolano, gli involucri sono campanulati e le corolle dei fiori ligulati presentano delle sfumature violacee.\nIbridi.\nSono possibili ibridi con \"Galinsoga parviflora\": \"Galinsoga \u00d7 mixta\" ; specialmente quando abitano lo stesso areale.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nL'altra specie dello stesso genere presente in Italia \u00e8 la \"Galinsoga parviflora\". Quest'ultima si distingue dalla Galinsoga ispida per un portamento meno robusto, non ha peli ghiandolosi (ma solo del tipo appressato ed \u00e8 fondamentalmente glabra).\nUsi.\nCucina.\nI giovani fusti (comprese le foglie pi\u00f9 tenere) se cotti possono essere mangiati come una normale verdura (Africa). In altre parti del mondo le foglie seccate sono usate come condimento per alcuni piatti tipici (Sud America).\nAltre notizie.\n(1)La Galinsoga ispida in altre lingue viene chiamata nei seguenti modi:\n(2)In Europa questa specie \u00e8 stata introdotta in Gran Bretagna nei Kew Gardens dal Per\u00f9 fin dal 1796, quindi si \u00e8 facilmente naturalizzata diventando una specie invasiva per tutta l'Europa; si \u00e8 estesa anche in Africa, India, Nepal e Taiwan."}
{"id": "3422113", "revid": "55935", "url": "https://it.wikipedia.org/wiki?curid=3422113", "title": "V.S. Pritchett", "text": ""}
{"id": "3422134", "revid": "1573940", "url": "https://it.wikipedia.org/wiki?curid=3422134", "title": "Callionima guiarti", "text": "Callionima guiarti () \u00e8 un lepidottero appartenente alla famiglia Sphingidae, diffuso in America Meridionale.\nDescrizione.\nAdulto.\nL'ala anteriore ricorda essenzialmente quella di \"C. parce\", ma la tonalit\u00e0 di fondo \u00e8 pi\u00f9 omogenea, ed il disegno meno marcato.\nIl genitale maschile, cos\u00ec come quello femminile, \u00e8 praticamente indistinguibile da quello di \"C. parce\".\nLe notizie riguardo a questa specie sono esigue.\nLarva.\nDati non disponibili.\nPupa.\nDati non disponibili.\nDistribuzione e habitat.\nL'areale di questa specie comprende il Paraguay (locus typicus), l'Argentina, il Brasile e la Bolivia.\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale.\nPeriodo di volo.\nDati non disponibili.\nAlimentazione.\nDati non disponibili.\nTassonomia.\nSottospecie.\nNon sono state descritte sottospecie.\nSinonimi.\nSono stati riportati due sinonimi:\nLa specie \u00e8 considerata da molti autori una sottospecie di \"C. parce\"."}
{"id": "3422173", "revid": "199745", "url": "https://it.wikipedia.org/wiki?curid=3422173", "title": "Galinsoga ispida", "text": ""}
{"id": "3422198", "revid": "6923", "url": "https://it.wikipedia.org/wiki?curid=3422198", "title": "Basutoland", "text": "Il Basutoland (in inglese: \"Basotholand\"), ufficialmente Territorio di Basutoland, era una colonia britannica fondata nel 1884 dopo l'inabilit\u00e0 della Colonia del Capo di controllare il territorio. Era divisa in sette distretti: Berea, Leribe, Maseru, Mohales Hock, Mafeteng, Qacha's Nek e Quthing.\nIl Basutoland cambi\u00f2 poi il nome in Regno del Lesotho quando ricevette l'indipendenza dal Regno Unito il 4 ottobre 1966.\nIl territorio \u00e8 composto prevalentemente da montagne inabitabili ed \u00e8 per questo motivo che il Basutoland non aveva una grande popolazione."}
{"id": "3422205", "revid": "1714743", "url": "https://it.wikipedia.org/wiki?curid=3422205", "title": "Giovanni Plantageneto", "text": "Biografia.\nGiovanni era il secondogenito di Edoardo II e di Isabella di Francia (dopo di lui vennero due femmine), rimasto orfano a soli undici anni venne nominato conte di Cornovaglia l'anno successivo, dal fratello Edoardo III, maggiore di lui di quattro anni. Nonostante fosse poco pi\u00f9 che adolescente era un fidato consigliere del fratello che faceva affidamento su di lui anche quando si spingeva fuori dai confini del paese. A diciassette anni era a capo di un esercito mandato da Edoardo III contro gli scozzesi, le cronache lo ricordano come un combattente feroce che non si fermava dinnanzi a niente. Delle sue imprese si ricorda soprattutto la distruzione dell'abbazia di Lesmahagow e della morte di tutti i civili che vi si erano rifugiati dentro. Nell'autunno del 1336 Giovanni muore all'improvviso poco dopo il massacro scozzese che aveva suscitato le ire del fratello monarca.\nLa leggenda vuole che sia stato il re a farlo uccidere a seguito di quell'azione scellerata, tuttavia l'imponente monumento funebre fatto costruire a Westminster e il grande numero di messe che il re ordin\u00f2 per il fratello rendono l'idea piuttosto improbabile.\nGiovanni non ha lasciato eredi essendo morto scapolo.\nCollegamenti esterni.\n descrizione del monumento funebre"}
{"id": "3422212", "revid": "1543377", "url": "https://it.wikipedia.org/wiki?curid=3422212", "title": "Adrien-Fran\u00e7ois Servais", "text": "Biografia.\nServais studi\u00f2 inizialmente il violino, prima di iniziare a studiare violoncello, Conosciuto dai suoi contemporanei per il virtuosismo e l'uso eccessivo del vibrato, divenne proprietario di un violoncello Stradivari del 1701, che oggi porta il suo nome, lo Stradivari Servais. Divenne noto anche per essere stato fra i primi violoncellisti ad adottare l'uso del puntale, probabilmente a causa delle dimensioni maggiori del suo strumento; sebbene l'uso del puntale divenne popolare solo nel XX secolo. Ha composto numerose composizioni per il suo strumento, fra cui quattro concerti per violoncello e circa venti duetti per due violoncelli o per violino e violoncello e le sue composizioni sono ancora parte del repertorio violoncellistico. Hector Berlioz si riferiva a lui come al \"Niccol\u00f2 Paganini del violoncello\".\nAlcuni anni dopo la sua morte nel 1866, fu onorato dalla sua citt\u00e0 natale Halle, dove fu posta una statua nel suo centro storico dal figliastro di Servais, lo scultore Cyprian Godebski.\nComposizioni.\nOpere composte con altri autori.\nServais e Joseph Ghys\nServais e Henri Vieuxtemps\nServais e Hubert L\u00e9onard\nServais e Jacques Gregoir\nTrascrizioni da altri compositori\nComposizioni non pubblicate\nComposizioni di incerta attribuzione"}
{"id": "3422218", "revid": "1654832", "url": "https://it.wikipedia.org/wiki?curid=3422218", "title": "Segretario di Stato per gli affari economici, l'energia e la strategia industriale del Regno Unito", "text": "Il Segretario di Stato per gli affari economici, l'energia e la strategia industriale del Regno Unito (in inglese:Secretary of State for Business, Energy and Industrial Strategy), gi\u00e0 Secretary of State for Business, Innovation and Skills (2009\u20132016), Secretary of State for Business, Enterprise and Regulatory Reform (2007\u20132009), Secretary of State for Trade and Industry (1983\u20132007), \u00e8 una carica attribuita nell'ambito del governo del Regno Unito. Il suo titolo secondario \u00e8 President of the Board of Trade (in italiano: \"Presidente del Tavolo di Commercio\").\nStoria.\nL'idea di una Board of Trade venne fortemente caldeggiata da Oliver Cromwell che la realizz\u00f2 per primo nel 1655 quando nomin\u00f2 suo figlio Richard Cromwell a capo del Consiglio Privato e cerc\u00f2 di orientare la sua politica per promuovere il commercio assieme a giudici e mercanti. Carlo II fond\u00f2 un Consiglio del Commercio il 7 novembre 1660 dopo la sua restaurazione al trono ed il 1\u00ba dicembre di quello stesso anno form\u00f2 il Consiglio per le Piantagioni Estere. Il 16 settembre 1672 venne creata la \"Board of Trade and Plantations\".\nLa commissione si componeva di 7 membri interni (poi 8) e 8 membri esterni, governati dal President of the Board, comunemente conosciuto come First Lord of Trade. La tavola venne abolita l'11 luglio 1782 e sostituita da un'apposita commissione del Consiglio Privato del re il 5 marzo 1784 con i medesimi compiti. Il 23 agosto 1786 venne creata una nuova commissione maggiormente incentrata sugli affari commerciali e cos\u00ec con l'Ottocento il President of the Board venne integrato nel Gabinetto di governo.\nDurante il governo di Sir Alec Douglas-Home, infatti, il President of the Board of Trade Edward Heath ottenne l'incarico Secretary of State for Industry, Trade and Regional Development. Nel 1970 il Primo Ministro decise di unire la Board of Trade al Ministero della Tecnologia per creare il Department of Trade and Industry. Il capo di questo dipartimento divenne noto come Secretary of State for Trade and Industry and President of the Board of Trade.\nQuando Harold Wilson rientr\u00f2 in carica nel marzo del 1974, l'incarico venne suddiviso in Department of Trade, Department of Industry e Department of Prices and Consumer Protection. Il titolo di President of the Board of Trade divenne titolo secondario del Secretary of State for Trade. Nel 1979 il Department of Prices and Consumer Protection venne abolito dal governo conservatore ed i suoi incarichi vennero integrati nel Department of Trade."}
{"id": "3422220", "revid": "606039", "url": "https://it.wikipedia.org/wiki?curid=3422220", "title": "Hemeroplanes guiarti", "text": ""}
{"id": "3422224", "revid": "339392", "url": "https://it.wikipedia.org/wiki?curid=3422224", "title": "Basotoland", "text": ""}
{"id": "3422227", "revid": "606039", "url": "https://it.wikipedia.org/wiki?curid=3422227", "title": "Hemeroplanes modesta", "text": ""}
{"id": "3422231", "revid": "149485", "url": "https://it.wikipedia.org/wiki?curid=3422231", "title": "Kwan Baptiste", "text": "Carriera.\nClub.\nNel 2009 si trasferisce all'USC Aiken.\nNazionale.\nConta 9 presenze con la Nazionale grenadina."}
{"id": "3422233", "revid": "104458", "url": "https://it.wikipedia.org/wiki?curid=3422233", "title": "Miriam G\u00f6ssner", "text": "\u00c8 moglie dello sciatore alpino Felix Neureuther.\nBiografia.\nStagioni 2008-2009.\nLa G\u00f6ssner ha iniziato la carriera gareggiando prevalentemente nel biathlon, in questa specialit\u00e0 il suo primo risultato di rilievo \u00e8 stato ai Mondiali juniores di Ruhpolding, nel 2008, dove ha gareggiato nella categoria \"juniores\" bench\u00e9 la giovanissima et\u00e0 le inserisse nella categoria \"giovani\" e dove ha conquistato la medaglia d'oro nella staffetta. L'anno successivo ha preso parte alla rassegna iridata di Canmore, nella quale ha vinto tre medaglie: il bronzo nella staffetta, l'argento nella sprint e l'oro nell'inseguimento. Vinse quest'ultima medaglia nonostante una prova al poligono con ben otto errori su venti bersagli; tuttavia mise in luce la sua principale qualit\u00e0, ovvero la velocit\u00e0 sugli sci, facendo segnare il miglior tempo assoluto, cosa che peraltro era gi\u00e0 accaduta nelle altre prove disputate nel corso della manifestazione, come nell'individuale o nella sprint.\nQuesta caratteristica non \u00e8 passata inosservata a Jochen Behle, selezionatore tecnico dello sci di fondo della nazionale tedesca che ha deciso di convocarla per i Mondiali di Liberec; qui ha disputato la sprint a tecnica libera, in cui si \u00e8 classificata 19\u00aa, ed \u00e8 stata inserita come terza frazionista nella gara della staffetta, dove ha conquistato la medaglia d'argento, confermando le sue ottime doti di fondista con il miglior tempo di frazione. Il 7 marzo dello stesso anno ha fatto il suo esordio nella Coppa del Mondo di sci di fondo cogliendo il 15\u00ba posto nella sprint a tecnica libera di Lahti.\nStagioni 2010-2012.\nNella Coppa del Mondo di biathlon ha disputato la sua prima gara il 2 dicembre 2009, l'individuale di \u00d6stersund, conclusa in 73\u00aa posizione; dopo la sprint, disputata tre giorni dopo nella stessa localit\u00e0, non \u00e8 stata pi\u00f9 convocata per partecipare alla Coppa in quella stagione. Di questa scelta ne ha beneficiato il settore dello sci di fondo tedesco, che l'ha vista alla partenza in alcune gare di Coppa del Mondo e soprattutto ai XXI Giochi olimpici invernali di , dove ha preso il via nella gara 10 km a tecnica libera, piazzandosi al 21\u00ba posto, e nella staffetta nella quale, in compagnia di Katrin Zeller, Evi Sachenbacher-Stehle e Claudia Nystad, ha ottenuto la medaglia d'argento. Il 7 marzo 2010 ha conquistato il suo primo podio in Coppa del Mondo di sci di fondo, sempre in staffetta.\nNonostante i buoni risultati ottenuti in questa disciplina e la pressione di Behle, che avrebbe voluto inserirla in pianta stabile nella nazionale dei fondisti, la G\u00f6ssner ha continuato a preferire il biathlon. Il 3 dicembre 2010, alla sua quarta presenza in una gara di Coppa del Mondo di biathlon, ha ottenuto il primo podio arrivando seconda nella sprint di \u00d6stersund. Nella stessa stagione \u00e8 salita altre tre volte sul podio di Coppa oltre ad aver conquistato il titolo iridato con la staffetta ai Mondiali di Chanty-Mansijsk.\nStagioni 2013-2017.\nNella stagione 2012-2013 ha conquistato la prima vittoria nella Coppa del Mondo di biathlon, il 15 dicembre 2012 a Pokljuka. Nella stessa stagione, sebbene non avesse pi\u00f9 preso parte a gare di fondo ad alto livello dal marzo del 2010, ha partecipato ai Mondiali di sci nordico della Val di Fiemme (4\u00aa nella 10\u00a0km il miglior risultato).\nNel maggio del 2013 un grave incidente occorsole in mountain bike le ha provocato la frattura quattro vertebre e la lesione di un disco intervertebrale; ha comunque tentato di ritornare alle gare nella stagione 2013-2014, con l'obiettivo di qualificarsi per i XXII Giochi olimpici invernali di , ma nel gennaio del 2014 \u00e8 stata costretta ad annunciare la sospensione dell'attivit\u00e0 agonistica e la necessit\u00e0 di dedicarsi esclusivamente alla riabilitazione in vista del prosieguo della carriera.\nLa G\u00f6ssner \u00e8 rientrata dall'infortunio nella stagione 2014-2015 e l'anno successivo \u00e8 salita nuovamente sul podio, conquistando il 3\u00ba posto nella sprint di Hochfilzen.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nPU = inseguimento\nSP = sprint\nRL = staffetta"}
{"id": "3422239", "revid": "298055", "url": "https://it.wikipedia.org/wiki?curid=3422239", "title": "C.J. Cregg", "text": ""}
{"id": "3422240", "revid": "247222", "url": "https://it.wikipedia.org/wiki?curid=3422240", "title": "The Party Ain't Over Yet (brano musicale)", "text": ""}
{"id": "3422242", "revid": "461603", "url": "https://it.wikipedia.org/wiki?curid=3422242", "title": "Puerto Rico Islanders", "text": ""}
{"id": "3422244", "revid": "287204", "url": "https://it.wikipedia.org/wiki?curid=3422244", "title": "Valor del corazon", "text": ""}
{"id": "3422253", "revid": "767487", "url": "https://it.wikipedia.org/wiki?curid=3422253", "title": "R\u0259\u015fad F\u0259rhad Sad\u0131qov", "text": ""}
{"id": "3422255", "revid": "834", "url": "https://it.wikipedia.org/wiki?curid=3422255", "title": "Dykes To Watch Out For", "text": ""}
{"id": "3422257", "revid": "767487", "url": "https://it.wikipedia.org/wiki?curid=3422257", "title": "ITF Women's Circuit Kunming 2011", "text": "LITF Women's Circuit Kunming 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Kunming in Cina dal 21 al 28 marzo 2011 su campi in cemento e aveva un montepremi di $25,000.\nVincitori.\nSingolare.\n Iryna Br\u00e9mond ha battuto in finale Zarina Dijas 1-6, 6-2, 6-3\nDoppio.\n Sh\u016bko Aoyama / Rika Fujiwara hanno battuto in finale Iryna Burja\u010dok / Veronika Kap\u0161aj 6-3, 6-2"}
{"id": "3422259", "revid": "1310927", "url": "https://it.wikipedia.org/wiki?curid=3422259", "title": "Tyler Wilson (calciatore)", "text": "Carriera.\nNazionale.\nDal 2010 conta varie presenze con la Nazionale portoricana."}
{"id": "3422269", "revid": "767487", "url": "https://it.wikipedia.org/wiki?curid=3422269", "title": "Namangan Women's Tournament 2011", "text": "Il Namangan Women's Tournament 2011 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Namangan in Uzbekistan dal 21 al 28 marzo 2011 su campi in cemento e aveva un montepremi di $25,000.\nVincitori.\nSingolare.\n Jasmina Tinji\u0107 ha battuto in finale Ekaterina By\u010dkova 7-6(2), 2-6, 7-6(5)\nDoppio.\n Nigina Abduraimova / Albina Khabibulina hanno battuto in finale Ekaterina By\u010dkova / Marina \u0160amajko 4-6, 7-6(4), [10-8]"}
{"id": "3422270", "revid": "1573940", "url": "https://it.wikipedia.org/wiki?curid=3422270", "title": "Natta (zoologia)", "text": "Natta \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono diffuse in varie localit\u00e0 dell'Africa, in Madagascar e nello Yemen.\nTassonomia.\nConsiderato un sinonimo anteriore di \"Cyllobelus\" a seguito di uno studio di Pr\u00f3szynski del 1985.\nA dicembre 2010, si compone di due specie:"}
{"id": "3422289", "revid": "599013", "url": "https://it.wikipedia.org/wiki?curid=3422289", "title": "Bismarck du Plessis", "text": "Biografia.\nProveniente dal Grey College di Bloemfontein come suo fratello maggiore Jannie, Bismarck du Plessis esord\u00ec negli da professionista nel Super 12 2005; nella stessa stagione esord\u00ec anche nella squadra provinciale, i , che disputano la Currie Cup, della quale si laure\u00f2 campione nel 2008.\nEsord\u00ec in Nazionale sudafricana nel corso del Tri Nations 2007 contro l'; inizialmente fuori dalla rosa dei convocati alla successiva Coppa del Mondo in Francia, fu chiamato in squadra a causa dell'infortunio occorso a Pierre Spies e scese in campo in cinque occasioni, compresa la finale vinta contro l' grazie alla quale gli \"Springbok\" si laurearono campioni del mondo.\nNel corso del Tri Nations 2008 incorse nella prima squalifica della sua carriera, per essere entrato a contatto degli occhi di un avversario, il tallonatore neozelandese Thompson: la commissione disciplinare riconobbe la non volontariet\u00e0 del gesto (un pugno sullo zigomo di Thompson), ma ne sanzion\u00f2 la pericolosit\u00e0 con tre settimane di sospensione, invece che con una squalifica variabile da tre a sei mesi per un gesto deliberato.\nVanta anche un invito, nel 2009, da parte dei per l'incontro di fine \"tour\" della .\nA giugno 2015, insieme a suo fratello, fu ingaggiato in Francia per tre anni al ; prese successivamente parte alla in cui il giunse terzo."}
{"id": "3422317", "revid": "1522738", "url": "https://it.wikipedia.org/wiki?curid=3422317", "title": "Serancha", "text": ""}
{"id": "3422320", "revid": "729019", "url": "https://it.wikipedia.org/wiki?curid=3422320", "title": "Spedizione di Borjes", "text": "La spedizione di Borjes fu un evento bellico del brigantaggio postunitario italiano, svoltosi qualche mese dopo la proclamazione del regno d'Italia, tra il settembre ed il dicembre 1861, che vide il tentativo di riconquista del Meridione d'Italia da parte dei Borbone, ad opera dell'ex generale catalano Jos\u00e9 Borjes, inviato nel meridione d'Italia dietro richiesta di Francesco II delle Due Sicilie e con il consenso della diplomazia spagnola.\nStoria.\nAntefatto.\nNell'agosto 1861, dopo le scorrerie dei briganti del capobanda Crocco e le insurrezioni a favore dei Borbone, il generale Tommaso Clary (che aveva comandato il presidio borbonico di Catania durante la spedizione dei Mille) e che nel 1861 guidava il comitato borbonico di Marsiglia assieme a Folco Ruffo principe di Scilla, si convinse che si potesse riconquistare il Regno delle Due Sicilie approfittando dello stato generale di confusione dell'ordine pubblico e della difficolt\u00e0 evidenziata a quel tempo nel mantenimento della legalit\u00e0 nelle province dell'Italia meridionale da parte del nuovo stato unitario. Il progetto fu di organizzare una spedizione militare che avrebbe ripetuto a circa 60 anni di distanza quella sanfedista del cardinale Ruffo, che sbarcato in Calabria nel 1799 con pochi uomini riconquist\u00f2 il regno di Napoli sconfiggendo e travolgendo militarmente la Repubblica partenopea. Per fare ci\u00f2, furono contattati diversi militari di professione e di fede legittimista a cui affidare incarichi di comando delle bande armate filoborboniche o presunte tali, tra questi venne contattato il generale e guerrigliero catalano Jos\u00e9 Borjes, distintosi nelle guerre carliste, con lo scopo di sbarcare nell'Italia meridionale con una spedizione militare che, con l'aiuto delle bande di briganti ivi attive, avrebbe dovuto sollevare vittoriosamente il meridione e permettere il ritorno della dinastia borbonica sul trono di Napoli. Per convincere il dubbioso generale, Clary gli promise l'invio di armi moderne e la presenza di almeno un centinaio di uomini che l'avrebbero aspettato in loco. Borges accett\u00f2, ma fu costretto a partire da Malta con soli 18 volontari spagnoli e due ex-soldati dell'Esercito delle Due Sicilie.\nLa spedizione.\nBorjes sbarc\u00f2 quindi nella notte tra il 13 e il 14 settembre 1861 con 20 uomini a Brancaleone, in Calabria, ma non trov\u00f2 nessuno ad aspettarlo, tranne una ventina di contadini che si unirono a lui. A Crepacore, un piccolo villaggio vicino a Reggio Calabria, si scontr\u00f2 con un plotone di Guardie Nazionali, mettendolo in fuga. Verso la fine del mese si un\u00ec al brigante Ferdinando Mittiga ex ufficiale dell'esercito borbonico, la cui banda contava 120 uomini. Diresse un attacco a Plat\u00ec, ma l'esercito li respinse, e il brigante ruppe la collaborazione con il generale.\nIl 20 settembre venne abbandonato da Achille Caracciolo, un ufficiale borbonico aristocratico che era partito con lui da Malta. Caracciolo verr\u00e0 catturato poco dopo, e durante l'interrogatorio spieg\u00f2: \"\"Trovandomi in Roma circa un mese addietro, io ricevetti l'ordine dal generale Clary di recarmi in Malta e mettermi a disposizione del generale Borjes spagnuolo. Giunto in quell'isola io trovai difatti detto generale e altri ufficiali esteri, e con questi imbarcati sopra un legno approdammo nelle Calabrie. Siccoome il capitano Merenda, aiutante di campo del generale Clary in Roma, mi aveva manifestato che il generale Borjes avrebbe capitanato una regolare spedizione, al vedere l'inganno in cui era stato tratto, e che invece di far parte di un corpo d'armata non si cercava in sostanza che di dar capi alla gente che si trovava in Calabria briganteggiando e infestando quelle contrade specialmente in Sila, mi risolvetti bientosto ad abbandonare il Borjes, non essendo del proprio onore di far il brigante \"\".\nDopo tre scontri con delle truppe dell'esercito e aggressioni subite sulle montagne da parte della popolazione, Borges fu costretto a settimane di privazioni, combattimenti e stenti sull'Aspromonte. Alla fine, l'11 ottobre riusc\u00ec a lasciare la Calabria trasferendosi in Basilicata, nel Lagonegrese, e la situazione cominci\u00f2 a migliorare. Il generale decise di unirsi al capobanda Carmine Crocco, con il quale si incontr\u00f2 il 22 ottobre. A loro si aggiunse un agente francese, Augustin De Langlais, personaggio misterioso e controverso che suscit\u00f2 non pochi dubbi in Borjes. Nonostante molti problemi il sodalizio si cre\u00f2, e i due decisero di marciare verso Potenza, la pi\u00f9 grande roccaforte sabauda del luogo. Disponevano di almeno 1.200 uomini, e decisero di portare l'attacco a novembre.\nIl 3 novembre, dopo una breve marcia, Borjes, Langlais e gli uomini di Crocco arrivarono a Trivigno, dove ebbe luogo un duro scontro vittorioso con la Guardia Nazionale, seguito da una sanguinosa rappresaglia, che non sfoci\u00f2 in massacro solo per l'intervento dei due capi. La pretura, il municipio, l'ufficio del registro e molti altri palazzi furono distrutti. Lo storico Giacomo Racioppi disse sui fatti di Trivigno: \u00abLa plebe si aggiunge ai predoni, il paese va in fiamme e rapine; la colta cittadinanza o fugge, o si nasconde, o muore con le armi alla mano\u00bb.\nIn seguito, vennero accolti festosamente nei paesi di Calciano, Garaguso, Salandra, Craco e Aliano, dove per\u00f2 non mancarono rappresaglie contro i liberali. Il 9, una colonna di bersaglieri, sotto i comandi di Icilio Pelizza di Parma, part\u00ec da Stigliano e attacc\u00f2 i briganti a Acinello, dove per\u00f2 Crocco, dopo una prima resistenza, mand\u00f2 un centinaio di uomini sul fianco nemico mettendo in fuga alcuni reparti. Pelizza comand\u00f2 allora una carica alla baionetta, ma rimase ucciso per mano di Borjes dopo un corpo a corpo, anche se Crocco sostenne che ad ucciderlo fu un suo brigante.\nLa battaglia del 10 ebbe come conseguenza l'arrivo di altri contadini a rinforzo; ma la rivolta che doveva scoppiare a Potenza il 14 fall\u00ec, e sia a Vaglio, che a Pietragalla i briganti vennero sconfitti. Per la difesa del comune di Pietragalla, due mesi dopo giunse dal comando generale di Napoli una bandiera sulla quale era inciso con lettere d'oro: \u00abDono della guardia nazionale di Napoli alla guardia nazionale di Pietragalla\u00bb.\nInvase anche Accettura e Grassano, il 22 novembre, i briganti giunsero a Bella e conquistarono Ruvo del Monte, Balvano, Ricigliano e Pescopagano. Con l'arrivo dell'ennesimo rinforzo militare piemontese, Crocco non fu pi\u00f9 in grado di sostenere altre battaglie e ordin\u00f2 ai suoi uomini la ritirata verso i boschi di Monticchio. In seguito ai rovesci subiti, Crocco, dopo una riunione a Lagopesole, abbandon\u00f2 Borges che, deluso nelle proprie aspettative, decise la ritirata, con l'intenzione di recarsi a Roma, con i 22 uomini rimastigli, per informare il re Francesco II dell'accaduto.\nDopo una rischiosa marcia di una settimana, ricercato ed inseguito dalle truppe regie, il generale decise una sosta, l'8 dicembre, per fermarsi a La Lupa, in una piccola cascina del podere Mastroddi. La delazione di un contadino rivel\u00f2 la sua posizione al maggiore Enrico Franchini, che lo circond\u00f2 con trenta uomini e incendi\u00f2 la cascina per costringerlo a uscire. Il giorno stesso fu fucilato con i compagni. La cattura di Borges frutt\u00f2 al maggiore Franchini la medaglia d'oro al Valor Militare con la seguente motivazione: \"Per le ottime disposizioni date e per l'insigne valore dimostrato durante tutta l'operazione che frutt\u00f2 l'arresto del capobanda spagnolo Borjes e di 22 suoi compagni\".."}
{"id": "3422322", "revid": "287204", "url": "https://it.wikipedia.org/wiki?curid=3422322", "title": "Bologna Festival", "text": "Il Bologna Festival \u00e8 un festival di musica classica che si svolge a Bologna dal 1982.\nStoria.\nBologna Festival nasce nel 1982 su iniziativa della \"Societ\u00e0 di Gestione del Palazzo della Cultura e dei Congressi\" di Bologna. Dopo la prima edizione si \u00e8 trasformato in associazione, guadagnandosi immediatamente l'interesse del pubblico e di alcuni industriali che del sostegno alla cultura - alla musica in particolare - hanno voluto fare uno dei loro ambiti di azione. In trent'anni di attivit\u00e0 l'Associazione Bologna Festival ha ospitato le maggiori orchestre internazionali con i loro direttori, celebri solisti e importanti ensemble cameristici, mantenendo sempre viva la vocazione sinfonica che l'ha contraddistinta sin dagli inizi.\nStruttura.\nOggi la programmazione si articola in quattro diverse sezioni, lungo l'intero arco dell'anno. La tradizionale rassegna di primavera \"Grandi Interpreti\", dedicata al grande repertorio classico-romantico affidato ai pi\u00f9 accreditati interpreti del panorama internazionale, \u00e8 affiancata dalla rassegna cameristica \"Talenti\" con il suo \u201cPremio del Pubblico\u201d: uno spazio aperto alle giovani promesse del concertismo europeo che propone interpreti dell'ultima generazione, per lo pi\u00f9 mai ascoltati a Bologna. Alla musica contemporanea, al repertorio rinascimentale, barocco o a musiche di raro ascolto \u00e8 invece dedicata la sezione autunnale, \"Il Nuovo l'Antico\": la programmazione accosta la musica antica, sempre proposta in esecuzioni filologiche, con la musica contemporanea e quella del Novecento, offrendo l'occasione di ascoltare i pi\u00f9 interessanti compositori di oggi e i grandi del secolo scorso; tra le novit\u00e0 presentate, figurano musiche di Karlheinz Stockhausen, Morton Feldman, Giacinto Scelsi, oltre a progetti monografici dedicati a Gy\u00f6rgy Kurt\u00e1g, Mauricio Kagel, Salvatore Sciarrino, Gy\u00f6rgy Ligeti e, di recente, ai compositori contemporanei bolognesi.\nDa quattro anni Bologna Festival ha inoltre creato una specifica programmazione per il pubblico dei pi\u00f9 giovani: \"Baby BoFe\u2019\", rassegna di musica classica per bambini che ha un larghissimo seguito e \"Note sul registro\", progetto di formazione all'ascolto per le scuole elementari, medie e superiori.\nInterpreti.\nBologna Festival si \u00e8 sempre distinto per il rigore culturale delle sue scelte di programmazione, scegliendo i suoi artisti nel mondo del grande concertismo internazionale. Tra gli artisti ospiti di Bologna Festival si ricordano direttori e solisti quali Sinopoli, Sawallisch, Gardiner, Br\u00fcggen, Boulez, Muti, Abbado, Mehta, Chailly, Temirkanov, Chung, Harding, Accardo, Perlman, Mintz, Mullova, Brunello, Maisky, Argerich, Arrau, Schiff, Pollini, Lupu, Ashkenazy, Zimerman; complessi sinfonici come la Staatskapelle Dresden, l'Orchestre R\u00e9volutionnaire et Romantique, l'Orchestre des Champs-Elys\u00e9es, la Filarmonica della Scala, l'Orchestra Filarmonica di San Pietroburgo, l'Orchestra Nazionale Russa, la Petite Bande, l'Academy of St. Martin-in-the-Fields, la London Sinfonietta e la London Philharmonic Orchestra; complessi cameristici come Ensemble InterContemporain, Klangforum Wien, Orlando Consort, The Hilliard Ensemble, The Tallis Scholars, il Concerto Italiano, Il Giardino Armonico, l'Accademia Bizantina, La Venexiana, il Theatre of Voices.\nCon il valore delle sue proposte musicali, negli anni, Bologna Festival ha consolidato la sua presenza nella vita culturale cittadina, lavorando spesso in sinergia con altre importanti e storiche realt\u00e0 cittadine, quali la Fondazione Teatro Comunale, il Conservatorio Giovanni Battista Martini, il Dipartimento di Musica e Spettacolo dell'Universit\u00e0 degli Studi di Bologna, la Cineteca e il Museo d\u2019Arte Moderna.\nSin dagli esordi Bologna Festival si \u00e8 caratterizzato come una realt\u00e0 sostenuta principalmente dal finanziamento dei privati.\nDirezione artistica.\nDalla presidenza di Gian Paolo Testa e poi di Mario Cagli, cui la citt\u00e0 di Bologna ha intitolato l'Europauditorium, alla guida dell'Associazione si sono susseguiti Diana Infante Cagli, Giuseppe Gazzoni Frascara e l'attuale presidente Federico Stame, in carica dal 1989, ciascuno portando un proprio specifico contributo, ma conservando intatto lo spirito e il significato culturale del progetto originario. La direzione artistica del festival per il primo decennio \u00e8 stata affidata a Lino Britto, le cui programmazioni hanno puntato soprattutto alla realizzazione di festival monografici. Diversa la direzione scelta dal suo successore, Mario Messinis, che a partire dal 1992 ha ampliato gli interessi musicali del festival oltre il repertorio pi\u00f9 consueto del Settecento-Ottocento, prestando attenzione sia alla musica antica sia alle tendenze pi\u00f9 avanzate della musica contemporanea con specifici progetti. Dal 2006 Maddalena da Lisca \u00e8 direttore generale del Bologna Festival, dopo aver affiancato Mario Messinis per molti anni nel ruolo di coordinatore artistico.\nSedi.\nLe sedi scelte per i concerti negli anni sono cambiate: all'iniziale Palazzo della Cultura e dei Congressi si \u00e8 aggiunta nel 1991 la ex Chiesa di San Giorgio in Poggiale, che per alcuni anni \u00e8 stata sede del ciclo \"Il Nuovo l'Antico\". Palazzo Albergati \u00e8 stata la sede prescelta per le serate musicali dedicate ai soci e ai sostenitori. Attualmente i concerti di Bologna Festival si tengono prevalentemente al Teatro Manzoni e all'Oratorio San Filippo Neri."}
{"id": "3422328", "revid": "1872770", "url": "https://it.wikipedia.org/wiki?curid=3422328", "title": "Premio Goya per il miglior film d'animazione", "text": "Il premio Goya per il miglior film d'animazione (\"premio Goya a la mejor pel\u00edcula de animaci\u00f3n\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a al miglior film d'animazione di produzione spagnola uscito nelle sale cinematografiche nel corso dell'anno precedente.\nViene assegnato con regolarit\u00e0 dal 1998, mentre in precedenza \u00e8 stato assegnato in due sole occasioni.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3422337", "revid": "709565", "url": "https://it.wikipedia.org/wiki?curid=3422337", "title": "Mini-VGA", "text": "I connettori Mini-VGA sono usati nei computer portatili e su altri tipi di computer al posto del Connettore VGA standard. Apple e HP possiedono una diversa implementazione usando per\u00f2 lo stesso nome. A parte la forma compatta, le porte Mini-VGA hanno aggiunto la capacit\u00e0 di fornire sia l'uscita composita sia quella S-Video in aggiunta ai segnali VGA attraverso l'uso dell'EDID.\nI connettori mini-DVI e Mini DisplayPort hanno ampiamente sostituito il Mini-VGA."}
{"id": "3422340", "revid": "510436", "url": "https://it.wikipedia.org/wiki?curid=3422340", "title": "Battaglia di Lagnicourt", "text": ""}
{"id": "3422342", "revid": "104216", "url": "https://it.wikipedia.org/wiki?curid=3422342", "title": "Mini DisplayPort", "text": "Il Mini DisplayPort \u00e8 una versione miniaturizzata dell'interfaccia digitale DisplayPort. Annunciata da Apple nel quarto trimestre del 2008, viene usata sui Mac (MacBook, MacBook Air, MacBook Pro, iMac, Mac mini, Mac Pro, Xserve), sul Surface Pro 3, 4 e Book di casa Microsoft e sul LED Cinema Display. Viene anche usata sui nuovi PC notebook di diversi produttori come Asus, Toshiba, HP, Lenovo e Dell.\nDiversamente dai suoi predecessori Mini-DVI e Micro-DVI, il Mini DisplayPort \u00e8 capace di gestire risoluzioni fino a 2560\u00d71600 (WQXGA), comunemente usate con i monitor da 30 pollici. Con un apposito adattatore, il Mini DisplayPort pu\u00f2 essere usato per gestire monitor con interfaccia VGA, DVI o HDMI.\nDopo aver annunciato il Mini DisplayPort, Apple ha annunciato che fornir\u00e0 la tecnologia del connettore in licenza senza pretendere nessun diritto.\nL'anno successivo, il 2009, VESA ha annunciato che il Mini DisplayPort sar\u00e0 incluso nelle future specifiche del DisplayPort 1.2 ed in seguito, sempre nello stesso anno, VESA ufficialmente ha annunciato che il Mini DisplayPort \u00e8 stato adottato. Tutti i dispositivi che usano il Mini DisplayPort devono attenersi allo standard 1.1a.\nNel 2010, Apple ha aggiunto il supporto per l'uscita audio usando il Mini DisplayPort nei suoi prodotti MacBook Pro. Questo ha aggiunto la peculiarit\u00e0 che permette agli utenti di connettere facilmente i suoi Macbook Pro ai suoi HDTV usando un cavo adattatore da Mini DisplayPort a HDMI con piena funzionalit\u00e0 audio e video.\nNel 2011, Apple e Intel hanno annunciato un'estensione delle specifiche Mini DisplayPort con la tecnologia Thunderbolt di Intel, che \u00e8 stata sviluppata con il nome \"Light Peak\".\nCompatibilit\u00e0.\nLa rimozione della porta DVI dai MacBook in favore del Mini DisplayPort, e l'uso del Mini DisplayPort come connettore video per i nuovi Cinema Display a 24 pollici, potrebbe comportare problemi di compatibilit\u00e0:"}
{"id": "3422346", "revid": "510436", "url": "https://it.wikipedia.org/wiki?curid=3422346", "title": "Prima battaglia di Bullecourt", "text": ""}
{"id": "3422348", "revid": "767487", "url": "https://it.wikipedia.org/wiki?curid=3422348", "title": "Fred Neil", "text": "Biografia.\nNato in Ohio ma cresciuto in Florida, inizia l'attivit\u00e0 musicale come autore di brani per artisti famosi, tra questi \"Candy Man\" scritto per Roy Orbison. Collabora dal 1961 con Vince Martin, col quale pubblicher\u00e0 il primo album \"Tear Down the Walls\" (Elektra), nel 1964.\nPubblica il secondo album nel 1965 \"Bleecker &amp; MacDougal\" dove fonde il folk con elementi blues.\nNel 1966 esce il suo terzo album, \"Fred Neil, \"contenente i suoi brani pi\u00f9 famosi: \"Everybody's Talkin\"' (poi reinterpretato da Harry Nilsson ed usato nella colonna sonora del film \"Un uomo da marciapiede\", vincitore di un Grammy) e \"The Dolphins, \"brano dedicato al mare che fu in seguito reinterpretato da diversi artisti, tra i quali Tim Buckley. L'album \u00e8 diventato oggetto di culto per l'innovativa rilettura del folk e del blues in chiave psichedelica e \"free form\", influenzando non solo i nuovi cantautori del Greenwich Village, ma anche la scena \"acida\" californiana che di l\u00ec a poco sarebbe esplosa.\nEra molto schivo e non amava fare tour promozionali. A met\u00e0 degli anni Settanta si ritir\u00f2 dalle scene per dedicarsi alla salvaguardia dei delfini.\n\u00c8 morto di cancro nel 2001."}
{"id": "3422349", "revid": "510436", "url": "https://it.wikipedia.org/wiki?curid=3422349", "title": "Seconda battaglia di Bullecourt", "text": ""}
{"id": "3422352", "revid": "1202474", "url": "https://it.wikipedia.org/wiki?curid=3422352", "title": "Oscar Strasnoy", "text": "Biografia.\nStrasnoy ha studiato il pianoforte e la direzione d'orchestra a Buenos Aires, la composizione al Conservatorio di Parigi con Guy Reibel, Micha\u00ebl Levinas e G\u00e9rard Grisey e alla Musikhochschule di Francoforte con Hans Zender. \u00c8 stato direttore musicale dell'Orchestre du CROUS di Parigi dal 1996 al 1998.\nLe sue opere sono state presentate o eseguite in prima assoluta alla Staatsoper Unter den Linden di Berlino, Op\u00e9ra-Comique di Parigi, Festival d'Aix-en-Provence, Th\u00e9\u00e2tre du Ch\u00e2telet, Staatsoper di Amburgo, Teatro Col\u00f3n di Buenos Aires, Philharmonie di Berlino, Elbphilharmonie di Amburgo, Conservatorio di Mosca, Mozarteum Salzburg, Philharmonie Mosca, Theaterhaus Stuttgart, Radio France, Opera di Roma, Opera di Spoleto, Opera di Zurigo, Biennale di Venezia, Wigmore Hall di Londra, Festival Internacional Cervantino di Guanajuato, Opera di Lille, Opera di Rennes, Th\u00e9\u00e2tre de Cornouaille, Opera di Lille, Opera di Nizza, Opera di Massy, Opera di Cergy, Grand Th\u00e9\u00e2tre de Reims, Teatro San Mart\u00edn di Buenos Aires, Teatro Argentino de La Plata.\nHa composto dodici opere per il palcoscenico, tra cui opere liriche (Midea, programmata grazie a Luciano Berio al Festival di Spoleto, nel 2000, L'instant, nel 2008, Le Bal, in anteprima all'Opera di Amburgo nel 2010), Requiem al Teatro Col\u00f3n di Buenos Aires, opere da camera (Un retour, per il Festival d'Aix en Provence 2010 (libro/CD pubblicato da Actes-Sud), Cachafaz per il Th\u00e9\u00e2tre National de Quimper e l'Op\u00e9ra Comique de Paris), operette (Op\u00e9rette, nel 2003 e Geschichte nel 2004). Ha collaborato con solisti come Ann Murray, Isabelle Faust, Ingrid Caven, Alexandre Tharaud, Garth Knox o Pablo M\u00e1rquez, con scrittori come Alberto Manguel, Christoph Hein, Hans Magnus Enzensberger, Jean-Jacques Schuhl, Matthew Jocelyn, Alejandro Tantanian.\nHa diretto le orchestre della Philharmonique de Radio France, la National d'Ile-de-France, l'Opera di Bordeaux, l'Ensemble Resonanz di Amburgo, l'Akademie f\u00fcr Alte Musik di Berlino e altri ensemble. \u00c8 un membro fondatore di SONGS, un ensemble interdisciplinare con sede a La Chaux-de-Fonds, Svizzera. Il Festival Pr\u00e9sences de Radio France gli ha dedicato l'edizione 2012 con quattordici concerti al Th\u00e9\u00e2tre du Ch\u00e2telet di Parigi.\nLe sue opere sono principalmente pubblicate da Universal Edition, Ed. Billaudot e Le Chant du Monde/Wise Music.\nVive a Berlino. "}
{"id": "3422354", "revid": "1305772", "url": "https://it.wikipedia.org/wiki?curid=3422354", "title": "Z-Out", "text": "Z-Out \u00e8 un videogioco di tipo shoot'em up, per Atari ST e Amiga. Il gioco \u00e8 molto simile al classico \"R-Type\", da cui prende spunto il raggio Beam, i pod difensivi e lo stile dei livelli. Fu pubblicato da Rainbow Arts nel 1990: non ottenne consensi favorevoli all'epoca anche per via dell'elevatissima difficolt\u00e0. Il videogioco \u00e8 il seguito, seppur non ufficiale, di \"X-Out\" anch'esso pubblicato da Rainbow Arts. La musica nel menu titolo \u00e8 curata da Chris H\u00fclsbeck.\nChristophe Simon, un programmatore francese, ha realizzato un remake del videogioco su Windows chiamato \"Last-out\".\nMolti fondali, musiche, nemici ed effetti sonori di \"Z-Out\" vengono riproposti in \"Turrican\", anch'esso pubblicato da Rainbow Arts.\nTrama.\nUn malvagio impero alieno vuol soggiogare l'umanit\u00e0. L'ultima speranza per i terrestri \u00e8 l'astronave superpotenziata e pesantemente armata Z-out.\nModalit\u00e0 di gioco.\nL'astronave si muove a scorrimento e si devono superare sei livelli di azione frenetica. Alla fine di ogni livello si trova l'immancabile \"boss\". L'armamento \u00e8 molto vario, tramite pod resi disponibili dai nemici distrutti. Si pu\u00f2 ottenere:"}
{"id": "3422359", "revid": "1873140", "url": "https://it.wikipedia.org/wiki?curid=3422359", "title": "Premio Goya per i migliori costumi", "text": "Il premio Goya per i migliori costumi (\"premio Goya al mejor dise\u00f1o de vestuario\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 ai migliori costumi di un film di produzione spagnola uscito nelle sale cinematografiche nel corso dell'anno precedente.\nIl plurivincitore, con cinque riconoscimenti, \u00e8 Javier Arti\u00f1ano, seguito a quota quattro da Yvonne Blake.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3422372", "revid": "1543377", "url": "https://it.wikipedia.org/wiki?curid=3422372", "title": "Seva (spiritualit\u00e0)", "text": "Seva \u00e8 un termine di origine sanscrita per indicare il servizio disinteressato, ovvero svolto senza aspettativa di risultato o ricompensa per la persona che lo svolge.\nSignificato religioso e spirituale.\nL'idea di seva \u00e8 particolarmente importante in molte tradizioni mistiche e spirituali. Servire gli altri \u00e8 considerato un modo pi\u00f9 o meno indiretto per servire Dio.\nNell'Induismo \u00e8 anche chiamato karma yoga ovvero unione (con Dio) attraverso l'azione.\n\u00c8 una delle tre pratiche principali del Surat Shabd Yoga."}
{"id": "3422375", "revid": "647919", "url": "https://it.wikipedia.org/wiki?curid=3422375", "title": "Circondario di Chemnitzer Land", "text": ""}
{"id": "3422379", "revid": "71433", "url": "https://it.wikipedia.org/wiki?curid=3422379", "title": "Premio Goya per la miglior scenografia", "text": "Il premio Goya per la miglior scenografia (\"premio Goya a la mejor direcci\u00f3n art\u00edstica\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 alla miglior scenografia di un film di produzione spagnola uscito nelle sale cinematografiche nel corso dell'anno precedente.\nIl plurivincitore, con cinque riconoscimenti, \u00e8 F\u00e9lix Murcia, seguito a quota quattro da Gil Parrondo.\nAlbo d'oro.\nI vincitori sono indicati in grassetto, a seguire gli altri candidati."}
{"id": "3422381", "revid": "599013", "url": "https://it.wikipedia.org/wiki?curid=3422381", "title": "Segretario di Stato per il Dipartimento del Nord", "text": "Il Segretario di Stato per il Dipartimento del Nord (in inglese: \"Secretary of State for the Northern Department\") fu una posizione del gabinetto del Regno di Gran Bretagna attiva sino al 1782. Prima dell'\"Act of Union\" del 1707, le responsabilit\u00e0 del Segretario di Stato erano unicamente relegate all'area inglese e non a tutta l'area britannica. Anche dopo l'unione, ad ogni modo, continu\u00f2 ad esserci un Segretario di Stato per la Scozia sino al 1746, anche se l'incarico fu perlopi\u00f9 vacante. \nPrima del 1782 le competenze dei due Segretari di Stato britannici erano ripartite non in base alla materia, come avviene nei ministeri attuali, ma su base geografica. Il Segretario di Stato per il Dipartimento del Sud, che aveva una posizione di preminenza, era responsabile dell'Inghilterra meridionale, del Galles e dell'Irlanda oltre che delle colonie americane (sino al 1768) e delle relazioni con gli stati europei di religione cattolica e musulmana. Il Segretario di Stato per il Dipartimento del Nord invece si occupava dell'Inghilterra settentrionale, della Scozia e delle relazioni coi paesi protestanti d'Europa.\nCon la riforma del 1782 il Segretario di Stato per il Dipartimento del Sud divenne Segretario di Stato per gli Affari Interni, mentre il Segretario di Stato per il Dipartimento del Nord divenne Segretario di Stato per gli Affari Esteri.\nDurante il XVIII secolo il Segretario di Stato per il Dipartimento del Nord era spesso anche Leader della Camera dei Lords, se membro della stessa. "}
{"id": "3422382", "revid": "1318658", "url": "https://it.wikipedia.org/wiki?curid=3422382", "title": "11\u00ba Reggimento fanteria &quot;Casale&quot;", "text": "L11\u00ba Reggimento fanteria \u00abCasale\u00bb \u00e8 stata un'unit\u00e0 dell'Esercito Italiano, di stanza, come sua ultima sede prima dello scioglimento, a Casale Monferrato (AL), mentre durante la Prima guerra mondiale aveva sede a Forl\u00ec ed era noto anche come il Reggimento dei Forlivesi. Durante la Guerra i suoi uomini divennero famosi come i Gialli del Calvario, a causa del colore delle mostrine e del valore dimostrato nella conquista del Monte Podgora, detto anche Monte Calvario. \nIl Reggimento Monferrato, insieme al Reggimento Savoia, \u00e8 stato il pi\u00f9 antico reggimento dell'esercito sabaudo e dell'esercito italiano. \u00c8 esistito fino al 1999.\nStoria (1619\u20131943).\nOrigini.\nIl Reggimento trae la sua origine dal Reggimento di SAS du Cheynez, dal nome del suo primo comandante, costituito nel Ducato di Savoia nel 1619, sotto il regno di Carlo Emanuele I, con personale savoiardo e formato da dieci compagnie. Alla morte del primo comandante il reggimento prosegui la sua storia continuando a servire il Ducato divenendo prima Reggimento di Boydanid dal nome del suo nuovo colonnello proprietario principe di Boydanid (1630) e formato da quindici compagnie, poi di Pianezza dal nome del comandante Marchese Giacinto Simiana di Pianezza (1645), poi di Livorno dal nome del nuovo colonnello proprietario Marchese Carlo Emanuele Filiberto Simiana di Livorno figlio del precedente proprietario (1649).\nNel 1660 tutti gli uomini provengono dal Piemonte. Nel 1664 prende il nuovo nome di Reggimento di Monferrato di S.A.R. \u00c8 il 4\u00ba reggimento in ordine di anzianit\u00e0. Nel 1703 viene costituito un 2\u00ba battaglione. Durante questo periodo subisce varie trasformazioni organiche ora aumentando ora diminuendo il numero delle compagnie che lo componevano. Nel 1664, probabilmente il giorno 22 giugno, sotto il 14\u00ba Duca Carlo Emanuele II, prende il nome di Reggimento di Monferrato di SAR ed \u00e8 ordinato come reggimento di fanteria nazionale.;\nNel 1672 fu impegnato nella guerra contro la Repubblica di Genova partecipando alle battaglie di Garlenda il 27 luglio 1672 e di Ovada il 10 ottobre dello stesso anno.\nGuerra della Grande Alleanza.\nNella prima met\u00e0 del XVIII secolo l'Europa fu scossa da un susseguirsi di conflitti e il \"Piemonte\" prese parte alle battaglie della guerra della Lega di Augusta (1690-97), stretta fra numerose Potenze europee per contrastare l'egemonia della Francia di Luigi XIV. Della Lega faceva parte anche il Duca di Savoia Vittorio Amedeo I, che al comando di un contingente di circa 16.000 uomini, costituito da forze alleate sabaude ed asburgiche, nella sfortunata battaglia di Staffarda, il 16 agosto 1690, e nella Battaglia della Marsaglia in cui l'Esercito sabaudo fu sconfitto dai francesi comandati dal generale Catinat; alla battaglia prese parte anche il Reggimento Monferrato, comandato allora dal Colonnello Carlo Emanuele Cacherano Osasco della Rocca.\nGuerra di successione spagnola.\nNel periodo 1701-1713 il reggimento partecipa alle campagne d'armi della guerra di successione spagnola (agosto 1702 battaglia di Luzzara); inizialmente Vittorio Amedeo II di Savoia con il Trattato di Torino (1696) era alleato con i francesi. La situazione politica per\u00f2 presto cambi\u00f2: nel 1703 fu dichiarato l'ingresso del Piemonte nella Lega di Augusta con il Trattato di Torino (1703). Nell'aprile del 1705 un battaglione del reggimento partecip\u00f2 alla difesa della rocca di Verrua assediata dai franco spagnoli, mentre l'altro difese Torino dall'assedio, fino alla vittoria determinata dall'arrivo delle truppe alleate in soccorso.\nIl reggimento nel maggio 1706 partecip\u00f2 alla battaglia di Torino contro i soldati franco-spagnoli.\nAlla fine della guerra, con il Trattato di Utrecht, i Savoia si videro restituito il contado di Nizza, ricevettero la Sicilia (e con essa il titolo di Re per Vittorio Amedeo II di Savoia e i suoi successori), tutta l'alta valle di Susa, Pinerolo e parti del territorio milanese. Nel 1713 il re Vittorio Amedeo II nel suo viaggio in Sicilia per prendere possesso dei nuovi territori siciliani (Storia della Sicilia sabauda), il I battaglione del reggimento Monferrato di SAR fu al seguito del re a cui si aggiunse poi anche il II. Nel 1720 il re Vittorio Amedeo II, con il trattato dell'Aia (20 febbraio 1720) aveva ottenuto l'isola di Sardegna con il titolo di Re di Sardegna in cambio della Sicilia e il Reggimento al completo torn\u00f2 ad avere sede in Piemonte.\nGuerra di successione polacca.\nNel 1733-1735 il reggimento partecip\u00f2 alle campagne d'armi della guerra di successione polacca al fianco dei francesi a cui il regno di Sardegna si era alleato contro l'Austria. Prende parte all'assedio di Milano ed il suo 2\u00ba battaglione \u00e8 presente nelle trincee intorno al Castello Sforzesco. Nella primavera seguente combatte nella battaglia di Parma (6 novembre). Nel 1735 si trova in campagna nella Lombardia orientale. A settembre \u00e8 presente sulla riva ovest del lago di Garda sostenendo l'azione dell'esercito francese sul lato orientale. Durante la guerra di successione austriaca, partecipa alla campagna padana per conquistare Parma e Piacenza. Nel 1742 viene trasferito sul fronte alpino. Il 16 settembre si accampa a La Thuile, dove nel giro di pochi giorni inizia la controffensiva piemontese contro le forze spagnole che hanno invaso la Savoia; la lotta continua per 100 giorni. Nel 1744 l'intero reggimento \u00e8 di nuovo sulle Alpi, a Casteldelfino in Valle Varaita, per fermare l'offensiva franco-spagnola. L'anno successivo l'esercito franco-spagnolo sfonda la linea di difesa alpina nella Valle Stura. Il 2\u00ba battaglione del reggimento combatte per la difesa della citt\u00e0 di Cuneo. Mentre il 1\u00ba battaglione fa parte dell'esercito di soccorso alla citt\u00e0 e combatte nella battaglia di Madonna dell'Olmo (30 settembre 1744). Il battaglione \u00e8 schierato al centro, in prima linea. Nel 1745 a Bassignana il reggimento si trova probabilmente a destra della linea sarda, vicino alla brigata Schoulembourg. Dopo questa triste sconfitta il 2\u00ba battaglione difende nuovamente le mura di Alessandria, e dopo la resa di questa citt\u00e0 difende la fortezza della Cittadella di Alessandria durante l'assedio di Maillebois. Nel 1746 il 1\u00ba battaglione combatte a ovest, nell'offensiva in Provenza a novembre e, l'anno successivo, intorno a Oneglia nel teatro di guerra ligure.\nNel 1751 il re Carlo Emanuele III riorganizz\u00f2 la fanteria nazionale: ogni reggimento e quindi anche il \u00abMonferrato\u00bb fu organizzato su due battaglioni, ciascuno su nove compagnie fucilieri e una compagnia granatieri.\nRisorgimento.\nDopo il periodo napoleonico, nel quale il Reggimento di Monferrato prese parte a diverse campagne, negli anni della Restaurazione divenne la \u00abBrigata di Monferrato\u00bb. Nel 1831 la Brigata, ridenominata Brigata \u00abCasale\u00bb, fu strutturata su due reggimenti gemelli, il 1\u00ba Reggimento (Brigata \u00abCasale\u00bb) e 2\u00ba Reggimento (Brigata \u00abCasale\u00bb) dei quali il 1\u00b0 erede e prosecutare dell'antico reggimento. Nel 1839 i due reggimenti cambiarono denominazione rispettivamente in 11\u00ba e 12\u00ba Reggimento fanteria \u00abBrigata Casale\u00bb.\nNel 1848 quando l'Esercito Piemontese assunse l'ordinamento napoleonico, i Reggimenti furono articolati su 4 battaglioni, ciascuno composto da 4 compagnie di 250 uomini, e con questa struttura il reggimento prese parte alle campagne risorgimentali. Nella prima guerra d'indipendenza combatt\u00e9 nella Battaglia di Santa Lucia (6 maggio 1848) e nella Battaglia di Goito (30 maggio 1848). Dopo aver preso parte alla guerra di Crimea, nella seconda guerra d'indipendenza combatt\u00e9 nella Battaglia di Magenta (4 giugno 1859) e nella Battaglia di Solferino e San Martino (24 giugno 1859) e dopo la proclamazione del Regno d'Italia prese parte alla terza guerra di indipendenza.\nPrima guerra mondiale.\nAll'entrata in guerra dell'Italia la Brigata \u00abCasale\u00bb ebbe l'arduo compito di espugnare il Podgora, o Monte Calvario, dove i due reggimenti combatterono ininterrottamente per 14 mesi, riuscendo, nella sesta battaglia dell'Isonzo, a conquistare quello che era un baluardo della testa di ponte austroungarica a difesa di Gorizia. Per il comportamento tenuto sul Podgora, alle bandiere dei due reggimenti fu conferita la medaglia d'oro al valor militare. A ricordo della partecipazione alla battaglia di Gorizia, la festa del Reggimento \u00e8 l'8 agosto, unitamente a quella del gemello 12\u00ba Reggimento.\nNel corso del 1916 la Brigata \u00abCasale\u00bb prese parte alla 7\u00aa, 8\u00aa e 9\u00aa battaglia dell'Isonzo.\nAlla data dell'armistizio la grande unit\u00e0 si trovava a Lago.\nAlla guida del reggimento durante il conflitto si sono avvicendati i seguenti comandanti:\nNel dopoguerra, con l'applicazione della legge del 1926 sull'ordinamento del Regio Esercito, a seguito della formazione delle brigate su tre reggimenti fu assegnato alla XVII Brigata di fanteria.\nSeconda guerra mondiale.\nDopo aver fornito a corpi e reparti mobilitati nella guerra di Etiopia 12 ufficiali e 817 soldati, nel 1939 fu inquadrato unitamente al 12\u00ba Reggimento fanteria e al 56\u00ba Reggimento artiglieria per divisioni di fanteria nella 56\u00aa Divisione fanteria \u00abCasale\u00bb.\nAll'entrata in guerra dell'Italia nel secondo conflitto mondiale il reggimento aveva in organico: comando e compagnia comando, tre battaglioni fucilieri, compagnia mortai da 81, batteria armi di accompagnamento da 65/17. Il Reggimento partecipa alla campagna di guerra contro la Grecia operando sul fronte greco-albanese.\nIl reggimento ha preso parte nella seconda guerra mondiale partecipando alla campagna di guerra contro la Grecia, operando sul fronte greco-albanese e rimanendo stanziato in territorio greco con compiti di presidio e di controguerriglia e fu sciolto l'8 settembre 1943 nella zona di Attolikon in seguito alle vicende armistiziali, con alcuni reparti del Reggimento che scelsero di resistere ai tedeschi unendosi ai partigiani greci.\nRicostituzione (1958\u20131999).\nNel 1958 fu ricostituito nell'Esercito Italiano come CAR a Casale Monferrato in provincia di Alessandria con la denominazione di 11\u00ba Reggimento fanteria addestramento reclute \u00abCasale\u00bb e posto alle dipendenze del I Comando Militare Territoriale di Torino.\nCon la riforma dell'Esercito Italiano del 1975 che aboliva il livello reggimentale fu riconfigurato in Battaglione addestramento reclute con la denominazione di 11\u00ba Battaglione addestramento reclute \u00abCasale\u00bb, passando alle dipendenze della Divisione \"Mantova\" inquadrata tra i supporti divisionali.\nCon la successiva riorganizzazione dell'Esercito Italiano del 1986 con cui veniva abolito il livello divisionale passava alle dipendenze del III Corpo d'armata di Milano.\nCon il ripristino del livello reggimentale nell'Esercito Italiano, nel 1992 sulla base dell'11\u00ba Battaglione fanteria addestramento reclute \u00abCasale\u00bb fu ricostituito l'11\u00ba Reggimento \u00abCasale\u00bb, che con la riorganizzazione dell'Esercito Italiano del 1996, nel 1997 pass\u00f2 alle dipendenze del 1\u00b0 COMFOD (1\u00ba Comando delle forze di difesa) di Vittorio Veneto, inquadrato nei Supporti Tattici e Logistici di Corpo d'armata.\nL'11\u00ba Reggimento \u00abCasale\u00bb fu sciolto il 22 gennaio 1999 a Casale Monferrato.\nUniforme.\nNel periodo 1730-1750 l\u2019uniforme \u00e8 costituita da un giustacorpo in panno grigio, con paramani, veste blu scuro. Le ghette sono bianche per fuciliere, nere per i granatieri. Sette bottoni su ogni lato del cappotto, tre sui polsini. Tasche orizzontali. Il tricorno \u00e8 bordato di pelle bianca ed ha una coccarda blu scuro sulla tesa sinistra per i fucilieri, i granatieri invece hanno un cappello di pelle d'orso.\nNel periodo 1750-1773 le differenze principali rispetto al precedente sono: giustacorpo blu scuro con risvolti e colletto bianco. Fodera bianca, polsini; veste e calzoni blu scuro: Il tricorno ha un pompon blu e bianco sull'orlo destro. I granatieri hanno il cappello in pelle d'orso con coda blu e pompon blu e bianco.\nOnorificenze.\nL'11\u00ba Reggimento fanteria \u00abCasale\u00bb \u00e8 decorato delle seguenti onoroficenze:\nMotto del Reggimento.\n\u00abCon il sacrificio la gloria\u00bb.\nIntitolazioni.\nLa citt\u00e0 di Forl\u00ec ha dedicato un piazzale ai \"Gialli del Calvario\"."}
{"id": "3422384", "revid": "28592", "url": "https://it.wikipedia.org/wiki?curid=3422384", "title": "Governatorato della Lettonia", "text": ""}
{"id": "3422390", "revid": "729019", "url": "https://it.wikipedia.org/wiki?curid=3422390", "title": "Billy Mitchell", "text": "Si distinse nel primo dopoguerra come uno dei pi\u00f9 tenaci fautori della costituzione di una forza aerea da guerra indipendente, e viene spesso considerato il padre dell'USAF, l'odierna aeronautica militare degli Stati Uniti, anche se la sua figura \u00e8 una delle pi\u00f9 controverse della storia militare americana.\nBiografia.\nSi arruol\u00f2 all'et\u00e0 di 18 anni nell'esercito e dimostr\u00f2 presto un interesse per la nascente aviazione. Nel 1917, col grado di tenente colonnello, fu inviato sul fronte francese. Promosso a generale di brigata fu nominato comandante delle forze aeree statunitensi sul fronte occidentale.\nNel dopoguerra inizi\u00f2 un'appassionata battaglia per lo sviluppo dell'aviazione, divenendo un convinto sostenitore delle tesi di Giulio Douhet. Nel 1921 dimostr\u00f2 le potenzialit\u00e0 del mezzo aereo riuscendo ad affondare in un test, con bombe a caduta libera, la corazzata SMS \"Ostfriesland\", preda di guerra. Tuttavia l'attivit\u00e0 di Mitchell a favore di un'aviazione indipendente unitamente al suo spirito polemico gli procurarono inimicizie e a seguito delle critiche mosse alla marina ed all'esercito, in seguito alla perdita del dirigibile \"Shenandoa\", fu deferito alla corte marziale e sospeso dal servizio.\nNondimeno continu\u00f2 fino alla morte a battersi per la formazione di un'aviazione indipendente. Dopo la seconda guerra mondiale venne riabilitato e promosso di grado in riconoscimento postumo dei suoi meriti."}
{"id": "3422400", "revid": "62748", "url": "https://it.wikipedia.org/wiki?curid=3422400", "title": "Estonia danese", "text": ""}
{"id": "3422401", "revid": "1534172", "url": "https://it.wikipedia.org/wiki?curid=3422401", "title": "Cornovaglia (Francia)", "text": "La Cornovaglia (in francese: Cornouaille; in bretone: Kernev o Bro-Gernev; 5.961\u00a0km\u00b2; 475.000 ab. circa), chiamata anche Cornovaglia francese (per distinguerla dall'omonima contea dell'Inghilterra sud-occidentale) \u00e8 una regione (o provincia) storica della Bretagna (Francia nord-occidentale), corrispondente in gran parte al territorio meridionale dell'attuale dipartimento del Finist\u00e8re (Bretagna nord-occidentale), a cui bisogna aggiungere anche un tratto (quello occidentale e quello meridionale) del dipartimento delle C\u00f4tes-d'Armor e un tratto del Morbihan settentrionale (v. l'elenco dei comuni).\nL'antica \"capitale\" \u00e8 Quimper.\nAltre famose localit\u00e0 sono Concarneau, Land\u00e9vennec, Locronan, Camaret-sur-Mer, Crozon, Douarnenez, Quimperl\u00e9, Pont-Aven, Penmarch, Pleyben, Plougastel-Daoulas e Argol.\nGeografia.\nCollocazione.\nLa regione storica della Cornouaille (v. mappa a lato) confinava a nord con il L\u00e9on e il Tr\u00e9gor (corrispondenti all'attuale Finist\u00e8re settentrionale),\nad est con il Pays de Saint-Brieuc e a sud con il Vannetais.\nComuni.\nSi trovano nel territorio della regione storica della \"Cornouaille\" i seguenti comuni:\nDemografia.\nAl censimento del 2007, la Cornovaglia francese contava una popolazione di 475.233 abitanti. La densit\u00e0 \u00e8 di 93 abitanti per chilometro quadrato.\nStoria.\nLa regione \u00e8 menzionata per la prima volta con il suo nome attuale tra l'852 e l'857 dal vescovo Anaweten, che parl\u00f2 di \"Cornugallensis\".\nBandiera.\nNella bandiera della Cornovaglia francese \u00e8 raffigurato un montone su sfondo azzurro.\nDeriva dallo stemma araldico della famiglia de Cornouaille.\nLa raffigurazione di un montone si rif\u00e0 forse al fatto che in lingua bretone \"Cornovaglia\" si dice \"Kern\" o \"Kernev\" e che \"kern\" significa \"corno\", mentre \"knev\" significa \"vello\".\nSono state avanzate anche altre ipotesi secondo cui sarebbe da far risalire al fatto che gli abitanti della regione sono visti come dei \"montoni\" dai loro vicini, ma tale ipotesi sarebbe da rigettare.\nEconomia moderna.\nProdotti tipici.\nTra i prodotti tipici della regione, vi sono il sidro e la maiolica di Quimper\nTurismo.\nPrincipali mete turistiche della regione sono Camaret-sur-Mer, Concarneau (nota per la sua \"ville close\"), Locronan (nota per i suoi edifici in granito) e Quimper.\nPrincipali monumenti della regione.\nTra i principali monumenti della regione, figurano la Cattedrale di Quimper e l'Abbazia di Land\u00e9vennec.\nNella regione si trovano anche alcuni tra i complessi parrocchiali (in francese: \"enclos paroissiaux\") pi\u00f9 famosi della Bretagna, quali il Complesso parrocchiale di Argol, il Complesso parrocchiale di Pleyben e il Complesso parrocchiale di Plougastel-Daoulas."}
{"id": "3422403", "revid": "39567074", "url": "https://it.wikipedia.org/wiki?curid=3422403", "title": "Cornouaille", "text": ""}
{"id": "3422407", "revid": "39567113", "url": "https://it.wikipedia.org/wiki?curid=3422407", "title": "Cornovaglia (Bretagna)", "text": ""}
{"id": "3422409", "revid": "1428919", "url": "https://it.wikipedia.org/wiki?curid=3422409", "title": "Segretario di Stato per il Dipartimento del Sud", "text": "Il Segretario di Stato per il Dipartimento del Sud (in inglese: \"Secretary of State for the Southern Department\") fu una posizione del Gabinetto del Regno di Gran Bretagna sino al 1782.\nPrima del 1782 le competenze dei due Segretari di Stato britannici erano ripartite non in base alla materia, come avviene nei ministeri attuali, ma su base geografica. Il Segretario di Stato per il Dipartimento del Sud, che aveva una posizione di preminenza, era responsabile dell'Inghilterra meridionale, del Galles e dell'Irlanda oltre che delle colonie americane (sino al 1768, quando fu creato il Segretario di Stato per le Colonie) e delle relazioni con gli stati europei di religione cattolica e musulmana. Il Segretario di Stato per il Dipartimento del Nord invece si occupava dell'Inghilterra settentrionale, della Scozia e delle relazioni coi paesi protestanti d'Europa.\nCon la riforma del 1782 il Segretario di Stato per il Dipartimento del Sud divenne Segretario di Stato per gli Affari Interni, mentre il Segretario di Stato per il Dipartimento del Nord divenne Segretario di Stato per gli Affari Esteri."}
{"id": "3422410", "revid": "1494169", "url": "https://it.wikipedia.org/wiki?curid=3422410", "title": "Seva (disambigua)", "text": ""}
{"id": "3422415", "revid": "1543377", "url": "https://it.wikipedia.org/wiki?curid=3422415", "title": "Fiorentina (San Don\u00e0 di Piave)", "text": "Fiorentina (in passato Calnova) \u00e8 un piccolo centro abitato, frazione del comune di San Don\u00e0 di Piave, nella citt\u00e0 metropolitana di Venezia. \u00c8 attraversata da via Calnova (SP 54), che collega San Don\u00e0 a Cittanova. La frazione dista circa 4\u00a0km dal centro di San Don\u00e0.\nIn alcune mappe di San Don\u00e0 dei primi anni del 1900 nella stessa localit\u00e0 denominata Calnova era segnato il toponimo di un casone dell'epoca: \"Ca Fiorentina\".\nIl territorio attuale di Fiorentina era completamente paludoso e faceva parte della Repubblica di Venezia.\nLa bonifica avvenne nella fine dell'Ottocento. La prima fu la bonifica Thomas, eseguita nel 1870. Successivamente, nel 1889, fu la volta della bonifica Piveran.\nL'area paludosa venne cintata da argini e prosciugata espellendo meccanicamente, tramite l'utilizzo di pompe, le acque oltre i confini creati per farle defluire nel canale Grassaga.\nLa costruzione della chiesa di Fiorentina termin\u00f2 nel 1956.\nA Fiorentina \u00e8 presente la ex-caserma Tombolan Fava del Quinto Reggimento Missili di San Don\u00e0 di Piave. La struttura, costruita alla fine degli anni sessanta e chiusa nel 2001, versa attualmente in condizioni di degrado ed abbandono."}
{"id": "3422416", "revid": "28592", "url": "https://it.wikipedia.org/wiki?curid=3422416", "title": "Rivoluzione Cantata", "text": ""}
{"id": "3422420", "revid": "486946", "url": "https://it.wikipedia.org/wiki?curid=3422420", "title": "G Day", "text": ""}
{"id": "3422432", "revid": "297831", "url": "https://it.wikipedia.org/wiki?curid=3422432", "title": "Sant Mat", "text": ""}
{"id": "3422434", "revid": "113757", "url": "https://it.wikipedia.org/wiki?curid=3422434", "title": "Alaska russa", "text": ""}
{"id": "3422436", "revid": "124123", "url": "https://it.wikipedia.org/wiki?curid=3422436", "title": "Bess Myerson", "text": " \u00c8 stata la prima donna ebrea a vincere il titolo di Miss America. In seguito ha avuto una fortunata carriera televisiva per tutti gli anni cinquanta e sessanta. Negli anni successivi \u00e8 stata coinvolta nell'organizzazione politica di New York.\nDurante la sua partecipazione al concorso di bellezza, la Myerson rifiut\u00f2, nonostante le suppliche, di utilizzare uno pseudonimo che \"suonasse meno ebreo\". La Myerson affront\u00f2 i pregiudizi anche dopo aver vinto il titolo di Miss America, dato che molti sponsor ed eventi storicamente associati con il concorso si rifiutarono di avere a che fare con lei. Proprio per tale ragione, Bess Myerson si fece portavoce di varie campagne per i diritti civili, ed in particolare collabor\u00f2 con l'Anti-Defamation League.\nNel 1954, la Myerson fece parte della giuria di \"The Name's the Same\", un gioco a premi televisivo. Dal 1958 al 1967, lavor\u00f2 anche nella trasmissione \"I've Got a Secret\". Per tutti gli anni sessanta e settanta, la Myerson partecip\u00f2 in varie trasmissioni televisive e fu testimonial di vari prodotti commerciali.\nBess Myerson \u00e8 sopravvissuta ad un cancro alle ovaie, che le \u00e8 stato diagnosticato nel 1973, e ad un infarto che l'ha colpita diversi anni dopo."}
{"id": "3422438", "revid": "124747183", "url": "https://it.wikipedia.org/wiki?curid=3422438", "title": "Parigi-Roubaix 1998", "text": "La Parigi-Roubaix 1998, novantaseiesima edizione della corsa e valida come terzo evento della Coppa del mondo di ciclismo su strada 1998, fu disputata il 12 aprile 1998, per un percorso totale di 266,5\u00a0km. Fu vinta dall'italiano Franco Ballerini, giunto al traguardo con il tempo di 6h55'16\" alla media di 38,505\u00a0km/h.\nPresero il via da Compi\u00e8gne 182 corridori, 49 di essi portarono a termine la gara."}
{"id": "3422439", "revid": "319329", "url": "https://it.wikipedia.org/wiki?curid=3422439", "title": "Paris-Roubaix 1998", "text": ""}
{"id": "3422444", "revid": "95049", "url": "https://it.wikipedia.org/wiki?curid=3422444", "title": "Appio Latino", "text": ""}
{"id": "3422451", "revid": "92723", "url": "https://it.wikipedia.org/wiki?curid=3422451", "title": "Malacky", "text": "Malacky (in tedesco \"Malatzka\", in ungherese \"Malacka\") \u00e8 una citt\u00e0 della Slovacchia, capoluogo del distretto omonimo nella regione di Bratislava.\nLa cittadina ha dato i natali a Stefan Lux (1888-1936), giornalista, scrittore e attivista politico antifascista e a Ivan D\u00e9rer (1884-1973) politico socialdemocratico, deputato e pi\u00f9 volte ministro."}
{"id": "3422458", "revid": "1305772", "url": "https://it.wikipedia.org/wiki?curid=3422458", "title": "TOCA 2 Touring Cars", "text": "TOCA 2 Touring Cars (chiamato \"Touring Car Challenge\" negli Stati Uniti) \u00e8 il secondo videogioco della serie TOCA Touring Cars, incentrato sulla British Touring Car Championship, sviluppato e pubblicato da Codemasters nel 1998 per PlayStation e Microsoft Windows.\nAutomobili e piloti.\nOltre alle vetture del BTCC il gioco comprende anche:\nOgnuna di questa vettura si pu\u00f2 scegliere il colore."}
{"id": "3422462", "revid": "1924342", "url": "https://it.wikipedia.org/wiki?curid=3422462", "title": "Alexandra Stan", "text": "Nel corso della sua carriera ha ottenuto altri successi commerciali con singoli come \"Get Back\", \"Lemonade\", \"Clich\u00e9 (Hush Hush)\", \"We Wanna, Cherry Pop\" e \"I Did It, Mama\", oltre a pubblicare 4 album e vincere svariati premi, tra cui un MTV Video Music Award. Nella sua carriera ha collaborato con artisti come Daddy Yankee ed Inna, inoltre ha inciso canzoni in 5 lingue: inglese, francese, romeno, italiano e spagnolo.\nBiografia.\nNata a Costanza, in Romania, si diploma al liceo Traian e in seguito frequenta la facolt\u00e0 di Economia e Management Andrei Saguna. Sin da piccola dimostra un interesse speciale per la musica, cantando canzoni popolari e componendo anche propri brani. Ha partecipato a diversi concorsi musicali come il \"Mamaia Music Festival\", vincendo numerosi premi.\nCarriera.\nIl debutto.\nAgli inizi del 2009, Alexandra partecipa ad una serata in un \"Karaoke Bar\" dove \u00e8 presente Marcel Prodan, noto produttore rumeno e direttore principale della casa discografica Maan Studio. Prodan le offre un contratto con la sua etichetta musicale. Lavorano cos\u00ec per il debutto e il 25 novembre dello stesso anno lanciano il singolo promozionale \"Show Me The Way\". Il suo primo singolo ufficiale \u00e8 tuttavia \"Lollipop (Param Pam Pam),\" il quale ottiene un notevole successo a livello nazionale. Nel 2010 collabora con il gruppo \"Hi-Q\" nel loro brano in lingua rumena \"Mor De Dor\".\n\"Mr. Saxobeat\", il successo mondiale e l'abbandono della casa discografica.\nNel 2011 co-produce con Massimiliano Iacono il singolo \"Mr. Saxobeat\". La canzone raggiunge la posizione pi\u00f9 alta della \"Romanian Top 100\" e si rivela una hit internazionale conosciuta in tutto il mondo. Successivamente il 3 gennaio 2011 viene pubblicata la traccia di genere elettropop \"Energy,\" ed anche una cover della canzone di Rihanna \"Take a Bow,\" utilizzata come \"b-side\" per il nuovo brano; a marzo dello stesso anno pubblica il terzo singolo \"Get Back (ASAP)\", che precede la pubblicazione dell'album d'esordio \"Saxobeats\", rilasciato in tutto il mondo nell'estate 2011. Le promozioni continuarono con vari show-case e concerti in giro per il mondo, successivamente venne rilasciato come singolo promozionale con tanto di video clip, la versione \"Maan Studio Remix\" del brano \"Get Back (ASAP)\". A dicembre esce il quarto ed ultimo singolo dall'album, \"1.000.000\" in collaborazione con il cantante tedesco \"Carlprit\", chiudendo ufficialmente il progetto di debutto. Nel 2012 collabora con la band nota in Europa, \"Follow Your Instinct\" nel brano \"Baby, It's Ok\". Il 2 ottobre 2012 pubblica esclusivamente per il mercato italiano un EP chiamato The Best Singles EP, il quale contiene i primi quattro singoli del primo disco.\nNell'estate 2013, Alexandra Stan fin\u00ec in ospedale, dichiarando che il suo ragazzo e manager Marcel Prodan l'aveva percossa violentemente lasciando sul suo corpo molte ferite e lividi. Di conseguenza, Stan sciolse il contratto con l'etichetta \"Maan Studio\", una volta pubblicata la ristampa dell'album \"Saxobeats\", chiamata \"Clich\u00e9 (Hush Hush)\". La riedizione contiene tre tracce inedite: \"Lemonade\", rilasciata come primo singolo nell'estate 2012; \"Clich\u00e9 (Hush Hush),\" secondo singolo a fine 2012; \"All My People\", terzo ed ultimo singolo, pubblicato a maggio 2013, in aggiunta dei remix delle medesime ed una versione acustica di \"Clich\u00e9 (Hush Hush)\", rilasciata come singolo promozionale con un video clip in studio, cessando cos\u00ec i rapporti con l'etichetta e con lo stesso Prodan, che venne arrestato.\nIl ritorno con \"Unlocked\".\nAll'inizio del 2014 la cantante firma un contrattocon la Global Records. Il 28 aprile 2014 l'artist e pubblica il singolo di lancio del suo secondo album, \"Thanks for Leaving, \"dedicato alla fine del rapporto con Prodan. Il 6 maggio esce la sua collaborazione in rumeno con i \"Trupa Zero\", \"Inima de gheata\". il 24 giugno successivo pubblica \"Cherry Pop\", brano con un genere simile al K-pop che raggiunge la vetta della classifica giapponese. Il 16 luglio pubblica il terzo singolo \"Dance\", il quale richiama le sonorit\u00e0 dell'album di debutto. Il 20 agosto viene pubblicato il quarto singolo \"Give Me Your Everything\", una ballad mid-tempo. Il secondo album in studio, \"Unlocked\", \u00e8 stato pubblicato in Giappone il 27 agosto. A livello internazionale vide la luce il 25 novembre 2014, con l'aggiunta di tre brani inediti tra cui il quinto singolo \"Vanilla Chocolat\" pubblicato lo stesso mese dell'uscita del disco.\nIl terzo album \"Alesta\" e il progetto \"G girls\".\nNel 2015 pubblica il sesto ed ultimo singolo da \"Unlocked\", ovvero la canzone \"Happy\", esclusivamente per il mercato italiano, dove chiude le promozioni del secondo album, nello stesso mese di marzo, venne rilasciato il suo primo album di remix \"Mix Exceptional\", contenente remix dei brani appartenenti all'album \"Saxobeats\" ed alla sua ristampa \"Clich\u00e9 (Hush Hush)\". Nel mese di giugno pubblica il singolo \"We Wanna\" insieme a Inna e Daddy Yankee, ottenendo successo a livello internazionale. Il 19 agosto 2015 pubblica il suo primo video album in DVD chiamato \"The Collection,\" il quale contiene tutti i video musicali di tutti i suoi singoli rilasciati fino a quel momento. Nel settembre 2015 collabora in un singolo del cantante rumeno Dorian, chiamato \"Motive\" in lingua rumena. A novembre pubblica il singolo \"I Did It, Mama!\", secondo estratto dal terzo album. A fine gennaio 2016 rivela la tracklist ed il titolo del disco, ovvero \"Alesta\". Il 2 marzo 2016 pubblica il terzo singolo \"Balans\" che anticipa il suo annunciato terzo album in studio \"Alesta\", venendo pubblicato il 9 marzo 2016 solo in Giappone; la versione internazionale viene rilasciata dopo vari giorni di marzo con la tracklist in un ordine diverso.\nDopo varie esibizioni in Giappone, Stan pubblica come quarto singolo il brano \"\u00c9coute\". Il 1\u00ba giugno la Global Records realizza un supergruppo chiamato 6 Girls che unisce Alexandra, Inna, Antonia e Lori. La band pubblica il singolo \"Call The Polices\". Nei mesi estivi collabora con altri cantanti rumeni nei brani come \"Au gust zilele\" di \"Criss Blaziny\" e \"Ciao\" del Dj \"Whitesound\". Il 24 dello stesso mese pubblica il quinto singolo dell'album \"Alesta\", ovvero \"Boom Pow\".Il 23 dicembre 2016, pubblica il suo secondo album di remix, dedicato al terzo album, di fatto chiamato \"\".\nIl quarto album \"Mami\" e la compilation The Best.\nNel gennaio 2017 Stan chiude il progetto \"Alesta\" con il sesto ed ultimo singolo \"9 Lives\" e, per promuovere il lancio di \"Virgin Radio Romania\", rivisita il noto brano \"Like A Virgin\" di Madonna, rilasciandolo come singolo digitale con vari remix. A febbraio collabor\u00f2 con il Dj \"Alex Parker\" per il brano contro l'omofobia \"Syncronize\" e ad aprile con \"Axel Mu\u00f1iz\" per un brano in lingua spagnola \"Siempre Tu\". In quell'anno crea una casa discografica indipendente chiamata semplicemente \"Alexandra Stan\", rimanendo comunque sotto contratto della Global Records, da li inizier\u00e0 a lavorare al suo quarto album di inediti. A giugno pubblica il brano \"Boy Oh Boy\" con il video musicale registrato in Thailandia, annunciando che tale brano sarebbe stato il primo singolo estratto dal suo album successivo. Nel successivo agosto pubblica il singolo in lingua rumena \"Noi doi\" e il suo videoclip musicale. A settembre collabora con il Dj \"Monoir\" con il brano di fine estate \"Save the Night\".\nIl 18 gennaio 2018 pubblica un singolo promozionale solo per il Giappone, \"Favorite Game\", inserito nella soundtrack del film nipponico \"Miko Girl\". Nel marzo successivo collabora con il cantante Manuel Riva nel singolo \"Miami\", brano che segna il secondo ingresso in carriera nella Billboard Hot 100 per l'artista. Il 4 aprile pubblica il terzo singolo \"Mami\" ed annuncia l'album omonimo. Il disco viene pubblicato il 25 aprile solo in Giappone, includendo anche il brano promozionale \"Favorite Game.\" L'album viene distribuito in Italia a partire dal successivo e infine nel resto del mondo il 15 agosto, cambiando l'ordine della tracklist. Il 25 aprile 2018 collabora con \"8KO\" per il brano \"Ocean\".\nNell'estate dello stesso l'artista interrompe la promozione dell'album e dichiara di essere al lavoro su un nuovo album. Il 27 settembre 2018 collabora con \"Kopo and Drei Ros\" nel brano \"Stay\" e il 10 ottobre pubblica una raccolta intitolata \"The Best\" per festeggiare i dieci anni di carriera musicale. In seguito alla pubblicazione di tale progetto, Stan lascia la Global Records per passare a Universal Music Romania.\nNuovi progetti.\nIl 28 giugno 2019 pubblica il singolo della cantante, chiamato \"I Think I Love It\", annunciando che sarebbe stato il primo singolo dal suo quinto album. Il 12 agosto 2019 collabora con il cantante giapponese Tomoro nel brano \"Casino Lights\". Il 31 gennaio 2020 pubblica il singolo \"Obsesii\", in lingua rumena, ottenendo successo commerciale patria. Il 17 marzo collabora con RDGLDGRN e Natty Scott per il brano \"Danger\". Il 5 maggio 2020 pubblica il singolo del nuovo disco \"Take Me Home\", brano molto personale e che la vede partecipale anche nelle vesti di autrice principale. Il 17 luglio 2020 collabora per la seconda volta con il rapper rumeno \"Criss Blaziny\", rilasciando il singolo \"Delfinii\". Il 7 agosto del 2020 Stan pubblica il quarto singolo \"Tikari\", il suo primo brano in lingua spagnola. Il 9 ottobre 2020 collabora nel brano \"Bandit\" appartenente al Dj \"Paul Damixie\".\nIl 22 gennaio 2021 collabora con Nosfe, Sak Noel e Los Tioz per il singolo \"Tembleque,\" dove per la prima volta oltre a cantare inglese, accenna dei versi in lingua italiana. Nei mesi di gennaio e febbraio 2021 la cantante partecipa come concorrente alla seconda edizione romena de \"L'isola dei famosi\", intitolata \"Survivor\".\nA marzo pubblica il singolo \"Aleasa\" che ottiene un discreto successo nel suo paese. In quello stesso periodo, venne svelato che il suo futuro quinto album di inediti vedr\u00e0 la luce nel 2021 con il titolo \"Rainbows\". Il 15 aprile 2021 Alexandra tiene il suo primo concerto online nella piattaforma \"Netbox\". L'artista conclude il 2021 pubblicando il singolo \"Tokyo\".\nVita privata.\nStan ha avuto un rapporto di fidanzamento con il suo primo produttore discografico. Nel 2013 l'uomo ha aggredito l'artista provocandole un ricovero ospedaliero: ci\u00f2 ha portato a un procedimento giudiziario e ad una condanna verso di lui, oltre a causare un cambio di etichetta discografica da parte della cantante."}
{"id": "3422466", "revid": "1573940", "url": "https://it.wikipedia.org/wiki?curid=3422466", "title": "Caerostris darwini", "text": "Caerostris darwini \u00e8 un ragno appartenente alla famiglia Araneidae.\nEtimologia.\nIl nome della specie \u00e8 in onore del naturalista e geologo britannico Charles Darwin (1809-1882).\nCaratteristiche.\nUna particolarit\u00e0 di questa specie \u00e8 il fatto che pu\u00f2 tessere ragnatele talmente grandi da avere come \"punti d'appoggio\" due estremit\u00e0 distanti di un piccolo lago o di un fiume.\n\u00c8 stato in seguito scoperto che la sua ragnatela \u00e8 tanto resistente da essere stata immediatamente classificata come tessuto biologico non artificiale pi\u00f9 resistente del mondo (si stima che, a parit\u00e0 di spessore e lunghezza, un filo di tale ragnatela \u00e8 dieci volte pi\u00f9 resistente di un filo di Kevlar).\nMatja\u017e Gregori\u010d, un ricercatore della Slovenian Academy of Sciences and Arts, ha studiato i comportamenti sessuali di questa specie per diverso tempo, nell'Andasibe-Mantadia National Park (Madagascar). I maschi, molto pi\u00f9 piccoli delle femmine, prima del rapporto sessuale, eseguono un particolare cerimoniale in cui bagnano con liquidi secreti dalla bocca l'area copulatoria delle femmine. Si \u00e8 ipotizzato che potrebbe servire a comunicare alla femmina la qualit\u00e0 del maschio, oppure a diminuire l'efficacia dello sperma dei rivali.\nDimensioni.\nGli esemplari raccolti mostrano uno spiccato dimorfismo sessuale:\nRagnatele.\nLe tele esaminate sono per la maggior parte ad orientamento verticale, solo alcune mostravano inclinazioni dalla verticale di 50, 70 o 80 gradi. Sono state misurate 18 tele singole di grandezza variabile fra i 31,5 ed i 105 centimetri e fili di collegamento in tensione fra due rive fra i 180 ed i 700 centimetri.\nDistribuzione.\nLa specie \u00e8 stata rinvenuta nel Madagascar meridionale: l'olotipo maschile ed i paratipi maschili e femminili sono stati rinvenuti in diversi punti lungo il fiume Namorona, nel territorio del Parco nazionale di Ranomafana, nella provincia di Fianarantsoa.\nTassonomia.\nAl 2014 non sono note sottospecie e dal 2010 non sono stati esaminati nuovi esemplari."}
{"id": "3422467", "revid": "192549", "url": "https://it.wikipedia.org/wiki?curid=3422467", "title": "Teoctisto di Cesarea in Palestina", "text": "Quando Origene ripar\u00f2 in Palestina per sfuggire alle persecuzioni di Caracalla, nel 215 o 216, Teoctisto lo accolse a Cesarea e, insieme ad Alessandro di Gerusalemme, lo indusse a predicare pubblicamente anche se era ancora un laico.\nAllora Demetrio gli scrisse un rimprovero, ritenendo che un laico non dovesse predicare pubblicamente in presenza di un vescovo.Teoctisto e Alessandro difesero la loro condotta con una lettera nella quale citarono precedenti casi di predicatori laici, ma Demetrio richiam\u00f2 ugualmente Origene ad Alessandria.\nPi\u00f9 tardi, attorno al 230, Teoctisto consacr\u00f2 presbitero Origene, con l'approvazione di Alessandro\ne suscitando le ire di Demetrio.\nTeoctisto mor\u00ec probabilmente tra il 257 ed il 259 quando Sisto era vescovo di Roma, gli succedette Domnus."}
{"id": "3422469", "revid": "486946", "url": "https://it.wikipedia.org/wiki?curid=3422469", "title": "KBC Driedaagse van De Panne-Koksijde", "text": ""}
{"id": "3422471", "revid": "332944", "url": "https://it.wikipedia.org/wiki?curid=3422471", "title": "Kristin Steira", "text": ""}
{"id": "3422474", "revid": "287204", "url": "https://it.wikipedia.org/wiki?curid=3422474", "title": "Parigi-Roubaix 1997", "text": "La Parigi-Roubaix 1997, novantacinquesima edizione della corsa e valida come terzo evento della Coppa del mondo di ciclismo su strada 1997, fu disputata il 13 aprile 1997, per un percorso totale di 266,5\u00a0km. Fu vinta dal francese Fr\u00e9d\u00e9ric Guesdon, giunto al traguardo con il tempo di 6h38'10\" alla media di 40,159\u00a0km/h.\nPresero il via da Compi\u00e8gne 177 corridori, 75 di essi portarono a termine la gara."}
{"id": "3422478", "revid": "319329", "url": "https://it.wikipedia.org/wiki?curid=3422478", "title": "Paris-Roubaix 1997", "text": ""}
{"id": "3422485", "revid": "106456", "url": "https://it.wikipedia.org/wiki?curid=3422485", "title": "Chlorodont", "text": "Chlorodont era il nome commerciale di un dentifricio commercializzato dal 1907 dalla azienda tedesca \"Leowerke\" di Dresda.\nIl nome del dentifricio fu inventato dal suo sviluppatore, Ottmar Heinsius von Mayenburg, e derivava dalle parole \"chloros\" (dal greco \"verde\") come simbolo della freschezza (e del gusto di menta) e \"Odon\" (dal greco \"dente\"). Negli anni venti, Chlorodont fu uno dei principali marchi di dentifrici in Europa, anche grazie ad una campagna promozionale molto presente sulla stampa dell'epoca. Il prodotto rimase in commercio sino al 1980.\nIl dentifricio Chlorodont era composto da polvere di pomice, carbonato di calcio, sapone, glicerina, clorato di potassio ed era aromatizzato alla menta. Caratteristica era la striscia verde-blu sulla confezione del prodotto, che per\u00f2 scomparve nel 1969 in una revisione del \"design\" in occasione dell'anniversario dei venti anni della Repubblica democratica tedesca.\nIn Italia il dentifricio Chlorodont era noto per essere stato lo \"sponsor\" del Cus Milano per qualche anno e, soprattutto, per la celebre pubblicit\u00e0 andata in onda all'interno della storica rubrica televisiva \"Carosello\": di Virna Lisi, attrice che reclamizzava il prodotto, veniva detta la frase \u00abCon quella bocca pu\u00f2 dire ci\u00f2 che vuole!\u00bb, che divenne un vero e proprio tormentone dell'epoca.\nNel 1954 la Cetra ha pubblicato un disco pubblicitario, fuori commercio, \"Omaggio della Casa Chlorodont prod. del dentifricio Chlorodont anticarie\". Sul lato A la canzone \"\u2026Che denti!\", di D'Anzi-Marchesi, sul lato B, \"Aveva un bavero\", di Panzeri-Ripa. Entrambe le canzoni furono interpretate dal Quartetto Cetra (Disco Cetra FP 767)."}
{"id": "3422491", "revid": "339392", "url": "https://it.wikipedia.org/wiki?curid=3422491", "title": "AC Bra", "text": ""}
{"id": "3422492", "revid": "110157", "url": "https://it.wikipedia.org/wiki?curid=3422492", "title": "La rivoluzione del benessere", "text": "La rivoluzione del benessere \u00e8 un libro scritto dagli analisti sociali Alvin Toffler e sua moglie Heidi, pubblicato nel 2006 da Knopf (ISBN 0-375-40174-1). Si tratta di una continuazione del 1980 \"Terza ondata\", che a sua volta \u00e8 un sequel de \"Lo choc del futuro\".\nLa ricchezza si espande in modo significativo nella \"Terza ondata\". Come nel volume precedente, nel libro si sostiene che le istituzioni pubbliche, private e sociali, rimaste a un periodo di produzione di massa non sono adatte ad una nuova civilt\u00e0 in espansione in tutto il mondo. Solo ora, ha fornito ulteriori dettagli su ci\u00f2 che costituir\u00e0 la societ\u00e0 della \"Terza ondata\".\nFondamentali.\nToffler guarda in molti modi come la \"Terza ondata\" stia rivoluzionando il nostro rapporto a tre \"fondamentali\" e, quindi, ai sistemi di ricchezza in generale.\nDue elementi importanti, assenti da \"Terza ondata\", sono (1) l'esplicito tie-in al cyberspazio e l'ondata di nuove tecnologie che sono sorte fin dai tempi della \"Terza ondata\" (ad esempio YouTube, il social networking, cyber-economia, Internet, a sua volta, ecc), (2) l'inizio di un resoconto di quello che \u00e8 appena il tipo di economia che pu\u00f2 venire a sostituire il sistema monetario.\nGli autori arrivano infine a identificarsi nell'idea di un mondo senza denaro, avvalorando un terzo tipo di transazione economica che non \u00e8 n\u00e9 uno-contro-uno baratto n\u00e9 scambio monetario. Alla fine, si soffermano sul presupposto che l'economia non monetaria pi\u00f9 recente (il termine definito \"economia prosumer\" nel volume 1980) esister\u00e0 fianco a fianco con il settore monetario a breve termine, Anche se quest'ultima pu\u00f2 rimanere per essere eclissata dalla ex-lungo termine.\nSia il nome del libro che il termine \"Fondamentali\" si riferiscono allo spostamento del livello pi\u00f9 profondo che sta alla base di tutte le economie monetarie, sia capitalista che socialista. Che cosa sia la \"Terza ondata\" e \"La rivoluzione del benessere\" \u00e8 rimettere in discussione la premessa stessa di scambio monetario.\nAltri elementi sono cresciuti nel volume del 2006 assenti dal volume 1980 e del 1990, con il sequel di \"Powershift: conoscenza, ricchezza e violenza a bordo del XXI secolo\". La questione della unificazione politica mondiale \u00e8 tornata e qui, gli autori chiariscono che l'idea in s\u00e9 non viene abbandonata, ma piuttosto l'idea che una tale unificazione sar\u00e0 come, Stati Uniti attualmente esistenti in stati-nazione. Come si ricorda, ci sono altri tipi di soggetti (organizzazioni religiose, ONG, imprese, sindacati) che dovrebbero essere inclusi in un mondo cos\u00ec eterogeneo come il nostro.\nPi\u00f9 significativamente infine si intrattiene con l'idea di un insediamento di massa nello spazio."}
{"id": "3422497", "revid": "767487", "url": "https://it.wikipedia.org/wiki?curid=3422497", "title": "Polvo", "text": "I Polvo sono un gruppo musicale statunitense, attivo dal 1990.\nStoria della band.\nI Polvo vennero fondati nel 1990 da Ash Bowie e Dave Brylawsi, entrambi chitarristi, conosciutisi all'Universit\u00e0 del Nord Carolina. Ai due si unirono il bassista Steve Popson e il batterista Eddie Watkins. Dopo una serie di EP, pubblicati con piccole etichette indipendenti locali, firmarono con la Merge Record, etichetta di un loro compagno delle superiori. \nNel 1992, quindi, pubblicarono il primo LP \"Cor-Crane Secrets\", seguito, l'anno successivo, da \"Today's Active Lifestyles\". Nel 1996, dopo essere passati sotto la Touch and Go Records, pubblicarono \"Exploded Drawing\", probabilmente il loro lavoro pi\u00f9 rappresentativo. Dopo \"Shapes\" del 1997, la band si prese un periodo di pausa. Bowie pubblic\u00f2 qualche lavoro da solista.\nNel 2008, in occasione del festival \"All Tomorrow's Parties\", la band, con il nuovo batterista Brian Quast, si riun\u00ec, suonando, poi, in diversi concerti. Nel 2009, pubblic\u00f2 un nuovo album, \"In Prism\".\nI Polvo sono generalmente considerati dai critici, uno dei maggiori gruppi math rock degli anni '90. L'ex batterista e fondatore del gruppo Eddie Watkins \u00e8 morto il 24 aprile 2016 all'et\u00e0 di 47 anni."}
{"id": "3422499", "revid": "1543377", "url": "https://it.wikipedia.org/wiki?curid=3422499", "title": "Vopisco Giulio Iullo", "text": "Biografia.\nVopisco Giulio Iullo apparteneva alla nobile \"gens\" Giulia, una delle pi\u00f9 antiche e conosciute \"gens\" patrizie dell'antica Roma. Era figlio di Gaio Giulio Iullo, fratello di Gaio Giulio Iullo e padre di Lucio Giulio Iullo, console nel 430 a.C. e censore nel 424 a.C..\nNel 473 a.C. divenne console con Lucio Emilio Mamercino, anche se lo stesso Livio racconta che alcuni annali riportano Opitro Verginio come console per quell'anno.\nIn assenza di azioni militari da intraprendere, sotto il loro mandato i consoli dovettero far fronte ad esigenze sociali e alla domanda di assegnazione di terre pubbliche per i cittadini bisognosi. Per la mancata assegnazione delle terre pubbliche, il tribuno della plebe Gneo Genucio cit\u00f2 in consoli dell'anno precedente, Aulo Manlio Vulsone e Lucio Furio Medullino. Ma il giorno fissato per lo svolgimento del processo il tribuno fu trovato morto in casa, senza che sul cadavere vi fossero segno evidenti di violenza; la sua assenza imped\u00ec lo svolgimento del processo, che fu di fatto annullato.\nI due consoli poi indissero una leva militare, ma quando Publilio Volerone si rifiut\u00f2 decisamente di essere arruolato come soldato semplice, rivendicando di essere stato centurione, scoppiarono dei disordini. I littori furono malmenati e i consoli dovettero rifugiarsi all'interno della Curia, rinunciando poi alla leva e ad ogni altra azione repressiva. Le loro lamentele dell'episodio, presentate in Senato dopo la conclusione dei disordini, non ebbero seguito, volendo i senatori evitare lo scontro con la plebe."}
{"id": "3422503", "revid": "102221972", "url": "https://it.wikipedia.org/wiki?curid=3422503", "title": "Pressione di pulsazione", "text": "La pressione di pulsazione o pressione arteriosa differenziale \u00e8 definita come la differenza tra pressione sistolica, o massima, e pressione diastolica, o minima.\nSi differenzia dalla pressione arteriosa media.\nLa pressione di pulsazione aumenta nei vasi periferici a causa di due importanti fattori: l'inferiore elasticit\u00e0 e le onde riflettorie. L'aorta possiede una fondamentale propriet\u00e0, ovvero una grande elasticit\u00e0, la quale le permette di \"tamponare\" la pressione sistolica dilatandosi: la conseguenza \u00e8 che la pressione sistolica viene limitata al valore di 120 mmHg (effetto Windkessel). Questa propriet\u00e0 viene persa man mano che ci si allontana dai grandi vasi centrali e quindi la pressione sistolica aumenta notevolmente nella periferia, aumentando cos\u00ec la differenza di pressione. La seconda maniera con la quale la pressione sistolica aumenta \u00e8 il sommarsi di diverse onde di pressione. Infatti, a un bivio, parte del sangue viene riflesso dalla ramificazione e assume quindi un movimento retrogrado, andandosi cos\u00ec a scontrare con le onde di sangue generate dal cuore durante la sistole. Queste onde si sommano e generano una pressione transmurale pi\u00f9 alta, aumentando cos\u00ec la pressione di pulsazione. Un'immagine facile per fare un confronto: le due onde di sangue che si scontrano possono essere paragonate a due onde d'acqua in mare, le quali scontrandosi creano un'unica onda con un picco pi\u00f9 alto."}
{"id": "3422507", "revid": "120814137", "url": "https://it.wikipedia.org/wiki?curid=3422507", "title": "Giudice di Eyre", "text": "Secondo le leggi inglesi, il Giudice di Eyre (in inglese: Justices in Eyre) erano i pi\u00f9 alti magistrati nell'ambito di legislatura sulla Foresta reale, e presiedevano la \"court of justice-seat\", un tribunale triennale convocato per punire quanti avessero violato la foresta reale e le sue leggi o i suoi ufficiali. (\"Eyre\", significa \"circuito\", riferito al movimento del tribunale tra le differenti foreste reali inglesi.)\nTecnicamente, i due giudici erano definiti coi termini latini \"citra\" e \"ultra\" Trent (cio\u00e8 a sud o a nord del fiume Trent), ma solitamente si utilizzavano i termini geografici \"nord\" e \"sud\". I detentori della carica venivano indicati sovente come \"giudici della foresta\" sino al regno di Enrico VIII d'Inghilterra, quando ottennero il titolo di \"justice in eyre\", ad eccezione del periodo 1311\u20131397, quando ottennero il titolo di \"warden of the forest\" (guardiani della foresta).\nCol decadimento delle leggi sulle foreste reali venne siglato anche il crollo dei tribunali ad esse annessi ed il posto divenne una \"sinecura\". Uno statuto del 1817 abol\u00ec ufficialmente la carica dopo la decorrenza dell'ultimo detentore.\nI primi giudici.\nPrecedentemente al 1236 vi era un'unica carica di Giudice di Eyre."}
{"id": "3422508", "revid": "599013", "url": "https://it.wikipedia.org/wiki?curid=3422508", "title": "Joaqu\u00edn Ventura", "text": ""}
{"id": "3422519", "revid": "767487", "url": "https://it.wikipedia.org/wiki?curid=3422519", "title": "Silvio Aquino", "text": ""}
{"id": "3422522", "revid": "287204", "url": "https://it.wikipedia.org/wiki?curid=3422522", "title": "26507 Mikelin", "text": "26507 Mikelin \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7157531\u00a0UA e da un'eccentricit\u00e0 di 0,1153421, inclinata di 1,89905\u00b0 rispetto all'eclittica."}
{"id": "3422524", "revid": "1543377", "url": "https://it.wikipedia.org/wiki?curid=3422524", "title": "Richard Wilson (calciatore 1956)", "text": "Carriera.\nGiocatore.\nClub.\nInizi\u00f2 la carriera nel 1974 al , club con cui rimase sino al 1978. Nel 1979 passa al , club nel quale milita una sola stagione poich\u00e9 si trasferisce in Australia per giocare con il .\nCon il club \"capitolino\" resta due anni, al termine dei quali passa al , club nel quale rimane sino al 1985.\nTerminata l'esperienza australiana torna in patria, al , club nel quale milita un altro biennio prima di trasferirsi in Inghilterra.\nIl suo primo club inglese \u00e8 il , che disputa la Southern Football League. Nel club di Grantham gioca sette incontri, prima di trasferirsi al , dove giocher\u00e0 dieci partite e vincer\u00e0 la Conference National 1987-1988.\nNel 1988 \u00e8 ingaggiato dal , giungendo secondo nel campionato Conference National 1988-1989, ad otto punti dai campioni del . Con i \"The Poppies\" nella stessa stagione si aggiudica la Maunsell Cup 1988-1989.\nRimane in Inghilterra sino al 1996, anno in cui torna in Nuova Zelanda ed assume il ruolo di giocatore-allenatore dell'.\nNazionale.\nVest\u00ec la maglia della Nuova Zelanda in ventisei occasioni ufficiali.\nFece parte della rosa \"All whites\" che partecip\u00f2 ai Mondiali spagnoli del 1982, non disputandovi alcun incontro, bench\u00e9 durante qualificazioni fosse il portiere titolare e mantenesse imbattuta la porta dei \"kiwi\" per 921 minuti."}
{"id": "3422528", "revid": "287204", "url": "https://it.wikipedia.org/wiki?curid=3422528", "title": "26508 Jimmylin", "text": "26508 Jimmylin \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,3861612\u00a0UA e da un'eccentricit\u00e0 di 0,1764025, inclinata di 1,44433\u00b0 rispetto all'eclittica."}
{"id": "3422532", "revid": "486946", "url": "https://it.wikipedia.org/wiki?curid=3422532", "title": "Giorno della Terra Palestinese", "text": ""}
{"id": "3422535", "revid": "287204", "url": "https://it.wikipedia.org/wiki?curid=3422535", "title": "26513 Newberry", "text": "26513 Newberry \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,4225850\u00a0UA e da un'eccentricit\u00e0 di 0,0902556, inclinata di 5,62166\u00b0 rispetto all'eclittica."}
{"id": "3422538", "revid": "292162", "url": "https://it.wikipedia.org/wiki?curid=3422538", "title": "Stazione di Bivona", "text": "La stazione di Bivona \u00e8 una stazione dismessa della ferrovia a scartamento ridotto Lercara-Filaga-Magazzolo, delle Ferrovie dello Stato. Si trova a Bivona, comune italiano della provincia di Agrigento in Sicilia.\nStoria.\nLa stazione di Bivona fu costruita nell'ambito del progetto della ferrovia Lercara-Magazzolo e aperta all'esercizio l'11 novembre 1923 in seguito all'apertura al traffico della tratta Contuberna-Bivona che collegava il paese montano con Lercara Friddi. Il 1\u00ba settembre 1924 fu attivata l'ultima tratta Bivona-Alessandria della Rocca che complet\u00f2 la ferrovia collegandola con la linea costiera Castelvetrano-Porto Empedocle nella nuova stazione di Magazzolo.\nIl servizio ferroviario della stazione fu sospeso nell'ottobre 1959. Questa fu definitivamente soppressa nel 1961.\nStrutture e impianti.\nLa stazione era dotata di un fabbricato viaggiatori a due livelli, a tre luci per prospetto. I servizi erano posti in costruzioni staccate tra cui una adibita a magazzino merci. Il piazzale comprendeva due binari per il traffico viaggiatori e uno scalo merci munito di piano caricatore. Una massiccia torre dell'acqua adiacente al fabbricato riforniva le locomotive a vapore e provvedeva ai servizi idrici di stazione."}
{"id": "3422539", "revid": "6923", "url": "https://it.wikipedia.org/wiki?curid=3422539", "title": "Helmut Lang", "text": "Biografia.\nHelmut Lang ha aperto la sua prima boutique a Vienna nel 1978 ed ha presentato la sua prima collezione presso il Centro Georges Pompidou di Parigi nel 1986. Lang \u00e8 diventato noto principalmente per il suo stile minimalista, decostruttivo e spesso \"severo\". Il marchio moda dello stilista \u00e8 stato acquistato dal gruppo Prada, che lo ha poi ceduto nel 2006 alla nipponica Link Theory Holdings, controllata dalla Fast Retailing di Tadashi Yanai (il fondatore della catena Uniqlo), mentre i profumi Helmut Lang sono distribuiti dalla Procter &amp; Gamble. Nel 2005 ha annunciato il suo ritiro dal mondo della moda, bench\u00e9 continui a lavorare come artista."}
{"id": "3422540", "revid": "287204", "url": "https://it.wikipedia.org/wiki?curid=3422540", "title": "26518 Bhuiyan", "text": "26518 Bhuiyan \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,0513564\u00a0UA e da un'eccentricit\u00e0 di 0,1266557, inclinata di 0,57718\u00b0 rispetto all'eclittica."}
{"id": "3422546", "revid": "767487", "url": "https://it.wikipedia.org/wiki?curid=3422546", "title": "Jos\u00e9 Luis Rugamas", "text": ""}
{"id": "3422548", "revid": "834", "url": "https://it.wikipedia.org/wiki?curid=3422548", "title": "Lord luogotenente del Northamptonshire", "text": "La carica di lord luogotenente del Northamptonshire fu dal 1735 la carica responsabile del custos rotulorum of Northamptonshire. La luogotenenza includeva la Soke of Peterborough sino al 1965, quando il Lord Luogotenente dell'Huntingdonshire divenne lord luogotenente di Huntingdon e Peterborough. Questa luogotenenza venne poi unita a quelle del Cambridgeshire e dell'Isola di Ely nel 1974, andando a formare l'attuale carica di lord luogotenente del Cambridgeshire."}
{"id": "3422550", "revid": "287204", "url": "https://it.wikipedia.org/wiki?curid=3422550", "title": "26522 Juliapoje", "text": "26522 Juliapoje \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9886350\u00a0UA e da un'eccentricit\u00e0 di 0,1182007, inclinata di 1,58747\u00b0 rispetto all'eclittica."}
{"id": "3422552", "revid": "101175", "url": "https://it.wikipedia.org/wiki?curid=3422552", "title": "Suter MMXI", "text": ""}
{"id": "3422555", "revid": "287204", "url": "https://it.wikipedia.org/wiki?curid=3422555", "title": "26526 Jookayhyun", "text": "26526 Jookayhyun \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2713191\u00a0UA e da un'eccentricit\u00e0 di 0,1243059, inclinata di 5,89847\u00b0 rispetto all'eclittica."}
{"id": "3422556", "revid": "287204", "url": "https://it.wikipedia.org/wiki?curid=3422556", "title": "26527 Leasure", "text": "26527 Leasure \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,6354786\u00a0UA e da un'eccentricit\u00e0 di 0,1776802, inclinata di 1,97416\u00b0 rispetto all'eclittica."}
{"id": "3422558", "revid": "599013", "url": "https://it.wikipedia.org/wiki?curid=3422558", "title": "Ever Francisco Hern\u00e1ndez", "text": ""}
{"id": "3422562", "revid": "287204", "url": "https://it.wikipedia.org/wiki?curid=3422562", "title": "26528 Genniferubin", "text": "26528 Genniferubin \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,1461105\u00a0UA e da un'eccentricit\u00e0 di 0,1085486, inclinata di 2,04100\u00b0 rispetto all'eclittica."}
{"id": "3422563", "revid": "36426", "url": "https://it.wikipedia.org/wiki?curid=3422563", "title": "Liechtenstein Collection", "text": ""}
{"id": "3422564", "revid": "1573940", "url": "https://it.wikipedia.org/wiki?curid=3422564", "title": "Callionima inuus", "text": "Callionima inuus () \u00e8 un lepidottero appartenente alla famiglia Sphingidae, diffuso in America Centrale e Meridionale.\nDescrizione.\nAdulto.\nAppare molto simile a \"C. parce\" e \"C. falcifera falcifera\", rispetto alle quali si distingue per il fatto che l'ala anteriore ha un margine esterno diritto, con un apice acuto, leggermente convesso, ma non falcato. Un altro carattere diagnostico \u00e8 la linea pallida e sottile, che corre diritta dall'apice fino alla nervatura M2, cos\u00ec da trovarsi pi\u00f9 vicina alla chiazza di lunule giallo-brunastre, rispetto al margine esterno.\nNel genitale maschile, l'uncus appare appiattito e ripartito in quattro lobi, dei quali i mediani sono lunghi e assottigliati, mentre quelli laterali sono corti e triangolari. Lo gnatos \u00e8 provvisto di due sottili processi, convergenti l'uno verso l'altro. L'edeago \u00e8 privo di armatura esterna.\nL'apertura alare va da 67 a 72\u00a0mm.\nLarva.\nIl bruco presenta un capo leggermente schiacciato, tipico del genere \"Callionima\".\nPupa.\nI bruchi si impupano negli strati superficiali della lettiera del sottobosco.\nDistribuzione e habitat.\nL'areale di questa specie comprende il Messico, il Belize (Orange Walk, Cayo, Toledo), il Guatemala, il Nicaragua (Jinotega, Matagalpa, Zelaya, Rio San Juan), la Costa Rica (Guanacaste, Puntarenas, Lim\u00f3n, Heredia, Alajuela, San Jos\u00e9, Cartago), Panama, il Venezuela (Amazonas, Aragua, Bolivar, Miranda, T\u00e1chira), il Paraguay (Paraguar\u00ed), la Bolivia (La Paz, Santa Cruz), l'Argentina (Corrientes, Misiones), e il Per\u00f9 (locus typicus: Junin).\nBiologia.\nDurante l'accoppiamento, le femmine richiamano i maschi grazie ad un feromone rilasciato da una ghiandola, posta all'estremit\u00e0 addominale. Le femmine sono attive dalle 23:00 alle 03:00, e i maschi dalla mezzanotte alle 02:30. Ambo i sessi vengono attirati dalla luce, ma maggiormente i maschi.\nPeriodo di volo.\nGli adulti sono stati catturati in ogni mese dell'anno in Costa Rica.\nAlimentazione.\nI bruchi attaccano le foglie di alcune specie di Apocynaceae tra cui soprattutto \"Tabernaemontana alba\" \nTassonomia.\nSottospecie.\nNon sono state descritte sottospecie.\nSinonimi.\nSono stati riportati quattro sinonimi:"}
{"id": "3422565", "revid": "606039", "url": "https://it.wikipedia.org/wiki?curid=3422565", "title": "Hemeroplanes brethesi", "text": ""}
{"id": "3422566", "revid": "116760615", "url": "https://it.wikipedia.org/wiki?curid=3422566", "title": "Madonna in trono col Bambino tra i santi Eusebia, Andrea, Domno e Domneone", "text": "La Madonna in trono col Bambino tra i santi Eusebia, Andrea, Domno e Domneone \u00e8 un dipinto a olio su tela (224x174 cm) del Moretto, databile al 1536-1537 e conservato nella chiesa di Sant'Andrea a Bergamo, al primo altare destro.\nLa tecnica compositiva e i nuovi elementi che il Moretto inserisce nel dipinto portano a un'eccezionale novit\u00e0 nella sua produzione artistica, facendo di questa tela il primo, vero risultato del suo stile pi\u00f9 personale, ormai sganciato dall'arte veneziana. In quest'opera, il Moretto si dimostra molto pi\u00f9 sobrio e ricercato, dalla composizione ai colori, ai dettagli, alle linee, alle movenze e posture dei personaggi, con un uso delle ombre continuamente ricercato. Nel dipinto si possono anche avvertire, forse per la prima volta nell'arte del pittore, i primi segni di maniera, di meccanicit\u00e0 e di artificio, rilevabili nella ricerca di massima naturalezza delle forme.\nStoria.\nI documenti riguardanti la commissione e il pagamento della tela sono stati resi noti per la prima volta nel 1981 dalla studiosa Maria Cristina Rodeschini, risolvendo l'annoso problema della sua datazione. Oggi, quindi, si sa per certo che la tela fu commissionata il 17 giugno 1536 e pagata il 24 novembre 1517: l'esecuzione si colloca di conseguenza tra queste due date. Dai medesimi documenti risulta che il 10 maggio 1534 la vicinia di Sant'Andrea a Bergamo, cio\u00e8 la comunit\u00e0 popolare gravitante attorno alla chiesa di Sant'Andrea, decide di dotare la propria chiesa parrocchiale di un'ancona all'altare maggiore, con l'impegno di provvedere alla somma necessaria. Il contratto con il Bonvicino viene stipulato solo due anni dopo e, in questo, il pittore si impegna a dipingere la pala \"cum diversis figuris\", dietro compenso di 50 scudi d'oro: l'opera, per\u00f2, sar\u00e0 infine pagata solo 40 scudi.\nNon sono attualmente noti documenti in grado di fornire una spiegazione al riguardo, ma la Rodeschini tende a escludere che la vicinia abbia avviato un contenzioso col Moretto ottenendo una riduzione del compenso, giudicando l'opera finita non rispondente alle proprie aspettative. Secondo la studiosa, \"l'iniziale richiesta di un dipinto che avesse certe dimensioni e presentasse un certo numero di figure era mutata nel corso dell'esecuzione dell'opera, che appare di insolite misure per una pala d'altare maggiore e con la presenza di appena quattro figure oltre il gruppo della Vergine col Bambino. Tali riduzioni, che non compromisero certo la qualit\u00e0 del quadro, incisero evidentemente sulla cifra stabilita\". Non \u00e8 comunque dello stesso parere Pier Virgilio Begni Redona, che nel 1988 scrive: \"il dato delle misure non costituisce obiezione, essendo esse del tutto adatte anche per una eventuale ricollocazione della pala nel luogo originario in presbiterio (la tela si trova oggi al primo altare destro), stante la scarsa ampiezza del vano complessivo dell'edificio chiesastico; circa il numero delle figure non pensiamo che fossero potute essere di pi\u00f9\". Secondo il critico, infatti, nella tela \u00e8 sufficiente la presenza del gruppo della Vergine col Bambino, del santo titolare, ovvero sant'Andrea apostolo, e degli altri tre santi legati alla chiesa, sant'Eusebia di Bergamo e i santi Domno e Domneone, patroni di una famiglia con cappella gentilizia nella chiesa e, pertanto, presenti nell'opera solo per una questione di committenza. Secondo Redona, pertanto, i tre \"figurano come compatroni di questa chiesa insieme al santo del titolo originario, Andrea, e non \u00e8 pensabile che, come pala dell'altare maggiore, la tela dovesse comprendere altri santi\".\nL'opera \u00e8 stata sottoposta a restauro completo tra il 1987 e il 1988 e, a lavori terminati, \u00e8 rimasta esposta per alcuni mesi all'Accademia Carrara assieme alla documentazione riscoperta pochi anni prima.\nDescrizione.\nAl centro del dipinto, su un trono rialzato con un alto piedistallo, \u00e8 seduta la Madonna con in braccio il Bambino, entrambi con il capo sormontato da un'aureola eterea e reclinati verso il basso. Ai suoi piedi, da sinistra verso destra, vi sono sant'Eusebia di Bergamo, sant'Andrea apostolo e i santi Domno e Domneone, due a sinistra e due a destra del trono, dal quale scende un drappo bianco con decori vegetali. Andrea, secondo l'abituale iconografia, regge un alto crocifisso, mentre gli altri recano la palma del martirio. Alla base, sulla pavimentazione a motivi geometrici, \u00e8 appoggiata una fruttiera colma di pere.\nLa scena si svolge in un contesto architettonico, ben visibile alle spalle della Madonna: ai lati dello schienale in pietra, probabilmente una grande lesena di cui si intravede solo la base, sono poste due colonne con proprie basi. Della colonna di destra, oltretutto, \u00e8 presente solo un frammento, oltre il quale si vede fuoriuscire un piccolo albero. Sullo sfondo si intravede un cielo coperto di nubi.\nStile.\nCamillo Boselli, nel 1954, vede nel dipinto \"una rapida e precoce fase di declino dovuta sicuramente allo smottamento degli aurei canoni tizianeschi e giorgioneschi per opera degli elementi bresciani e dei fatti nuovi che avvenivano a Venezia\". Il Boselli, comunque, non poteva essere a conoscenza dell'esatta data di esecuzione del dipinto, che infatti posticipava almeno al 1539, dopo la Pala Rovelli.\nGi\u00e0 Adolfo Venturi, nel 1929, si era per\u00f2 accorto di questa \"accresciuta ricchezza di valori formali e del nuovo sperimentalismo avviato dal Moretto con questo dipinto\". In questa pala, il Moretto, \"curvando la Vergine dal trono verso un santo martire, unisce [...] in sacra conversazione la Donna del cielo coi Santi della terra, e fa che il puttino s'agiti similmente a quello della Pala Rovelli; sembra anzi in procinto di sgusciare dalle braccia materne con un impeto che verr\u00e0 meno poi ai divini fanciulli del Moretto. I quattro Santi in basso [...] par che s'aggirino sopra un piano tondo, col perno nella fruttiera che vi \u00e8 deposta; due son visti da tergo di sfuggita, e non hanno corrispondenza con gli altri due dall'opposto lato. La massa dei marmi a fondo dell'altare [...] gravita col suo maggior peso da questa parte, anche per la gran croce di sant'Andrea, cos\u00ec da suggerir un'idea di moto della scena verso manca. Pi\u00f9 che dell'equilibrio della composizione, il Moretto sembra impensierirsi di proiezioni d'ombre dalle figure e dal crocione di sant'Andrea sui marmi; e valersi del gioco pesante degli scuri per rilevar pi\u00f9 bianco, pi\u00f9 argentato il drappo a fiorami che cade gi\u00f9 dall'altare, formando anch'esso un rettangolo d'ombra\".\nAnche Gy\u00f6rgy Gombosi, nel 1943, sottolinea l'alto grado di evoluzione in fatto di pale d'altare: \"il quadro ha ora meno figure e queste non sono cos\u00ec fitte e stipate [...]. Ora esse hanno uno sviluppo pi\u00f9 tranquillo e pi\u00f9 completo nello spazio con esiti di grandiosit\u00e0. Il motivo del \"visto da dietro\", la linea splendida dell'\"essere in procinto di camminare\" sono elementi che danno contenuto e vita al nuovo stile. Il modo con cui il santo pi\u00f9 giovane accompagna il pi\u00f9 vecchio, come le loro linee si appoggino l'una all'altra, come le loro gambe si incrocino senza perdere la chiarezza dei loro contorni, sono cose completamente nuove nell'arte del Moretto\".\nRoberto Longhi, nel 1929, fa notare anche l'inserto del bacile con le pere, \"nuovo e carico di significati, uno dei brani pi\u00f9 convincenti di pittura pre-caravaggesca, un esempio di natura morta ancora velata, al pari di altri in cui c'\u00e8 dovizia del Moretto, quali i rametti di pere sui gradini della pala del Vaticano (la \"Madonna delle pere\"), le rose spiccate e buttate al suolo nella \"Pala Rovelli\" [...] o i frequenti attributi di santit\u00e0 rotolati a terra: libri, chiavi, strumenti, tutta una suppellettile vivacissima dove l'interesse pittorico, la fragranza, la verit\u00e0, additano ormai vicino il momento in cui questi frammenti avranno un valore di etica artistica anche sciolti da ogni dipendenza gerarchica ad un soggetto\".\nAlcune riserve di fondo, in presenza di un'opera di una \"perfezione stilistica che ti lascia ammirato, ma non commosso\", sono avanzate ancora dal Boselli nel 1954: \"perch\u00e9 anche l'abilit\u00e0 nell'imperniare i piani ruotanti dei santi su quella fruttiera, anche l'espediente finissimo della croce di sant'Andrea che come costolone porta lo spettatore alla visione divina, o quelle palme dei santi che servono a riprendere o ad introdurre dei ritmi nuovi, danno all'opera un po' troppo senso di voluto e lezioso. Proprio come la natura morta del primo piano. \u00c8 un pezzo d'una bravura eccezionale e per compierlo il Moretto deve avere avuto una buona dose di audacia, eppure nonostante tutte queste perfezioni noi sentiamo e vediamo che un pochino di maniera, di meccanismo si \u00e8 infiltrato fra le setole dei pennelli. Quell'unica pera caduta dalla fruttiera ben colma e ordinata d\u00e0 il timbro a tutta l'anconetta, un timbro altissimo, ma freddo e compassato, quasi da scena di palazzo. Anche il colore non manca d'adeguarsi a questo preziosismo, giacch\u00e9 il Moretto cerca effetti sorprendenti di naturalezza, arditi accostamenti, diventa pi\u00f9 sobrio e pi\u00f9 ricercato. Il colore quindi si attenua, [...] inumidendosi e smontandosi proprio come se una folata di aria umida gli fosse passata sopra. E questo \u00e8 conseguenza di una penetrazione dei fatti bresciani\"."}
{"id": "3422575", "revid": "767487", "url": "https://it.wikipedia.org/wiki?curid=3422575", "title": "Norberto Huezo", "text": ""}
{"id": "3422577", "revid": "729019", "url": "https://it.wikipedia.org/wiki?curid=3422577", "title": "Bethnal Green (metropolitana di Londra)", "text": "Bethnal Green \u00e8 una stazione della metropolitana di Londra, situata sulla linea Central.\nLa stazione fu aperta nell'ambito dell'estensione a est della Central Line il 4 dicembre 1946; in precedenza era stata usata come rifugio antiaereo. Il 3 marzo 1943, 173 persone morirono schiacciate mentre tentavano di entrare nel rifugio.\nStoria.\nIl \"New Works Programme\" del \"London Passenger Transport Board\" del 1935\u201340 includeva la costruzione di una nuova stazione di profondit\u00e0 a Bethnal Green come parte dell'estensione della Central line da Liverpool Street a Ongar lungo i binari della London &amp; North Eastern Railway (LNER) verso Epping e lungo una nuova sezione di linea sotterranea tra Leyonstone e Newbury Park per servire i nuovi sobborghi a nord di Ilford lungo il cosiddetto \"Hainault loop\".\nIl disastro in tempo di guerra del 1943.\nLa costruzione dell'estensione verso est della Central Line inizi\u00f2 negli anni trenta, e le gallerie erano in gran parte complete allo scoppio della seconda guerra mondiale. Mentre alcuni tratti venivano utilizzati come fabbriche sotterranee, con l'inizio del Blitz, la stazione di Bethnal Green fu usata come rifugio antiaereo, prima in forma non ufficiale e successivamente con benedizione ufficiale.\nNel 1943, l'utilizzo del rifugio andava diminuendo, crescendo solo quando ci si aspettava un bombardamento di rappresaglia in risposta ai raid della Royal Air Force. Questo fu ci\u00f2 che avvenne il 3 marzo 1943, quando la stampa britannica riport\u00f2 un pesante attacco della RAF sopra Berlino la notte del 1\u00ba marzo. La sirena per attacchi aerei suon\u00f2 alle 20:17, causando un flusso ordinato di persone per la breve rampa di scale che portava alla zona dell'ufficio prenotazioni sotterraneo. Alle 20:27, una batteria antiaerea, distante poche centinaia di metri a Victoria Park, lanci\u00f2 una salva di un nuovo tipo di razzo antiaereo. L'arma era segreta ed il tipo inatteso e sconosciuto di esplosione caus\u00f2 panico e isteria di massa. Quando la folla cominci\u00f2 a dirigersi verso il rifugio, una donna inciamp\u00f2 sulle scale, facendo cadere molti altri. In pochi secondi 300 persone furono schiacciate nel piccolo vano scale. 172 persone morirono sul posto, una in ospedale in seguito; 62 bambini morirono nell'incidente.\nIl disastro fu riportato dalla stampa in forma parziale ma le esigenze della censura in tempo di guerra richiesero che fosse omesso il luogo dell'incidente. Un'inchiesta fu aperta per stabilire le cause, ma quando fu conclusa, il Segretario di Stato per gli Affari Interni Herbert Morrison fece solo una breve dichiarazione in Parlamento. Il governo fu accusato di \"mettere a tacere\" il disastro con una campagna locale e due delle famiglie delle vittime fecero causa al consiglio di borgo di Bethnal Green per danni. Finalmente, Morrison decise di rendere pubblico il rapporto che aveva concluso che la cattiva illuminazione, la mancanza di una barriera di sicurezza (che il consiglio locale non poteva permettersi di costruire), e la mancanza di supervisione da parte della polizia o delle guardie dell'ARP avevano contribuito al disastro. In ogni caso, si sentenzi\u00f2 che la causa principale fu il comportamento irrazionale della folla, e che si sarebbero perse vite anche se fossero state prese le precauzioni opportune. Morrison aveva censurato il rapporto, temendo che non sarebbe stato creduto. Solo 50 anni dopo il disastro una placca discreta fu eretta sul posto.\nLo schiacciamento a Bethnal Green fu l'evento con il maggior numero di vittime civili nel Regno Unito durante la Seconda Guerra Mondiale e l'incidente con il maggior numero di morti della storia della metropolitana di Londra. Il maggior numero di morti per una singola bomba durante la guerra fu di 107 morti alla \"Wilkinson's Lemonade Factory\" a North Shields nel 1941, e, per quanto riguarda la rete metropolitana, di 68 vittime a Balham, anche se in altre occasioni un numero maggiore di cittadini britannici morirono in un singolo \"raid\" di bombardamenti.\nLo \"Stairway to Heaven Memorial Trust\" fu creato nel 2007 per creare un memoriale per i morti nel disastro. La licenza edilizia \u00e8 stata concessa per un monumento a forma di scalinata di bronzo con 173 punti di luce, disegnato dagli architetti locali Harry Patticas e Jens Borstlemann.\nAltri incidenti.\nIl 5 luglio 2007, un treno della Central line deragli\u00f2 nel tunnel tra Bethnal Green e Mile End, dopo aver colpito un rotolo di coperta ignifuga che si era staccato da un passaggio tra le due gallerie a causa del forte vento. La London Fire Brigade mand\u00f2 14 camion antincendio sul posto, tra cui quattro veicoli per la ricerca ed il soccorso urbano.\nStrutture e impianti.\nLa stazione \u00e8 un esempio dello stile \"New Works Programme 1935 - 1940\" adottato dal \"London Passenger Transport Board\" per le nuove stazioni. Sono state utilizzate molte piastrelle giallo pallido, fabbricate originariamente dalla Poole Pottery. Questo \u00e8 stato replicato durante la modernizzazione del 2007 anche se vari pannelli della piastrellatura originale furono tolti dai binari. Le finiture comprendono piastrelle in rilievo, che mostrano simboli di Londra e dell'area servita dal \"London Passenger Transport Board\", disegnate da Harold Stabler. Le entrate alla stazione, tutte in forma di scalinate verso le biglietterie sotterranee, mostrano l'influenza del disegno di Charles Holden, l'architetto consulente del London Transport all'epoca.\nLa stazione \u00e8 stata ristrutturata nel 2006-2007, con l'installazione, fra l'altro, di 16 nuove telecamere di sicurezza.\nLa stazione \u00e8 situata all'interno della \"Travelcard Zone 2\".\nInterscambi.\nNelle vicinanze della stazione effettuano fermata alcune linee urbane automobilistiche, gestite da London Buses."}
{"id": "3422582", "revid": "446353", "url": "https://it.wikipedia.org/wiki?curid=3422582", "title": "Fifth United States Army", "text": ""}
{"id": "3422588", "revid": "363629", "url": "https://it.wikipedia.org/wiki?curid=3422588", "title": "Festival olimpico invernale della giovent\u00f9 europea 2011", "text": ""}
{"id": "3422598", "revid": "126257", "url": "https://it.wikipedia.org/wiki?curid=3422598", "title": "Coppia conica ipoide", "text": ""}
{"id": "3422599", "revid": "879070", "url": "https://it.wikipedia.org/wiki?curid=3422599", "title": "Riserva naturale di Tigrovaya Balka", "text": "La riserva naturale di Tigrovaya Balka \u00e8 un'area protetta situata in Tagikistan, nei pressi del confine afghano, nell'area dove i fiumi Vach\u0161 e Pjand\u017e si uniscono a formare l'Amu Darya. Si estende da sud-ovest a nord-est per pi\u00f9 di 40\u00a0km.\nGeografia.\nLa maggior elevazione del parco raggiunge circa 1200 m sul livello del mare. Il clima \u00e8 continentale e arido; l'area di Tigrovaya Balka comprende vari habitat, tra cui semideserti, praterie simili a savane con alberi di pistacchio e i caratteristici \"tugai\", boschetti rivieraschi di pioppi, oleastri russi ed erbe alte.\nFauna.\nQuest'area costitu\u00ec una delle ultime roccaforti della tigre del Caspio, le cui tracce nella riserva vennero viste per l'ultima volta nel 1953. Oggi Tigrovaya Balka \u00e8 ancora la dimora di quella che era la principale preda delle tigri, il raro cervo di Bukara. Tra le altre grandi specie della riserva ricordiamo iene striate, sciacalli, gatti della giungla, cinghiali, gazzelle subgutturose, istrici, nutrie (introdotte dall'uomo), lupi, volpi rosse e, sulle colline, anche urial."}
{"id": "3422600", "revid": "39570752", "url": "https://it.wikipedia.org/wiki?curid=3422600", "title": "Tigrovaya Balka", "text": ""}
{"id": "3422603", "revid": "125693014", "url": "https://it.wikipedia.org/wiki?curid=3422603", "title": "Kalimba de Luna", "text": "Kalimba de Luna \u00e8 un brano musicale del 1984, vincitore della classifica della sezione big di Un disco per l'estate 1984, composto da Tony Esposito, Gianluigi Di Franco e Remo Licastro per il testo, e da Tony Esposito, Joe Amoruso, Mauro Malavasi e Remo Licastro per la musica, tratto dall'album di Tony Esposito \"Il grande esploratore\".\nPubblicato come singolo nel maggio di quell'anno, raggiunse il 6\u00ba posto nelle classifiche svizzere e il 5\u00b0 in quelle italiane. Il ritmo \u00e8 scandito da tamburi del tipo tamborder suonati da Tony Esposito, mentre la voce \u00e8 di Gianluigi Di Franco.\nRielaborazioni musicali.\nNell'agosto del 1984 i Boney M. e anche Pepe Goes to Cuba ne lanciarono una cover per il mercato tedesco, ottenendo al massimo il 17\u00ba posto nelle classifiche del loro paese.\nNello stesso anno anche i Macho e Dalida ne lanciarono una cover. Quest\u2019ultima, ne ha registrate due versioni: una in lingua inglese ed una in francese; quella in inglese venne anche remixata postuma nel 2010.\nIl 28 aprile 2015 il rapper napoletano Clementino ne utilizz\u00f2 una versione remixata come base musicale per la canzone \"Luna\". Bench\u00e9 il testo sia originale del rapper, il ritornello \u00e8 lo stesso della versione del 1984."}
{"id": "3422608", "revid": "767487", "url": "https://it.wikipedia.org/wiki?curid=3422608", "title": "Liao (fiume)", "text": "Il Liao () \u00e8 il principale fiume nel sud della Manciuria (Cina) e sfocia nel Mare di Bohai.\nCon i suoi 1345\u00a0km di lunghezza il fiume Liao si colloca al 111\u00ba posto nella lista dei fiumi pi\u00f9 lunghi del mondo.\nDal nome del fiume derivano anche i nomi della regione cinese di Liaoning e della penisola di Liaodong.\nIl bacino idrografico del Liao copre un'area di circa 232.000\u00a0km\u00b2 e la sua portata si aggira sui 500\u00a0m\u00b3 al secondo."}
{"id": "3422611", "revid": "6923", "url": "https://it.wikipedia.org/wiki?curid=3422611", "title": "Custos rotulorum", "text": "Custos rotulorum (al plurale: \"custodes rotulorum\"), letteralmente \"custode dei rotoli\", \u00e8 il custode dei registri di una data contea inglese, ed \u00e8 pertanto per virt\u00f9 dell'officio affidatogli la massima carica civile della contea. La posizione \u00e8 oggi puramente cerimoniale.\nLe nomine sino al 1545 venivano affidate al lord cancelliere, ma tale potere \u00e8 ora esercitato direttamente dalla Corona attraverso il Royal sign-manual, e l'incarico \u00e8 solitamente ricoperto da una persona di rango, pi\u00f9 frequentemente il lord luogotenente della contea stessa. Il \"custos rotulorum\" del Lancashire viene formalmente nominato dal cancelliere del Ducato di Lancaster e quello di Durham veniva eletto dal Vescovo di Durham sino all'abolizione dei diritti palatini. Tradizionalmente il custo rotulorum era un giudice di pace."}
{"id": "3422613", "revid": "1305772", "url": "https://it.wikipedia.org/wiki?curid=3422613", "title": "Leverage", "text": ""}
{"id": "3422617", "revid": "838137", "url": "https://it.wikipedia.org/wiki?curid=3422617", "title": "Lista dei custodes rotulorum", "text": "Il Custos Rotulorum, \u00e8 il custode dei registri di una data contea inglese ed in virt\u00f9 di questo ufficio \u00e8 la massima carica civile nella contea stessa. La posizione \u00e8 oggi puramente cerimoniale.\nSegue qui l'elenco di tutti i Custodes Rotulorum presenti attualmente sui territori del Regno Unito, divisi per regioni. "}
{"id": "3422621", "revid": "72396", "url": "https://it.wikipedia.org/wiki?curid=3422621", "title": "Leverage (statistica)", "text": "In statistica, leverage o effetto leva \u00e8 un termine usato nell'analisi di regressione e, in particolare, nell'analisi volta a identificare i punti sperimentali che hanno un effetto maggiore sul fitting; un metodo di misura del leverage \u00e8 la distanza di Mahalanobis.\nI leverage points sono quei punti sperimentali non allineati al modello di fitting.\nUn parametro misurato nell'analisi statistica dei dati \u00e8 il leverage parziale, una misura di quanto una variabile contribuisce al leverage di un dato."}
{"id": "3422629", "revid": "1318658", "url": "https://it.wikipedia.org/wiki?curid=3422629", "title": "Abbazia di Pannonhalma", "text": "L'Arciabbazia di Pannonhalma \u00e8 un'abbazia di Pannonhalma fondata nel 996 e sede della Congregazione d'Ungheria dell'Ordine di San Benedetto, nonch\u00e9 uno dei pi\u00f9 vecchi monumenti storici dell'intera Ungheria. All'interno dell'abbazia si trova un'universit\u00e0 di teologia che prende il nome da San Gerardo Sagredo.\nSi trova nei pressi della citt\u00e0, sulla cima di un colle alto 282 m. Si tramanda che San Martino di Tours sia nato ai piedi di questa collina, a causa del suo nome originale, Monte di San Martino (M\u00e1rton-hegy in ungherese), dal quale il monastero prende il nome alternativo di M\u00e1rton-hegyi Ap\u00e1ts\u00e1g. \u00c8 il secondo monastero del mondo per dimensione, preceduto solo dall'Abbazia di Montecassino. L'abbazia fa parte di una circoscrizione ecclesiastica autonoma rispetto alle diocesi circostanti, chiamata abbazia territoriale di Pannonhalma.\nStoria.\nFu il primo monastero Benedettino ungherese, fondato nel 996 dal Principe G\u00e9za, il quale lo scelse come sede dei monaci, e ben presto divenne la sede dell'intero ordine. Il monastero venne costruito in onore di San Martino di Tours. Il figlio di G\u00e9za, re Stefano I, don\u00f2 beni e propriet\u00e0 al monastero. Astrik (Anastasius) ne fu il primo abate.\nIl pi\u00f9 antico documento ancora esistente ad utilizzare la lingua ungherese, la Carta dell'Abbazia Benedettina di Tihany, datata al 1055, \u00e8 ancora conservata nella biblioteca. I primi edifici della comunit\u00e0 vennero distrutti e ricostruiti nel 1137. Le colonne della Basilica e gli antichi archi gotici vennero costruiti all'inizio del XIII secolo, utilizzando le mura della chiesa precedente. Nel 1486 venne ricostruito sotto Re Mattia in stile gotico.\nIl monastero divenne arciabbazia nel 1541 e, in seguito all'invasione ottomana dell'Europa del XVI e XVII secolo, venne trasformato in fortezza. Durante i 150 anni d'occupazione turca i monaci dovettero abbandonare l'arciabbazia per periodi pi\u00f9 o meno lunghi. Solo in seguito furono in grado di far partire i lavori per la ricostruzione delle parti danneggiate. Durante la guida dell'arciabate Benedek Sajgh\u00f3 venne iniziata la costruzione di un nuovo edificio barocco.\nNel XVII e XVIII secolo vennero aggiunti ricchi ornamenti barocchi e nuove estensioni, buona parte della facciata risale a questo periodo. Assunse l'aspetto attuale nel 1832, con la biblioteca e la torre, costruite in stile classicista. Il XVIII secolo, era dell'Illuminismo, influenz\u00f2 anche la vita dei monasteri. Lo stato e i monarchi giudicarono le opere delle comunit\u00e0 in base ad un'utilit\u00e0 immediata, tollerando solo quegli ordini che gestivano asili, scuole od ospedali. Negli anni 1860, Ferenc Storno organizz\u00f2 le principali innovazioni, la maggior parte delle quali nella basilica.\nDopo il 1945 le propriet\u00e0 dell'ordine e le scuole gestite dai Benedettini vennero confiscate dallo stato comunista dal 1950 fino alla caduta del comunismo ungherese. Nel 1995, un anno prima del millennio, il complesso venne ristrutturato e rinnovato. Nel 1996 il \"Monastero benedettino millenario di Pannonhalma e il suo ambiente naturale\" vennero inserito dall'UNESCO tra i Patrimoni dell'umanit\u00e0.\nVisite.\nPannonhalma venne visitato, tra gli altri, da Alessio II (patriarca di Mosca) nel 1994, Papa Giovanni Paolo II nel 1996 e da Bartolomeo I (Patriarca di Costantinopoli) e Tenzin Gyatso (XIV Dalai Lama) nel 2000. Nel 2005 venne girato un film sull'arciabate Asztrik V\u00e1rszegi intitolato \"A k\u00f6zvet\u00edt\u0151\" (\"Il mediatore\").\nDescrizione.\nDel complesso fanno parte una basilica completa di cripta risalente al tredicesimo secolo), i chiostri, la biblioteca monumentale con 360.000 volumi e il refettorio barocco (con molteplici esempi di Trompe-l'\u0153il). All'interno \u00e8 presente anche la Scuola Secondaria Benedettina, un collegio maschile. Il monastero \u00e8 abitato da circa 50 monaci.\nBasilica e cripta.\nL'attuale chiesa di Pannonhalma, residuato monarchico di stile gotico, venne costruita all'inizio del tredicesimo secolo durante la guida dell'abate Uros, consacrata probabilmente nel 1224. Recenti scoperte archeologiche nei sotterranei della basilica ne hanno permesso la datazione all'XI secolo. La parte pi\u00f9 antica tra quelle visibili \u00e8 il muro della navata sud. Risalente al XII secolo, \u00e8 l'unico resto della seconda chiesa costruita in quel luogo, consacrata nel 1137 sotto l'abate D\u00e1vid.\nDurante gli scavi sono stati trovati due porte murate in sagrestia. Una di queste era presumibilmente l'entrata nord della chiesa dell'abate D\u00e1vid, mentre l'altra era quella usata dall'abate Uros. Nel terreno sottostante l'altare \u00e8 stata rinvenuta una tomba, probabilmente appartenente ad Uros.\nLa chiesa venne ampliata durante il regno di Re Mattia. In questo periodo venne ricostruito il soffitto del santuario, le estremit\u00e0 orientali delle navate e la Cappella di San Benedetto da Norcia, fondatore dell'ordine Benedettino. Durante l'occupazione turca tutto l'arredamento venne distrutto. L'innovazione pi\u00f9 significativa successiva all'occupazione \u00e8 datata 1720; in quel periodo il monastero era guidato dall'arciabate Benedek Sajgh\u00f3. Ferenc Storno fu l'ultimo ad effettuare lavori nella chiesa, nel 1860. In quel periodo vennero aggiunti l'altare maggiore, il pulpito, gli affreschi del soffitto e le vetrate superiori raffiguranti San Martino.\nPorta Speciosa e il chiostro.\nNel Medioevo una delle entrate principali della chiesa era Porta Speciosa. Questo portone conduceva alla chiesa attraverso il chiostro (quadrum o quadratura) costruito nel tredicesimo secolo. Durante il Rinascimento Pannonhalma era quasi disabitato (non pi\u00f9 di 6 o 7 monaci). Sotto il regno di Re Mattia, nel 1472, venne costruito il chiostro visibile anche adesso. Le costruzioni terminarono probabilmente nel 1486, come testimoniato dall'iscrizione trovata su una delle pietre angolari. Il lavoro venne presumibilmente svolto dagli ingegneri della famiglia reale.\nIl piccolo giardino interno al chiostro venne chiamato Paradisum (Paradiso) e tendeva a copiare l'ideale biblico di paradiso terrestre.\nBiblioteca.\nLa biblioteca venne completata all'inizio del diciannovesimo secolo. La parte longitudinale venne progettata e costruita da Ferenc Engel nel 1820. In seguito J\u00e1nos Packh venne incaricato della sua espansione, e costru\u00ec la stanza ovale. Joseph Klieber, maestro viennese fu invece l'addetto agli ornamenti interni dell'edificio.\nSui quattro lati della sala ovale sono dipinte allegorie delle quattro facolt\u00e0 universitarie medievali: Legge, Teologia, Medicina ed Arte. I manoscritti del tempo di San L\u00e1szl\u00f3 sono stati catalogati a Pannonhalma. Al giorno d'oggi la collezione conta ben 360.000 volumi.\nRefettorio barocco.\nNel diciottesimo secolo l'arciabate Benedek Sajgh\u00f3 (1722-1768) incaric\u00f2 il fratello Carmelitano Atan\u00e1z M\u00e1rton Witwer della progettazione degli elementi barocchi del monastero. La costruzione della sala rettangolare risale probabilmente alla seconda met\u00e0 degli anni 1720. I dipinti sulle pareti furono fatti tra il 1728 ed il 1730 da Davide Antonio Fossati, artista svizzero che in seguito oper\u00f2 a Venezia. Gli affreschi sul soffitto mostrano l'apoteosi di Re Santo Stefano. Le sei famosissime scene bibliche raffigurate sulle pareti sono tematicamente connesse al mangiare: l'offerta d'aceto a Cristo sulla croce; la tentazione di Ges\u00f9 nel deserto; Daniele nella gabbia dei leoni; il banchetto di Re Baldassarre; la decapitazione di San Giovanni Battista ed una scena di vita di San Benedetto da Norcia.\nIl monumento del millennio.\nAl fine di celebrare il millennio della colonizzazione magiara dell'896, vennero eretti sette monumenti sul Monte Basin, nei Carpazi. Uno di questi \u00e8 ancora ammirabile all'interno del monastero di Pannonhalma. L'edificio avrebbe dovuto essere coperto da una cupola larga 26 metri a forma di doppia conchiglia con una colossale opera in ottone rappresentante la coronale reale ungherese. A causa del suo deterioramento la conchiglia esterna \u00e8 stata smantellata nel 1937-38, e l'edificio prese la sua forma attuale. Due finestre illuminano l'interno, una stanza circolare coperta da una piccola cupola (che originariamente era la conchiglia interna). L'incompiuto affresco che orna il muro esterno rappresenta una visione allegorica della Fondazione dello stato ungherese e venne dipinto da Vilmos Aba Nov\u00e1k nel 1938.\nCappella di Nostra Signora.\nLa costruzione della Cappella di Nostra Signora inizi\u00f2 nel 1714. In origine era un luogo di culto per la popolazione non nativa che abitava nelle vicinanze dell'abbazia. La cappella, con i suoi tre altari ed il piccolo organo settecentesco, venne restaurata nel 1865, periodo in cui vennero aggiunti gli ornamenti romantici di muri e portone. La cripta sottostante la chiesa serv\u00ec da sepolcro dei monaci per secoli.\nL'arboreto (orto botanico).\nNel 1830 si potevano trovare almeno 80 alberi e vari cespugli sul territorio del monastero. Fu grazie al disegno di F\u00e1bi\u00e1n Szeder del 1840 che l'arboreto prese forma. Al giorno d'oggi conta centinaia d'alberi e cespugli, molti dei quali rappresentano specie rare in Ungheria.\nGli archivi.\nNegli archivi di Pannonhalma dell'arciabbazia si pu\u00f2 trovare una delle collezioni pi\u00f9 ricche di documenti risalenti ai primi secoli di vita dello Stato. Include documenti di Santo Stefano (1001-1002) e la Carta dell'abbazia Tihany (1055), il primo documento conosciuto a contenere parole di lingua ungherese. Gli archivi della Pannonhalma medievale, un monastero con il diritto di emettere documenti ufficiali (locus authenticus), e quelli delle abbazie di Bakonyb\u00e9l, di Tihany e di D\u00f6m\u00f6lk costituiscono entit\u00e0 separate. Gli archivi raggruppano documenti dell'ufficio dell'arciabate, della Scuola Teologica e dell'ex Collegio Benedettino, della ex Scuola Secondaria e di quella attuale, delle case che dipendono dai Benedettini, degli uffici finanziari dell'arciabbazia e delle parrocchie che appartenevano al controllo territoriale del monastero: una quasi-diocesi sotto il controllo diretto dell'arciabate. La collezione contiene anche documenti delle famiglie Guary, Somogyi, Chernel, Kende, Erd\u0151dy e L\u00f3nyay, in parte come deposito ed in parte come eredit\u00e0. Gli archivi coprono una distanza di 192 metri.\nIstituzioni scolastiche.\nAll'interno dell'abbazia si trova un'universit\u00e0 di teologia che prende il nome da San Gerardo Sagredo.\nLa scuola secondaria del monastero \u00e8 un collegio maschile, uno dei pi\u00f9 importanti d'Ungheria.\nIl suo utilizzo inizi\u00f2 poco dopo la costruzione del monastero per poi subire un arresto durante l'occupazione turca, e riprendere funzione nel 1690. Dopo essere stata chiusa e riaperta pi\u00f9 volte, nel 1939 divenne una scuola di stampo italiano che poneva molta attenzione sullo studio della nostra cultura e lingua. Fu tra le poche scuole cattoliche a non chiudere durante il regime comunista. Al giorno d'oggi accoglie circa 300 studenti, ed il suo corso dura dai 4 ai 6 anni.\nAltro.\nNei dintorni del monastero si possono osservare anche:\nAttivit\u00e0 di produzione vinicola.\nLa produzione vinicola inizi\u00f2 nella regione di Pannonhalma-Sokor\u00f3alja quando i monaci Benedettini ne fondarono il monastero nel 996. I tumulti politici e sociali seguiti alla Seconda guerra mondiale resero impossibile la prosecuzione della secolare tradizione, dal momento che propriet\u00e0 e vigne vennero confiscate dallo stato comunista. Nei decenni seguenti, i monaci che vivevano a Pannonhalma non tentarono di ripristinarne la tradizione. Dopo la caduta del comunismo i monaci ripresero la produzione vinicola. Nel 2000 l'abbazia ricompr\u00f2 le vigne confiscate e riprese la semina dei vigneti nello stesso anno. Le vigne coprono un'area di 2.000 m\u00b2 ed hanno una capacit\u00e0 di 3.000 hl. Le variet\u00e0 principali sono il Riesling, il Sauvignon, il Gew\u00fcrztraminer, il Welchriesling, l'Ezerj\u00f3 ed il S\u00e1rfeh\u00e9r. Inoltre, sono state avviate le coltivazioni di vini internazionali quali il Chardonnay, il Pinot bianco, il Pinot nero, il Merlot ed il Cabernet Franc. Adesso ci sono 37 ettari coltivati; la prima vendemmia avvenne nel 2003."}
{"id": "3422632", "revid": "767487", "url": "https://it.wikipedia.org/wiki?curid=3422632", "title": "California (American Music Club)", "text": "California \u00e8 il terzo album discografico del gruppo rock statunitense American Music Club, pubblicato nel 1988 dalla Frontier Records.\n\u00c8 generalmente considerato dalla critica uno dei dischi pi\u00f9 rappresentativi della band, insieme al successivo \"Everclear\"."}
{"id": "3422637", "revid": "647919", "url": "https://it.wikipedia.org/wiki?curid=3422637", "title": "La linea di Osvaldo Cavandoli", "text": ""}
{"id": "3422645", "revid": "46931", "url": "https://it.wikipedia.org/wiki?curid=3422645", "title": "Quelli della U.N.C.L.E.", "text": ""}
{"id": "3422646", "revid": "46931", "url": "https://it.wikipedia.org/wiki?curid=3422646", "title": "L'uomo dell'U.N.C.L.E.", "text": ""}
{"id": "3422661", "revid": "2033069", "url": "https://it.wikipedia.org/wiki?curid=3422661", "title": "77\u00ba Lancieri del Bengala", "text": "77\u00ba Lancieri del Bengala (\"Tales of the 77th Bengal Lancers\") \u00e8 una serie televisiva statunitense in 26 episodi andati in onda per la prima volta nel corso di una sola stagione dal 1956 al 1957 sulla rete NBC.\nIn un periodo in cui nella televisione americana cominciavano ad andare di moda i serial western, \"77\u00b0 Lancieri del Bengala\" pu\u00f2 essere considerato un \"eastern\". La serie, infatti, \u00e8 ambientata in India. I protagonisti sono gli ufficiali: il comandante, colonnello Standish (Patrick Whyte), e due dei suoi luogotenenti, William Storm (Warren Stevens) e Michael Rhodes (Fil Carey). Il personaggio di Rhodes proviene dal Canada, presumibilmente perch\u00e9 l'attore che lo interpretava era nativo del New Jersey e non aveva un accento britannico credibile. Il luogo per le riprese fu Corriganville, ranch e set televisivo per riprese esterne dell'attore Ray \"Crash\" Corrigan, utilizzato di solito per film western, sito nella Simi Valley, nel sud della California.\nTrama.\nLa serie \u00e8 incentrata sulle avventure del 77\u00ba Lancieri del Bengala, reggimento di cavalleria inglese dell'esercito dell'India Britannica operante in India sul finire del XIX secolo."}
{"id": "3422662", "revid": "287204", "url": "https://it.wikipedia.org/wiki?curid=3422662", "title": "77\u00b0 lancieri del Bengala", "text": ""}
{"id": "3422666", "revid": "124808", "url": "https://it.wikipedia.org/wiki?curid=3422666", "title": "Tales of the 77th Bengal Lancers", "text": ""}
{"id": "3422667", "revid": "330270", "url": "https://it.wikipedia.org/wiki?curid=3422667", "title": "Teofilo d'Antiochia", "text": ""}
{"id": "3422668", "revid": "46931", "url": "https://it.wikipedia.org/wiki?curid=3422668", "title": "I Lancieri del Bengala", "text": ""}
{"id": "3422682", "revid": "28592", "url": "https://it.wikipedia.org/wiki?curid=3422682", "title": "Governatorato di Chernigov", "text": ""}
{"id": "3422683", "revid": "486946", "url": "https://it.wikipedia.org/wiki?curid=3422683", "title": "Divinit\u00e0 di Warcraft", "text": ""}
{"id": "3422688", "revid": "281944", "url": "https://it.wikipedia.org/wiki?curid=3422688", "title": "Crocchette di patate", "text": ""}
{"id": "3422690", "revid": "1452073", "url": "https://it.wikipedia.org/wiki?curid=3422690", "title": "Triossido di rutenio", "text": "Il triossido di rutenio, o ossido di rutenio(VI), \u00e8 il composto chimico con formula RuO3, dove il rutenio \u00e8 nello stato di ossidazione +6. Si tratta di un ossido instabile, che non \u00e8 mai stato isolato allo stato solido, ma solo individuato in fase vapore a temperature tra 1200 e 1550 \u00b0C. Gli ossidi stabili e importanti del rutenio sono RuO2 e RuO4. "}
{"id": "3422691", "revid": "354397", "url": "https://it.wikipedia.org/wiki?curid=3422691", "title": "RuO2", "text": ""}
{"id": "3422692", "revid": "354397", "url": "https://it.wikipedia.org/wiki?curid=3422692", "title": "RuO4", "text": ""}
{"id": "3422693", "revid": "1452073", "url": "https://it.wikipedia.org/wiki?curid=3422693", "title": "Triossido di dirutenio", "text": "Il triossido di dirutenio, o ossido di rutenio(III), \u00e8 il composto chimico con formula Ru2O3, dove il rutenio ha stato di ossidazione +3. Si tratta di un ossido di rutenio che non \u00e8 mai stato ottenuto con certezza. Esiste solo in forma idrata, Ru2O3\u2022\"x\"H2O, un solido nero che si ottiene trattando soluzioni contenenti RuCl3\u20223H2O con idrossido di sodio. Ru2O3\u2022\"x\"H2O \u00e8 instabile: non \u00e8 possibile disidratarlo e si ossida facilmente a Ru(IV).\nGli ossidi stabili e importanti del rutenio sono RuO2 e RuO4."}
{"id": "3422694", "revid": "28592", "url": "https://it.wikipedia.org/wiki?curid=3422694", "title": "Metropolitana di Kharkov", "text": ""}
{"id": "3422696", "revid": "4252", "url": "https://it.wikipedia.org/wiki?curid=3422696", "title": "Privilegio petrino", "text": "Per privilegio petrino (can. 1148) si intende quella speciale autorit\u00e0 vicaria di cui gode ancora il Romano Pontefice, quale successore di Pietro, in forza della quale un matrimonio pu\u00f2 essere sciolto in favore della fede (c.d. \u00abfavor fidei\u00bb), analogamente a quanto si verifica con il privilegio paolino. Tale possibilit\u00e0 di scioglimento si configura nei casi di matrimoni intercorsi tra un infedele e una parte cristiana battezzata in una confessione non cattolica, anche in caso di consumazione (che non hanno perci\u00f2 carattere sacramentale, come lo hanno invece quelli tra due persone battezzate nella Chiesa cattolica), allorquando la parte convertita al cattolicesimo non possa pi\u00f9 convivere con l'altra.\nA tale potere del Pontefice si ricollega, in via similare, quello relativo allo scioglimento delle unioni poligamiche o poliandriche. In tal modo, l'uomo che abbia pi\u00f9 mogli tutte non battezzate che si converta al cattolicesimo dovrebbe rimanere con la prima di esse. Tuttavia, qualora ci\u00f2 risulti difficile, pu\u00f2 trattenere con s\u00e9 quella che preferisce, abbandonando le altre. Analogamente nel caso della donna che abbia pi\u00f9 mariti e che successivamente si converta alla fede cattolica."}
{"id": "3422697", "revid": "98077", "url": "https://it.wikipedia.org/wiki?curid=3422697", "title": "Dispensa super ratum", "text": ""}
{"id": "3422698", "revid": "767487", "url": "https://it.wikipedia.org/wiki?curid=3422698", "title": "Roberto Parlanti", "text": "Carriera.\nDisputa una stagione in Serie A con la Fiorentina totalizzando 9 presenze. In Serie B ottiene complessivamente 268 presenze e 28 gol con la Reggiana, il Modena, il Parma, il Rimini e la Pistoiese, mentre nei cinque anni di Serie C disputa 133 partite segnando 4 gol con Pro Vasto, Prato, Venezia, Modena e Pistoiese."}
{"id": "3422701", "revid": "98077", "url": "https://it.wikipedia.org/wiki?curid=3422701", "title": "Dispensa paolina", "text": ""}
{"id": "3422702", "revid": "729019", "url": "https://it.wikipedia.org/wiki?curid=3422702", "title": "Metropolitana di Losanna", "text": "La metropolitana di Losanna (m\u00e9tro de Lausanne in francese) \u00e8 una rete di linee metropolitane a servizio della citt\u00e0 di Losanna e del suo distretto. \u00c8 composta da due linee, differenziate da numeri e colori diversi, lunghe in totale 13,7 chilometri e composte da 28 stazioni. La prima linea, la 1, fu inaugurata nel 1990 e seguita nel 2008 dalla linea 2. Al 2012 risulta in progetto una terza linea. Fu costruita da 2 distinte compagnie, mentre il servizio \u00e8 esercitato da una terza. Risulta essere l'unica metropolitana in Svizzera, mentre Losanna risulta essere la pi\u00f9 piccola citt\u00e0 al mondo dotata di una metropolitana.\nLinee.\nLinea M1.\nProgettata a met\u00e0 anni ottanta, la linea 1 della metropolitana di Losanna apr\u00ec il 24 maggio del 1991; \u00e8 una metropolitana leggera con solo 3 stazioni sotterranee. Titolari sia della concessione ferroviaria che di quella per il trasporto di viaggiatori sono, dal primo gennaio 2012, i Transports publics de la r\u00e9gion Lausannoise. In precedenza il servizio, noto anche come \"Metro Ouest\" \u00e8 stato esercitato da una compagnia chiamata TSOL (Societ\u00e9 du tramway du Sud-Ouest lausannois SA), .\nLa linea, con 8 chilometri di lunghezza, collega il centro della citt\u00e0 con le maggiori universit\u00e0 e Renens ed \u00e8 a binario unico e scartamento normale, anche se nella maggior parte delle stazioni (11 su 15) \u00e8 presente un binario di raddoppio servito da una seconda banchina.\nLinea M2.\nApprovata con un referendum nel 2002, i lavori per la costruzione della linea 2 della metropolitana di Losanna partirono nel marzo 2004; l'inaugurazione avvenne il 18 settembre 2008, utilizzando in parte il tracciato della Losanna-Ouchy, prolungato con un'estensione verso Croisettes-Epalinges, attraversando cos\u00ec la citt\u00e0 da nord a sud. La linea \u00e8 lunga 5,9 chilometri, di cui 1,5 facevano parte dei preesistenti binari della \"Ficelle\" e 14 stazioni, ed \u00e8 caratterizzata da pendenze tra le pi\u00f9 ripide in Europa. \u00c8 una metropolitana leggera automatica (la prima in Svizzera) su gomma (soluzione resasi necessaria a causa della forte pendenza), gestita da un'unica sala di controllo; \u00e8 dotata di porte di banchina ed \u00e8 interamente a doppio binario, fatta eccezione per una tratta di 200 m sotto la stazione FFS i cui costi sarebbero stati troppo elevati.\nProgetti.\nLinea M3.\nEsiste un progetto per la linea M3, con la proposta di servire l'area di sviluppo di La Bl\u00e9cherette e l'ovest della citt\u00e0 (Malley, Renens Bussigny). Sarebbe una metropolitana molto simile alla numero 2 e avrebbe un interscambio con le prime due linee alla stazione di Losanna-Flon. Un nuovo studio condotto nel 2010 prevede di utilizzare una tratta della M2 fino alla stazione, abbreviandola per poi continuare verso le aree inizialmente previste e prolungando anche la M2 fino alla stazione di Losanna. Secondo questo studio la messa in esercizio della linea \u00e8 prevista per il 2020."}
{"id": "3422706", "revid": "330270", "url": "https://it.wikipedia.org/wiki?curid=3422706", "title": "Pier Crisologo", "text": ""}
{"id": "3422707", "revid": "767487", "url": "https://it.wikipedia.org/wiki?curid=3422707", "title": "Jonas Johansen", "text": "Biografia.\n\u00c8 il figlio di Trond Johansen.\nCarriera.\nClub.\nGli inizi al Troms\u00f8.\nJohansen ha iniziato la carriera con la maglia del Troms\u00f8. Ha esordito in squadra, in 1. divisjon, in data 14 aprile 2002: ha sostituito infatti Roar Christensen nel successo casalingo per 4-0 contro il Sandefjord. Il 30 giugno 2002 ha segnato il primo gol, fissando il punteggio sul definitivo 5-1 per la sua squadra contro l'Haugesund. Il Troms\u00f8 ha raggiunto la promozione alla fine della stagione. Il 12 maggio 2003 ha debuttato nell'Eliteserien, nella sconfitta per 3-2 sul campo del Lillestr\u00f8m. Il 1\u00ba giugno 2003 ha segnato il primo gol nella massima divisione, nella sconfitta per 6-1 contro il Bryne.\nNel 2005, \u00e8 passato in prestito all'Alta, in 1. divisjon. Ha giocato il primo incontro con questa maglia il 10 luglio, venendo impiegato da titolare nella sconfitta per 4-0 in casa del L\u00f8v-Ham. Il 10 agosto \u00e8 andato a segno nel pareggio per 1-1 contro l'H\u00f8nefoss.\nHaugesund.\nRientrato al Troms\u00f8, \u00e8 stato poi ceduto a titolo definitivo all'Haugesund nell'estate successiva. Ha esordito con questa casacca il 2 luglio, nella vittoria per 0-2 sullo H\u00f8dd, partita nella quale \u00e8 andato anche a segno con una doppietta. L'Haugesund ha chiuso la stagione al 9\u00ba posto, mentre l'annata successivo il rendimento \u00e8 migliorato di una posizione. Johansen ha disputato 46 partite in squadra, mettendo a referto 13 marcature.\nKongsvinger.\nNel 2008 \u00e8 passato al Kongsvinger. Ha debuttato il 6 aprile, nella sconfitta per 1-3 contro l'Alta. La prima marcatura \u00e8 arrivata il 20 aprile, nel pareggio per 1-1 contro l'H\u00f8dd. La sua squadra ha chiuso la prima stagione al 13\u00ba posto in classifica, 5 punti sopra la zona retrocessione. Nel 2009, il Kongsvinger ha terminato l'annata raggiungendo un posto valido per le qualificazioni all'Eliteserien, al termine della quali ha raggiunto la promozione in Eliteserien. Complessivamente, con questa maglia, Johansen ha totalizzato 62 presenze e 9 reti.\nTromsdalen.\nNel 2010, si \u00e8 trasferito al Tromsdalen. Ha vestito per la prima volta la maglia della squadra nel pareggio per 2-2 sul campo dello Str\u00f8mmen. La settimana seguente, ha segnato una rete nel 2-0 inflitto al L\u00f8v-Ham. Il suo Tromsdalen \u00e8 retrocesso in 2. divisjon al termine del campionato. Nel 2011, la squadra si \u00e8 riguadagnata la promozione, per retrocedere nuovamente al termine della stagione 2012. Johansen \u00e8 rimasto in forza al Tromsdalen anche nel campionato 2013, chiusosi con un'altra promozione.\nIl ritorno al Troms\u00f8.\nIl 31 marzo 2014, ha fatto ufficialmente ritorno al Troms\u00f8. Il 3 luglio successivo ha avuto modo di debuttare nell'Europa League, venendo schierato titolare nel corso dell'andata del primo turno di qualificazione, sfida vinta per 0-7 in casa degli estoni del Santos Tartu. A fine stagione, il Troms\u00f8 si \u00e8 guadagnato la promozione in Eliteserien. Il 14 ottobre 2015, ha rinnovato il contratto che lo legava al club per altre due stagioni.\nIl 13 dicembre 2017 ha reso noto il suo addio al calcio professionistico, a causa degli infortuni che lo avevano tormentato negli ultimi due anni.\nNazionale.\nJohansen non ha mai giocato per la Nazionale maggiore norvegese, ma ha partecipato e vinto la Coppa del mondo VIVA 2006 con la Selezione dei Sami. Ha giocato per le Nazionali Under-16, Under-17, Under-18 e Under-19 norvegesi.\nStatistiche.\nPresenze e reti nei club.\n\"Statistiche aggiornate al 30 novembre 2017.\""}
{"id": "3422708", "revid": "1543377", "url": "https://it.wikipedia.org/wiki?curid=3422708", "title": "Mathematics (The Servant)", "text": "Mathematics \u00e8 l'EP di debutto del gruppo indie rock britannico The Servant. Pubblicato nel 1999, faceva parte di un doppio album insieme a \"With the Invisible\", pubblicato successivamente nel 2000."}
{"id": "3422713", "revid": "3732", "url": "https://it.wikipedia.org/wiki?curid=3422713", "title": "Santi Domno e Domneone", "text": "Domno e Domneone sono due santi venerati dalla chiesa cattolica, inseriti nel Martirologio Romano da Cesare Baronio nel Cinquecento. Il loro culto, legato a quello di sant'Eusebia di Bergamo, \u00e8 legato e circoscritto unicamente al loro luogo di venerazione, la chiesa di Sant'Andrea a Bergamo.\nVenerazione.\nIn realt\u00e0, questi tre santi, compresa sant'Eusebia, non sono mai esistiti. Il loro culto \u00e8 dovuto alla riscoperta, avvenuta la domenica del 24 luglio 1401, di tre corpi sotto l'altare maggiore accompagnati da un'iscrizione, che recitava: \"Hic Requiescunt in pa b m Domnio cum nepotibus suis Eusebia et Domnon. Dep Domno avus XVI K augus Eusebia III K novemb Domnio non ian\". L'iscrizione pu\u00f2 essere cos\u00ec completata: \"Hic Requiescunt in pa[ce] b[onae] m[emoriae] Domnio cum nepotibus suis Eusebia et Domnon[e]. Dep[ositus] Domno avus XVI K[alendas] augus[tas] Eusebia III K[alendas] novemb[res] Domnio non[is] ian[uariis]\". L'errata lettura della sigla \"b m\", interpretata come \"beati martyres\", \u00e8 all'origine della supposta esistenza di questi tre santi, per i quali in seguito si arriv\u00f2 a costruire una apposita \"passio\".\nNel 1648, lo studioso Carlo Ridolfi, mentre commenta la \"Madonna in trono col Bambino tra i santi Eusebia, Andrea, Domno e Domneone\", tela del Moretto conservata nella chiesa, si premura di precisare che i santi Domno e Domneone sono i patroni della famiglia Claudia, proprietaria di una cappella in Sant'Andrea, mentre ritiene sant'Eusebia, al pari di sant'Andrea, sufficientemente nota, tanto da non richiedere spiegazioni. \u00c8 questo un dato importante per comprendere l'evoluzione del culto dei santi nel corso del tempo: in origine, come dimostra l'iscrizione trovata assieme ai corpi, Eusebia e Domnone (mutato in Domneone) erano nipoti di Domno. Col passare dei secoli, Domno e Domneone furono accostati in una coppia di santi, forse a causa dell'affinit\u00e0 del nome, mentre sant'Eusebia, probabilmente confusa con sante omonime, assunse un ruolo autonomo.\nIconografia.\nL'unica rappresentazione esistente dei tre santi si ha nella gi\u00e0 citata pala del Moretto conservata nella chiesa di Sant'Andrea: i tre recano la palma del martirio e sono raffigurati assieme al santo titolare. Notare, anche in questo caso, che Domno e Domneone sono affiancati a destra, mentre sant'Eusebia \u00e8 separata e accompagna sant'Andrea."}
{"id": "3422714", "revid": "39575404", "url": "https://it.wikipedia.org/wiki?curid=3422714", "title": "Petite Bande", "text": ""}
{"id": "3422715", "revid": "1982", "url": "https://it.wikipedia.org/wiki?curid=3422715", "title": "Vittorio Gasmann", "text": ""}
{"id": "3422717", "revid": "33528", "url": "https://it.wikipedia.org/wiki?curid=3422717", "title": "Jaqueline Kennedy", "text": ""}
{"id": "3422718", "revid": "339392", "url": "https://it.wikipedia.org/wiki?curid=3422718", "title": "Academy of St. Martin-in-the-Fields", "text": ""}
{"id": "3422719", "revid": "39575505", "url": "https://it.wikipedia.org/wiki?curid=3422719", "title": "Orchestre R\u00e9volutionnaire et Romantique", "text": ""}
{"id": "3422720", "revid": "1543377", "url": "https://it.wikipedia.org/wiki?curid=3422720", "title": "With the Invisible", "text": "With the Invisible \u00e8 il secondo EP del gruppo indie rock britannico The Servant. \u00c8 stato pubblicato nel 2000, come parte di un doppio album del quale faceva parte anche l'EP \"Mathematics\", che era stato pubblicato precedentemente nel 1999. Come \"Mathematics\", \"With the Invisible\" contiene 6 tracce."}
{"id": "3422721", "revid": "1124164", "url": "https://it.wikipedia.org/wiki?curid=3422721", "title": "Eusebia di Bergamo", "text": "Sant'Eusebia di Bergamo \u00e8 una santa venerata dalla chiesa cattolica, inserita nel Martirologio Romano da Cesare Baronio nel Cinquecento. Il suo culto, legato a quello dei santi Domno e Domneone, \u00e8 legato e circoscritto unicamente al suo luogo di venerazione, la chiesa di Sant'Andrea a Bergamo.\nVenerazione.\nIn realt\u00e0, questi tre santi, compresi i santi Domno e Domneone, non sono mai esistiti. Il loro culto \u00e8 dovuto alla riscoperta, avvenuta la domenica del 24 luglio 1401, di tre corpi sotto l'altare maggiore accompagnati da un'iscrizione, che recitava: \"Hic Requiescunt in pa b m Domnio cum nepotibus suis Eusebia et Domnon. Dep Domno avus XVI K augus Eusebia III K novemb Domnio non ian\". L'iscrizione pu\u00f2 essere cos\u00ec completata: \"Hic Requiescunt in pa[ce] b[onae] m[emoriae] Domnio cum nepotibus suis Eusebia et Domnon[e]. Dep[ositus] Domno avus XVI K[alendas] augus[tas] Eusebia III K[alendas] novemb[res] Domnio non[is] ian[uariis]\". L'errata lettura della sigla \"b m\", interpretata come \"beati martyres\", \u00e8 all'origine della supposta esistenza di questi tre santi, per i quali in seguito si arriv\u00f2 a costruire una apposita \"passio\".\nNel 1648, lo studioso Carlo Ridolfi, mentre commenta la \"Madonna in trono col Bambino tra i santi Eusebia, Andrea, Domno e Domneone\", tela del Moretto conservata nella chiesa, si premura di precisare che i santi Domno e Domneone sono i patroni della famiglia Claudia, proprietaria di una cappella in Sant'Andrea, mentre ritiene sant'Eusebia, al pari di sant'Andrea, sufficientemente nota, tanto da non richiedere spiegazioni. \u00c8 questo un dato importante per comprendere l'evoluzione del culto dei santi nel corso del tempo: in origine, come dimostra l'iscrizione trovata assieme ai corpi, Eusebia e Domnone (mutato in Domneone) erano nipoti di Domno. Col passare dei secoli, Domno e Domneone furono accostati in una coppia di santi, forse a causa dell'affinit\u00e0 del nome, mentre sant'Eusebia, probabilmente confusa con sante omonime, assunse un ruolo autonomo.\nIconografia.\nUna delle poche rappresentazione esistente della santa si ha nella gi\u00e0 citata pala del Moretto conservata nella chiesa di Sant'Andrea: i tre recano la palma del martirio e sono raffigurati assieme al santo titolare. Notare, anche in questo caso, che Domno e Domneone sono affiancati a destra, mentre sant'Eusebia \u00e8 separata e accompagna sant'Andrea. Anche l'artista Enea Salmeggia aveva nel 1613 realizzato un ciclo raffigurante i tre santi, uno di questi San Domnneone \u00e8 conservato nella pinacoteca dell'accademia Carrara, mentre \"San Domno\" e \"santa Eusebia\" sono conservati nella ssagrestia del duomo di Bergamo. Di questo ciclo sono presenti ben quattro versioni tutte conservate nelle chiese di Bergamo."}
{"id": "3422724", "revid": "339392", "url": "https://it.wikipedia.org/wiki?curid=3422724", "title": "Academy of St. Martin in the Fields", "text": ""}
{"id": "3422731", "revid": "410660", "url": "https://it.wikipedia.org/wiki?curid=3422731", "title": "Episodi di United States of Tara (terza stagione)", "text": "La terza ed ultima stagione della serie televisiva United States of Tara, composta da 12 episodi, \u00e8 stata trasmessa dal 28 marzo al 20 giugno 2011 sul canale statunitense Showtime.\nIn Italia \u00e8 andata in onda dal 25 luglio al 3 ottobre 2011 su Mya, in chiaro \u00e8 stata trasmessa su Italia 1 nelle notti del 26 aprile e 3 maggio 2014.\nTunonvincerai.\nTrama.\nLe personalit\u00e0 di Tara fanno ritorno dopo diversi mesi di quiete. Lei non ricorda niente di cosa fanno durante le transizioni, ma in realt\u00e0 Buck sta andando alla ricerca di Bryce, il fratellastro di cui non si hanno pi\u00f9 tracce. Tara decide di tornare a frequentare l'universit\u00e0 e di guadagnare quei pochi crediti che le mancano per ottenere il titolo di studio. Max \u00e8 preoccupato per la decisione della moglie perch\u00e9 pensa che lo stress scatener\u00e0 i suoi alter ego e ricorda che in passato Tara aveva interrotto gli studi per un tentato suicidio. Dopo le iniziali difficolt\u00e0, Tara riesce a riprendere gli studi facendosi aiutare dai suoi alter ego. Nel frattempo, Charmaine accetta l'aiuto e il sostegno di Neil durante l'avanzamento della sua gravidanza, dopo aver attraversato un falso travaglio. Kate, che invece non vuole andare al college, \u00e8 in cerca di un nuovo lavoro, ma la sua passata vita su Internet le \u00e8 da ostacolo. Inoltre, Marshall e Lionel comprano insieme una videocamera per il loro corso di regia cinematografica.\nBrutto risveglio.\nTrama.\nAppena va alla sua prima lezione di psicologia anormale, Tara ha una transizione in Shoshana e inizia a tenere una lezione ai suoi compagni di corso, per poi essere interrotta dal vero professore, il cinico dottor Hatteras, che approfitta del disagio di Tara per metterla in imbarazzo di fronte alla classe, nonch\u00e9 per esprimere il suo totale scetticismo riguardo al DDI. Intanto Marshall, Lionel e Noah, studenti del corso di regia cinematografica, si impegnano per realizzare un film che il loro pregiudizioso insegnante non dimenticher\u00e0 facilmente. Nel frattempo, Max diventa titubante quando il suo pi\u00f9 grande concorrente in giardinaggio, Larry, gli propone di vendere a lui la sua societ\u00e0. Infine accetta per poter avere un lavoro sicuro, ma \u00e8 costretto a licenziare il suo migliore amico Neil, che non prende affatto bene la notizia, essendosi per di pi\u00f9 appena trasferito da Charmaine per aiutarla a far nascere la bambina. Inoltre Kate, volendosi allontanare dai problemi di famiglia, trova l'occasione di abbandonare il paese per insegnare la lingua inglese in Giappone e lo annuncia ai genitori, ma l'idea lascia sia Max che Tara tutt'altro che entusiasti. Ma, dopo uno scontro fisico tra T e Kate, Tara d\u00e0 alla figlia il permesso di partire.\nVoli rimandati.\nTrama.\nTara si occupa contemporaneamente di frequentare il college e organizzare la festa del nascituro per Charmaine, poco riconoscente e in preda all'ansia. Senza il tempo per riposare, gli alter ego di Tara prendono il controllo del suo corpo, con terribili conseguenze fisiche per Charmaine, che le inducono un travaglio prematuro. Intanto i piani di Kate di partire falliscono a causa di un disastro naturale in Giappone dovuto ad un terremoto, ma, dopo una dopo una conversazione con un'assistente di volo incontrata casualmente, la ragazza inizia a chiedersi se ci siano strade migliori da seguire senza abbandonare il paese. Nel frattempo, Max deve fare visita alla sua folle madre, Sandy, per avere una sua firma e vendere l'azienda familiare ad OrgaLawn. Pochi giorni dopo, Marshall va con Max a ripulire la casa della nonna e apprende da lei alcuni fatti sul passato di suo padre, che lo rendono preoccupato per la possibilit\u00e0 che quest'ultimo abbandoni la famiglia come ha fatto con Sandy.\nScheggia.\nTrama.\nDopo essere entrata in travaglio, Charmaine viene portata in ospedale in ambulanza insieme a Tara. Charmaine dichiara che, quando sar\u00e0 nata, terr\u00e0 lontana la sua bambina dalle pazzie della sorella. Tara \u00e8 inoltre in ansia per il suo imminente esame universitario e ci\u00f2 fa irritare Max, che ritiene che lo studio non le sia d'aiuto. Stanca e frustata, Tara chiama a s\u00e9 tutti i suoi alter ego e tenta di stringere con loro un accordo, fatto che il dottor Hatteras trova particolarmente interessante. Nel frattempo, Kate \u00e8 bloccata in aeroporto ed \u00e8 nervosa al pensiero di dover dire ai genitori di non essere partita per il Giappone. Marshall, Lionel e Noah approfittano della casa vuota di Charmaine per provare nuove ed eccitanti esperienze.\nSpiragli di luce.\nTrama.\nTara tenta di lasciare la classe del dottor Hatteras, ma quest'ultimo si rifiuta di firmarle il modulo e le propone di seguirla per scrivere un saggio su di lei, che potrebbe essere la soluzione al suo disturbo. Dopo un'iniziale riluttanza, Tara accetta di partecipare a delle sedute con lui. Gli alter ego della donna sembrano aver accettato l'accordo stipulato in precedenza con Tara, e prendono o restituiscono il suo corpo secondo le sue volont\u00e0. Nel frattempo, i neogenitori Charmaine e Neil scoprono che crescere un figlio \u00e8 pi\u00f9 difficile di quanto sembri. Nonostante le offerte d'aiuto da parte di Tara, Charmaine rimane a lungo nella decisione di tenere la sorella lontana dalla bambina, ma infine cede dopo che lei si mostra pi\u00f9 di una volta esperta su come trattare la neonata. Max ha problemi con il nuovo lavoro e si trova in disaccordo con il suo capo. Kate partecipa ad un corso di formazione per diventare assistente di volo. Lionel scopre che il rapporto tra Marshall e Noah sta diventando pi\u00f9 intimo e tronca la sua relazione con lui, rendendo inoltre pi\u00f9 labile la loro possibilit\u00e0 di partecipare al New York High School Film Festival.\nRotta di collisione.\nTrama.\nTara sembra fare progressi dopo aver stipulato l'accordo con gli alter ego, ma il dottor Hatteras scopre una sua nuova ed inquietante personalit\u00e0 riascoltando le registrazioni delle sedute di terapia. Con grande dispiacere di Tara e Charmaine, Neil invita la loro madre a fare visita alla nipotina, con l'obiettivo di ottenere da lei finanziamenti per le spese della bambina. Max \u00e8 infelice per il suo nuovo lavoro, che lo costringe a fare cose che non vorrebbe fare. Nel frattempo Kate, assunta come assistente di volo, conosce un giovane uomo durante un volo e si infatua di lui, ma rimane sorpresa quando questo rifiuta un appuntamento con lei. Marshall inizia a girare insieme a Noah un cortometraggio sulla sua famiglia e sul disturbo della madre, con l'intenzione di presentarlo per il festival cinematografico di New York.\nElettrizzante e magnanimo ritorno dei Beaverlamp.\nTrama.\nSi avvicina il compleanno di Max, e nello stesso giorno Charmaine intende organizzare una festa per la sua bambina. Tara si prende l'impegno di organizzare tutto mentre suo marito ricompone la sua vecchia band rock, i Beaverlamp, con l'intenzione di suonare alla festa. Nel frattempo Kate riesce a conquistare il pendolare di cui si era innamorata sull'aereo e Marshall litiga con il suo ragazzo Noah a causa dei suoi problemi familiari e va a confidarsi con Lionel. Tara sembra stare sempre meglio, quando il dottor Hatteras decide di interrompere i loro incontri a causa del suicidio di un suo ex paziente. Alla fine la festa riesce bene, ma mentre Tara mette le candeline sulla torta ha una transizione in un nuovo alter ego ed esce dalla festa senza essere vista, portando con s\u00e9 una bottiglia di birra, che rompe su un'auto e con cui inizia a procurarsi profondi tagli sul braccio.\nPulcino e il grano.\nTrama.\nIl film girato da Marshall viene accettato al festival cinematografico di New York, ma il ragazzo ci dovr\u00e0 andare con suo padre, che ha il terrore di volare, in quanto Noah non ha i soldi per poterlo accompagnare. In citt\u00e0 c'\u00e8 la festa del raccolto e tutta la famiglia va in un campo di mais adibito a labirinto. L\u00ec un uomo vestito da spaventapasseri per divertire i turisti spaventa Tara, causandole una transizione in Pulcino e facendola fuggire. Noah la trova in un capanno e Tara torna se stessa. Nel frattempo Kate continua a frequentare l'uomo conosciuto sull'aereo e intende presentarlo al padre all'arrivo a New York, ma lui ha portato con s\u00e9 il figlio che crea scompiglio nella sala d'attesa e si comporta male con Kate. Alice va a trovare il dottor Hatteras senza che Tara lo sappia, avvertendolo del pericolo che tutte le personalit\u00e0 di Tara stanno correndo mostrandogli il taglio sul braccio, e dicendogli che Pulcino \u00e8 sparita. Lo psicologo capisce che il pericolo viene da una nuova personalit\u00e0 di Tara di cui lui ha registrato qualche frase durante una seduta. Cos\u00ec decide di andare a parlarne con Tara, e la trova a casa da sola a tenere Ruote mentre Charmaine dedica un po' di tempo a se stessa. Tara ha una transizione mentre sta mettendo la bambina a letto, e quando torna se stessa si ritrova con la piccola su un pullman. Riesce a tornare a casa prima di Charmaine e decide di tornare nel campo di mais con lo psicologo. L\u00ec dir\u00e0 di sentire Pulcino che urla, e riesce ad arrivare nel capanno dove era stata il giorno prima. Il dottor Hatteras la segue e le sentir\u00e0 dire che Pulcino \u00e8 morta, uccisa dall'alter ego misterioso, in cui si trasforma subito dopo. Il nuovo alter ego \u00e8 Bryce Craine, il fratellastro di Tara, che la sta cercando per ucciderla.\nBryce entrer\u00e0 in gioco.\nTrama.\nGrazie al dottor Hatteras, Tara scopre di avere un nuovo alter ego molestatore che personifica il suo fratellastro Bryce. Quest'ultimo pian piano sta facendo sparire tutte le altre personalit\u00e0 di Tara: dopo aver ucciso Pulcino, infatti, \u00e8 Shoshana a sparire. Lo psicologo decide di passare tutto il tempo che ha con lei, mentre Max e Marshall sono ancora a New York.\nCharmaine ha una nuova amica, Abby, anche lei con dei figli, e finalmente ha qualcuno con cui parlare della sua condizione di neo-mamma. Tara ricomincia con gli psicofarmaci ma, ogni volta che ne prende uno, Bryce lo vomita. La vittima successiva di Bryce \u00e8 Gimme: il dottor Hatteras trova Tara in cantina che pugnala l'impermeabile rosso che apparteneva al suo animalesco alter ego. Intanto al festival cinematografico viene proiettato il cortometraggio di Marshall e suo padre, che non sapeva di esserne il protagonista, si sente offeso dal ritratto che ne esce.\nKate nutre forti dubbi sulla sua relazione con Evan e Charmaine \u00e8 convinta che il dottor Hatteras abbia preso sospettosamente a cuore Tara e la sua situazione. Durante una cena tra loro, Bryce cerca di uccidere lo psicologo mettendogli nella zuppa del granchio a cui \u00e8 allergico. Il dottor Smolow, un collega del dottor Hatteras, intima a quest'ultimo di lasciar perdere il caso di Tara perch\u00e9 troppo complesso per lui, e dopo quest'episodio costringe Tara a lasciare il corso di psicologia anormale e a rivolgersi a dei professionisti.\nIncidente ferroviario.\nTrama.\nAppena tornato da New York, Max viene messo al corrente del nuovo alter ego di Tara, la quale ora \u00e8 costretta a sniffare gli psicofarmaci sbriciolati per non farli vomitare a Bryce. A scuola Marshall scopre che Lionel \u00e8 morto in un incidente d'auto e ne \u00e8 sconvolto. Tara per stargli vicino smette di prendere le pasticche che la riducevano come un vegetale, ma di conseguenza Bryce esce e non fa andare Tara al funerale. Max scopre che il dottor Hatteras ha abbandonato Tara dopo il tentato avvelenamento e Neil vieta a Charmaine di frequentare la sorella. Marshall e Kate si distanziano dalla famiglia: lui se ne va di casa e lei decide di avere un rapporto serio con il pendolare.\nGranita.\nTrama.\nLa scena si apre su delle famiglie felici: Kate con Evan, Marshall dalla nonna paterna, Charmaine e Neil con la loro bambina.\nA casa di Tara invece la situazione \u00e8 sempre la stessa: Bryce ha il possesso del corpo per quasi tutto il tempo e continua a fare il bullo, uccidendo nella sua testa prima Buck, poi T. Neil e Charmaine non sopportano pi\u00f9 la testardaggine di Max, che si oppone fortemente al ricovero di Tara in una clinica. Tutta la famiglia si riunisce per cercare di far tornare Tara in s\u00e9 portandola nei suoi posti preferiti, ma nulla sembra funzionare. Tra le vecchie riviste di Buck, Neil trova l'annuncio del decesso del vero Bryce Craine, morto suicida nove anni prima in un ospedale psichiatrica, e porta Tara e Max alla sua tomba. L'alter ego Bryce non viene scalfito da questa rivelazione e durante una discussione con Marshall uccide Alice e poi torna finalmente se stessa. Alla fine Max la porta in clinica per il bene della sua famiglia, ma mentre sono in viaggio lei esce dalla macchina e tenta il suicidio gettandosi da un ponte.\nLe parti buone.\nTrama.\nMax si \u00e8 gettato dal ponte appresso a Tara ed entrambi sono finiti nel fiume. Nella sua testa, Tara affronta Bryce e lo affoga, perci\u00f2 spera che lui sia sparito per sempre. Dopodich\u00e9, Tara e il marito prendono la decisione di andare alla clinica di Boston consigliata dal dottor Hatteras. Neil e Charmaine si trasferiscono a Huston e decidono finalmente di sposarsi. Evan chiede a Kate di andare a St. Louise con lui, ma lei decide di rimanere a vivere a casa con Marshall. Max, esasperato dalla situazione che sta vivendo, sfoga la sua rabbia durante la cena in cui si \u00e8 riunita tutta la famiglia, ma continua a sostenere sua moglie. Prima di partire per la clinica Tara cerca di recuperare il rapporto con Marshall portandolo al monumento commemorativo per Lionel. \u00c8 il giorno della partenza di Tara: poco prima di salire in macchina la donna vede T, Alice e Buck seguirla nel viaggio, malconci ma ancora vivi nella sua mente."}
{"id": "3422738", "revid": "287204", "url": "https://it.wikipedia.org/wiki?curid=3422738", "title": "La coscienza di Zeno (disambigua)", "text": ""}
{"id": "3422745", "revid": "1543377", "url": "https://it.wikipedia.org/wiki?curid=3422745", "title": "You Made Me Realise", "text": "You Made Me Realise \u00e8 il settimo EP del gruppo musicale irlandese My Bloody Valentine, pubblicato nel 1988 dalla Creation Records.\n\u00c8 il primo lavoro della band pubblicato per questa etichetta discografica. Per il brano \"You Made Me Realise\", venne realizzato un videoclip. La band \u00e8 solita chiudere i concerti suonando l'accordo distorto della parte centrale del brano \"You Made Me Realise\" per molto tempo, anche mezz'ora.\nTracce.\nTutti i brani sono di Kevin Shields, eccetto dove indicato."}
{"id": "3422747", "revid": "273095", "url": "https://it.wikipedia.org/wiki?curid=3422747", "title": "John James Richard Macleod", "text": ""}
{"id": "3422754", "revid": "120463747", "url": "https://it.wikipedia.org/wiki?curid=3422754", "title": "Costco", "text": "Costco \u00e8 una grande catena americana di ipermercati all'. Dal 2015 \u00e8 considerata la seconda catena commerciale americana e mondiale. Dall'ottobre del 2007 \u00e8 la prima azienda mondiale per quantit\u00e0 di vino venduto.\nLuoghi.\nIl quartier generale si trova a Issaquah nello stato di Washington ma venne fondata nel 1983 a Kirkland, sempre nello stato di Washington con l'apertura del primo magazzino all'ingrosso nelle vicinanze di Seattle. I centri commerciali Costco sono presenti in Gran Bretagna, in Spagna, in Canada, in Australia, in Messico, a Taiwan, in Corea del Sud, in Giappone e negli Stati Uniti.\nStoria.\nFondata da James Sinegal e Jeffrey Brotman, la Costco ha aperto il suo primo centro all'ingrosso vicino a Seattle il 15 settembre del 1983. Sinegal aveva iniziato a lavorare presso negozi all'ingrosso per Sol Price e per entrambi i suoi marchi, FedMart e Price Club, ed anche, sin da giovane, nel settore della grande distribuzione. Sol Price \u00e8 morto il 14 dicembre del 2009 all'et\u00e0 di 93 anni.\nNel 1993, grazie alla similitudine sia nelle dimensioni che nel modello commerciale la Costco e la \"Price Club\", fondata da Sol e Robert Price, si fusero in un'unica azienda Cos\u00ec, la nuova societ\u00e0 creata dalla fusione, la \"PriceCostco\", aveva raddoppiato la sua capitalizzazione. La PriceCostco pot\u00e9 cos\u00ec contare su 206 centri commerciali, con un giro di vendite di 16 miliardi di dollari annui. La ditta venne inizialmente guidata da entrambi consigli di amministrazione, ma nel dicembre del 1994 Sol e suo figlio Robert decisero di uscirne, fondando la \"Price Enterprises\". Anche il fondatore della Wal-Mart, Sam Walton, prima del 1993 era interessato ad una fusione con Price Club, ma non se ne fece nulla. Il primo negozio Price Club venne aperto nel 1976 in un vecchio hangar aeronautico, in precedenza appartenuto ad Howard Hughes, ed \u00e8 ancora aperto oggi (negozio numero 401 a San Diego). Nel 1997, la compagnia cambi\u00f2 il proprio nome in Costco Wholesale e tutti i negozi Price Club cambiarono insegna in Costco.\nCostco oggi.\nNegli Stati Uniti, i principali concorrenti del settore sono Sam's Club e BJ's Wholesale Club. Anche se i Sam's Club dispongono di un maggior numero di centri all'ingrosso rispetto alla Costco, questa realizza volumi di vendita superiori. La Costco impiega circa 142.000 dipendenti sia a tempo pieno che a tempo parziale, compresi lavoratori stagionali. Nel settembre del 2009 la Costco contava 55 milioni di soci.\nLa Costco fu la prima azienda a crescere, in meno di sei anni, da zero a 3 miliardi di dollari in merce venduta. Per l'anno fiscale conclusosi il 31 agosto del 2009, l'azienda ha venduto prodotti per un valore complessivo di 71,42 miliardi, con un profitto netto di 1,09 miliardi di dollari La Costco nel 2010 raggiunse la 25\u00aa posizione a livello mondiale per capitalizzazione, secondo la rivista Fortune 500. Le associazioni di consumatori americane considerano la Costco la prima azienda nella grande distribuzione.\nNegli Stati Uniti, Costco chiude solo 7 giorni l'anno per festivit\u00e0 nazionali:\nModello di vendita.\nLa Costco \u00e8 focalizzata nella vendita di prodotti a basso prezzo, generalmente in grosse quantit\u00e0, destinati principalmente alle attivit\u00e0 commerciali al dettaglio e alle famiglie numerose. L'azienda tende a concentrare la vendita su grossi volumi acquistando da un unico fornitore, esclusi i prodotti marchiati Kirkland, marchio della Costco. Questa strategia di vendita consente un abbassamento dei prezzi grazie ai ridotti costi di vendita e di marketing. Se il management della Costco considera il prezzo di un prodotto eccessivamente alto lo rifiuta. Per esempio, il 16 novembre del 2009, Costco ha annunciato che non avrebbe pi\u00f9 venduto prodotti Coca-Cola poich\u00e9 l'azienda non voleva abbassare i prezzi. Dopo una lunga trattativa, la Costco ha ripreso la vendita di prodotti Coca-Cola il 14 dicembre dello stesso anno. La Costco, per ridurre i costi di gestione, non fornisce n\u00e9 sacchetti, n\u00e9 materiale d'imballaggi. Per trasportare la merce i clienti si devono portare borse personali o utilizzare sacchetti sponsorizzati, disponibili dopo le casse.\nI costi di illuminazione vengono ridotti nei giorni soleggiati grazie alle presenza di lucernai posti sul tetto degli edifici. Durante il giorno, appositi dispositivi elettronici misurano l'intensit\u00e0 della luce che entra spegnendo un'appropriata percentuale di luci interne. Durante un tipico giorno soleggiato \u00e8 molto probabile, per la zona centrale degli edifici, avere tutte le luci spente.\nLa maggior parte dei prodotti vengono disposti nel magazzino su pallet di spedizione e direttamente utilizzati per mostrare i prodotti in vendita. Questo consente un ulteriore risparmio rispetto ai negozi al dettaglio che tengono i prodotti sugli scaffali. La Costco limita il ricarico sui prezzi degli articoli al massimo fino al 15%.\nL'associazione.\nCon l'esclusione di alcolici, benzina e medicine prescrivibili, i negozi Costco sono accessibili soltanto ai soci ed ai loro ospiti. Le tessere associative devono essere acquistate in anticipo ogni anno. Gli acquisti effettuati nel sito non richiedono la tessera di socio, mentre i clienti che acquistano presso i centri commerciali, se privi di tessera, sono gravati di un costo aggiuntivo del 5% su ogni acquisto. I negozi Canadesi della Costco accettano solo Mastercard cards, e debit cards con codice PIN (Interac in Canada), contanti e buoni pasto. Il centro commerciale consente ai propri membri di farsi accompagnare solo da una persona, ma solo i membri hanno l'autorizzazione all'acquisto. Da Luglio 2016, viene accettata solamente la Visa (non pi\u00f9 la American Express). La Costco, inoltre, negli Stati Uniti accetta carte di debito flessibili (FSA) per acquisti qualificati di farmaci e ottica.\nLe quote di adesione.\nLe quota di adesione annuale per il socio Gold Star \u00e8 di $60 all'anno, mentre il socio Executive paga 100$. A differenza del socio Gold Star, il socio Executive ha la possibilit\u00e0 di usufruire di sconti speciali per l'acquisto di automobili, di appartamenti, di assicurazioni auto, e sui servizi di stampa fotografie. Inoltre pu\u00f2 ricevere un ulteriore 2% di sconto su tutti gli acquisti per un massimo di 500 $, escluse sigarette, benzina e, in alcuni Stati, alcolici. In Canada i soci pagano 55$ canadesi, per una carta Gold Star, e 100 $ canadesi per la carta Executive. In Gran Bretagna il socio Trade paga 20 \u00a3 all'anno, pi\u00f9 la VAT e una carta gratuita per il coniuge. I dipendenti della National Health Service e altri dipendenti del governo hanno diritto ad un abbonamento individuale al costo di 25 \u00a3. In Australia l'adesione annuale per un cliente d'affari \u00e8 di 55 $ australiani, e 60 $ australiani per clienti Gold Star.\nIn Messico, l'adesione costa 400 $ messicani all'anno per una tessera Gold Star, e 1000 $ messicani per una tessera Executive. In Messico i soci Costco possono accedere all'acquisto di tutti i servizi e di tutti i prodotti. I supermercati dislocati nel territorio messicano accettano solo contante o carta Visa Electron. Per gli acquisti con Visa o Mastercard viene applicato un costo pari al 4% del totale acquistato.\nPolitica.\nPolitica di ritorno.\nI soci Costco, in qualsiasi momento hanno la garanzia di un totale rimborso per qualsiasi prodotto difettoso. Unica eccezione sono i televisori, i proiettori, i computer, le macchine fotografiche, le videocamere, i lettori audio digitali e i telefoni cellulari, prodotti che hanno un termine di 90 giorni, al di fuori del quale non possono essere rimborsati, e devono essere inviati al produttore, nel rispetto dei termini di garanzia. La CostCo si \u00e8 accordata con i produttori per estendere la garanzia, sia per i televisori che per i computer, per altri due anni. Inoltre, offre un servizio gratuito per i membri che acquistano prodotti elettronici che richiedono una specifica configurazione.\nBuoni pasto negli USA.\nFino al 2009, la Costco non accettava i buoni pasto. In un articolo del 14 marzo 2009, la Pittsburgh Post-Gazette ha citato un'intervista a Jim Sinegal, cofondatore e presidente della societ\u00e0, che al riguardo affermava: \"In generale non abbiamo clienti che utilizzano i buoni pasto\".\nA causa della crisi economica, dell'impoverimento generale della societ\u00e0 americana e della decisione del BJ's Wholesale Club, principale concorrente della CostCo, l'azienda annunci\u00f2 nel maggio 2009 di accettare, in via sperimentale, l'utilizzo di buoni pasto, presso due negozi della citt\u00e0 di New York a partire dal giugno 2009, e, a seconda del successo dell'iniziativa, estendere il loro utilizzo a tutti i negozi di New York. Successivamente la societ\u00e0 ha annunciato di espandere il programma, puntando in primo luogo alle zone del Michigan e della California pi\u00f9 colpite dalla crisi economica, e introducendo successivamente il loro uso in met\u00e0 circa dei suoi 410 negozi a partire dal giorno del ringraziamento, fino a estendere l'iniziativa a livello nazionale.\nLe Cash Cards.\nNei magazzini CostCo possono essere acquistate delle particolari carte, le Cash Cards, sulle quali i soci possono effettuare versamenti per acquisti non in contanti, presso tutti i magazzini statunitensi e australiani. Dato che i distributori di benzina della Costco accettano solo Cash Card, Carte di debito e Visa cards, coloro che possono pagare solo con assegni o contanti, prima di fare il pieno, devono acquistare una Cash Card all'interno del magazzino.\nProdotti.\nNel corso degli anni, la Costco ha progressivamente ampliato la sua gamma di prodotti e servizi, inizialmente limitata ai prodotti in scatola facilmente disponibili dalle grosse confezioni situate sui pallet. Oggi \u00e8 possibile acquistare molti altri prodotti, come prodotti freschi, carne, latticini, pesce, prodotti da forno, fiori, vestiti, libri, software per computer, aspirapolvere, elettrodomestici, elettronica di consumo, pannelli solari fotovoltaici, gioielli, pneumatici, vino, vasche per idromassaggio, mobili e cofanetti. Molti magazzini dispongono di pneumatici per auto, farmacie, centri di aiuto per l'udito, optometristi, sviluppo foto digitali, e stazioni di servizio. Gli optometristi che lavorano nei centri Costco accettano anche visite di persone prive della tessera associativa. La Costcol Optical rappresenta la quarta pi\u00f9 grande societ\u00e0 di ottica degli Stati Uniti.\nPresso alcune citt\u00e0 sono accessibili negozi di alcolici, generalmente separati dal magazzino principale, separazione necessaria al fine di adeguarsi alle restrizioni legislative nella vendita di liquori. Per esempio, in alcuni stati, come nel Texas, questi negozi devono essere di propriet\u00e0 e gestiti tramite una societ\u00e0 separata con propri dipendenti. Il tentativo della Costco di acquistare direttamente dai produttori di vino, evitando il pagamento dello \"state retail\", e aggirando il monopolio, ha indotto lo Stato di Washington a intentare causa, causa che l'azienda ha perso. In Australia, la Costco deve rispettare norme commerciali stabilite in ogni stato. I negozi presenti nello Stato di Victoria, per esempio, beneficiano delle leggi di autorizzazione pi\u00f9 liberali presenti in Australia, i cui rivenditori sono autorizzati a vendere alcolici sugli scaffali all'interno del centro commerciale, come avviene regolarmente in molti paesi europei, ma con una cassa separata.\nMarchio Kirkland.\nIl marchio Kirkland \u00e8 di propriet\u00e0 esclusiva della Costco, marchio conosciuto nel mondo dell'industria come \"private label\". \u00c8 presente sia sul sito internet che presso i centri commerciali. Il nome \"Kirkland\" \u00e8 dovuto al fatto che la sede centrale della Costco si trovava tra il 1987 ed il 1996 nella citt\u00e0 di Kirkland (Washington). La Costco ha introdotto il marchio nel 1995. L'idea \u00e8 nata per identificare categorie di prodotti con un marchio di qualit\u00e0 a prezzi scontati.\nServizi.\nLa Costco agisce anche come broker di investimento e agenzia viaggi. Hanno inoltre attivato un programma dove i soci possono acquistare auto nuove a prezzi scontati. La CostCo dal 2004 ha stipulato un accordo con lAmeriprise\" per l'acquisto di assicurazioni auto. Pi\u00f9 recentemente viene offerta una bottiglia di un vino raro, il \"Ch\u00e2teau Mouton Rothschild\" del 1982, vino che a rotazione viene sostituito con un'altra marca, ma altrettanto raro. Il Costco Photo Center\"' \u00e8 un laboratorio di stampe fotografiche multifunzionale in grado di offrire i suoi servizi sia dai magazzini che dal sito web, \"costcophotocenter.com\". Il sito offre gratuitamente senza limiti di archiviazione la memorizzazione di file digitali. Prima del maggio o giugno 2010, la Costco ha stipulato un accordo con il sito \"Mypublisher.com\" per la pubblicazione di libri e calendari personalizzati.\nAcquisti online.\nSecondo un sondaggio effettuato dalla Compete.com survey , il sito \"Costco.com\" ha superato i 58 milioni di visitatori nel 2008 e possiede tre siti internet dedicati all'e-commerce, tra i quali: \"Costco.com\" per il mercato statunitense, \"Costco.ca\" per il Canada e \"Costco.co.uk\" per il Regno Unito.\nViaggi Costco.\nLa Costco Travel \u00e8 una societ\u00e0 interamente controllata dalla Costco Wholesale: dal 2000 offre viaggi di piacere ai soci statunitensi. Le agenzie viaggio si trovano ad Issaquah, nei pressi della sede centrale della Costco. La Costco Travel impiega 290 professionisti, che propongono diversi pacchetti vacanza alle Hawaii, nel Messico, ai Caraibi, in Europa, ad Orlando, nel Sud Pacifico, nel deserto del sud-ovest e a Las Vegas. Sono disponibili anche viaggi in crociera, vacanze guidate, vacanze presso i parchi di divertimento, servizi di noleggio, case alloggio, hotel, e case di lusso.\nRistorazione.\nLa maggior parte dei negozi Costco sono dotati di ristorante, che offrono a tutti i commensali a soli 1,50 $ (lo stesso prezzo del 1985) 113 grammi (1/4 di libbra) di hot dog di carne bovina o salsiccia e 567 grammi (20 once) di una bevanda (con ricarica). In Australia l'hot dog \u00e8 di carne di maiale e viene venduto al prezzo di 2,49 $ accompagnato da una soda grande. Anche in Messico l'hot dog \u00e8 di carne suina, e comprende una bevanda, con ricarica per 2,5 $. Mentre nel Regno Unito l'hot dog \u00e8 di carne di manzo ed \u00e8 accompagnato da una bevanda per 1,5 \u00a3.\nLa Costco, dal 2008 ha venduto pi\u00f9 di 82 milioni di hot dog. Nei ristoranti Costco \u00e8 disponibile la pizza in diversi gusti: al formaggio, ai peperoni, vegetariana, combo. Lo yogurt gelato viene servito sia con il cioccolato, che alla vaniglia o con entrambi i gusti. Inoltre \u00e8 possibile acquistare frullati di frutta di bosco mista, il cappuccino, il pollo, panini, piadine, tacchino, churros, insalate e in alcune localit\u00e0 il gelato. In alcune localit\u00e0 sono offerte anche le patatine fritte. Con il tempo il churro ha sostituito il pretzel. I dati nutrizionali sono pubblicati online. Nell'aprile del 2010, alcuni centri commerciali della Costco di Stati Uniti e Canada hanno sostituito la Coca Cola con la Pepsi Cola.\nLavorare da Costco.\nMentre alcuni Price Club situati in California e nel nordest degli Stati Uniti sono gestiti dalla International Brotherhood of Teamsters, la maggior parte dei centri commerciali Costco non sono sindacalizzati. Comunque i contratti, vengono rinnovati dalla Costco ogni tre anni, in concomitanza con le ratifiche dei contratti collettivi. Il contratto, pur non essendo ratificato dal sindacato \u00e8 simile ad un contratto sindacale, un accordo stipulato con i dipendenti che raccoglie assieme ai compensi e ai salari, procedure disciplinari, ferie pagate e bonus di anzianit\u00e0. Il salari orari della CostCo variano negli Stati Uniti da 11 $ a 21 $, in Canada da 11 $ a $ 22,15, e da 6,28 \u00a3 a 10,00 \u00a3 nel Regno Unito. Negli Stati Uniti, l'ottanta per cento dei lavoratori della Costco possiede un'assicurazione sanitaria, pi\u00f9 del doppio dei dipendenti dei centri commerciali concorrenti, quali Walmart e Target. I dipendenti che operano nel settore dei campioni alimentari lavorano per una societ\u00e0 esterna. Negli Stati Uniti occidentali, l'azienda si chiama Warehouse Demo Servizi, ha sede a Kirkland, nello Stato di Washington. La Costco utilizza per le dimostrazioni la sede di San Diego in California. In Canada le dimostrazioni sono esclusivamente effettuate in appositi sedi professionali.\nCostco nel mondo.\nI negozi situati al di fuori degli Stati Uniti sono simili a quelli statunitensi. Il layout, la segnaletica ed anche i parcheggi sono generalmente identici a quelli negli States e i ristoranti sono allineati al gusto internazionale. In Canada vengono offerte le poutine, mentre in Asia e in Messico \u00e8 disponibile la pizza ai frutti di mare, in Giappone e in Corea del Sud la zuppa di vongole, infine in Gran Bretagna le patate fritte al cartoccio e in Australia il pasticcio di carne. La disponibilit\u00e0 dei prodotti venduti nei centri commerciali \u00e8 adattata ai gusti locali, con un sapiente mix di prodotti americani e prodotti del luogo.\nNegozi.\nNel settembre del 2010 la Costco contava 572 negozi:\nNel 2005 il Costco pi\u00f9 grande al mondo era quello di Hillsboro in Oregon.\nAltri formati di vendita.\nLa Costco ha sperimentato negli anni altri formati di vendita dei prodotti. Per esempio, nel febbraio 2003 vennero abbandonati i progetti per supermarket di qualit\u00e0, per buongustai (\"supermarket gourmet\"). Il formato di adesione prevedeva la possibilit\u00e0 di acquisti presso una farmacia, un panificio, un bar, un negozio di gastronomia, un garden center, reparti di ottica, con prodotti confezionati in piccole quantit\u00e0.\nCostco Business Centers.\nI Costco Business Centers concentrano al loro interno un ristorante, un albergo, un minimarket e un negozio di forniture per ufficio professionali. Gli articoli sono offerti in lotti o in piccole quantit\u00e0 con una vastissima selezione di prodotti, sempre disponibili alla consegna. Nei Costco Business Centre a differenza dei tradizionali centri Costco, i clienti non trovano vestiti, articoli sportivi, gioielli, e prodotti farmaceutici. Dal settembre 2010, sono accessibili otto Costco Business Center: in California a Commerce, in Hawthorne, ad Hayward, e a San Diego, nello Stato di Washington, a Lynnwood e a Fife, mentre in Nevada a Las Vegas, e in a Arizona a Phoenix.\nCostco Home.\nIl primo magazzino Costco Home ha aperto nel 2002 a Kirkland, nello Stato di Washington. Il magazzino venne concepito per attirare una clientela disponibile all'acquisto di prodotti di lusso, in grado di coniugare qualit\u00e0, valore in prodotti di fascia alta, come gi\u00e0 avevano gi\u00e0 fatto centri commerciali tipo \"Fortunoff \"o \"Create &amp; Barrel\". In questi magazzini, per esempio, i mobili, i prodotti per la cucina e gli accessori sono considerati quasi di lusso, rappresentati da marchi tipo Lexington, Ralph Lauren e Waterford. Grazie ad una politica di vendita orientata ad un maggior volume \u00e8 stato possibile da parte della Costco applicare margini di guadagno pi\u00f9 bassi e di conseguenza prezzi alla clientela migliori.\nCon il tempo presso le Costco Home sono stati introdotti articoli di elettronica per la casa, tra cui i principali marchi di elettrodomestici, mobili per ufficio, e una vasta selezione di mobili da giardino. Anche partner come la Glentel filiale della Wireless, ha iniziato a vendere piani telefonici e telefoni cellulari. Il 2 aprile 2009, la societ\u00e0 ha annunciato di chiudere i due negozi esistenti a Kirkland, Washington e Tempe, in Arizona, e il 3 luglio 2009 di abbandonare i piani per l'apertura di terzo negozio sulla West Coast. La societ\u00e0 si \u00e8 giustificata affermando che la crisi aveva ridotto l'acquisto di prodotti per la casa, costringendola a rifocalizzare i suoi interessi sul core business."}
{"id": "3422762", "revid": "729019", "url": "https://it.wikipedia.org/wiki?curid=3422762", "title": "Capsula fibrosa di Glisson", "text": "La capsula fibrosa di Glisson (o guaina epatobiliare di Glisson) \u00e8 un rivestimento di tessuto connettivo denso che, a livello dell'ilo epatico, circonda i vasi e i nervi, accompagnandoli nel loro decorso fino ai segmenti epatici. \u00c8 in diretta continuit\u00e0 con la capsula fibrosa del fegato, la quale, a differenza della capsula fibrosa di Glisson, non possiede terminazioni nervose.\n\u00c8 cos\u00ec denominata in onore del medico inglese Francis Glisson, mentre a Joseph-Pierre P\u00e9trequin si devono le prime ipotesi sulla sua funzione."}
{"id": "3422765", "revid": "599013", "url": "https://it.wikipedia.org/wiki?curid=3422765", "title": "Suore di Santa Edvige", "text": "Le Suore di Santa Edvige (in tedesco \"Hedwigschwestern\") sono un istituto religioso femminile di diritto pontificio.\nStoria.\nLe origini della congregazione risalgono al 1848, quando Robert Spiske (1821-1888) cre\u00f2 a Breslavia un'associazione intitolata a santa Edvige, patrona della Slesia, composta da vedove e giovani donne dedite all'assistenza ai ragazzi abbandonati e agli anziani.\nIn occasione di un suo viaggio a Roma, nel 1858 Spiske ebbe modo di incontrare papa Pio IX, che benedisse l'opera e appoggi\u00f2 l'idea di trasformare il sodalizio in una congregazione: le prime aspiranti emisero la loro professione dei voti a Breslavia il 14 luglio 1859, dando formalmente inizio all'istituto.\nCon le leggi emanate dallo stato prussiano nel 1875, tutte le comunit\u00e0 di suore di Santa Edvige vennero disperse (sopravvisse solo la casa di Wartha, dove le religiose gestivano un asilo per bambini malati): Spiske cerc\u00f2 di trasferire la sede della sua congregazione in Austria-Ungheria e nel 1877 stabil\u00ec la casa generalizia a Nesamislitz, in Boemia, da dove poterono rientrare in Slesia nel 1899.\nLa congregazione ricevette il pontificio decreto di lode nel 1872 e le sue costituzioni ottennero l'approvazione definitiva nel 1901; dal 25 marzo 1959 \u00e8 aggregata all'Ordine di Sant'Agostino.\nAttivit\u00e0 e diffusione.\nLe religiose dell'istituto si dedicano all'istruzione e all'educazione cristiana della giovent\u00f9 e all'assistenza agli ammalati.\nLe suore sono presenti in Austria, Repubblica Ceca, Danimarca, Germania, Polonia; la sede generalizia \u00e8 a Berlino.\nAlla fine del 2008 la congregazione contava 298 religiose in 36 case."}
{"id": "3422766", "revid": "767487", "url": "https://it.wikipedia.org/wiki?curid=3422766", "title": "Canonichesse della Croce", "text": "Le canonichesse della Croce (in spagnolo \"Canonesas de la Cruz\") sono un istituto religioso femminile di diritto pontificio: le suore di questa congregazione pospongono al loro nome la sigla C.d.l.C.\nStoria.\nLa congregazione venne fondata a Lima nel 1919 da Teresa Candamo \u00c1lvarez-Calderon (1875-1953), in religione madre Teresa della Croce, con il consenso di Emilio Francisco Lisson Chaves, arcivescovo di Lima.\nLe canonichesse della Croce vennero erette in istituto di diritto diocesano il 16 settembre 1919 e le loro costituzioni vennero approvate nel 1925.\nAttivit\u00e0 e diffusione.\nLe finalit\u00e0 principali delle canonichesse della Croce sono la catechesi e l'animazione liturgica nelle parrocchie.\nLe suore sono presenti nelle Americhe (Argentina, Cile, Per\u00f9, Venezuela) e in Europa (Albania, Italia); la sede generalizia \u00e8 a Lima.\nAlla fine del 2008 la congregazione contava 228 religiose in 38 case."}
{"id": "3422768", "revid": "599013", "url": "https://it.wikipedia.org/wiki?curid=3422768", "title": "Suore della Sacra Famiglia di New Orleans", "text": "Le Suore della Sacra Famiglia (in inglese \"Sisters of the Holy Family of New Horleans\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.F.\nStoria.\nLe origini dell'istituto risalgono al 1825: giunta in Louisiana dalla Francia Jeanne Aliquot venne salvata dall'annegamento da uno schiavo di colore e decise di consacrarsi all'educazione dei figli dei neri; rifiutata dalle orsoline, apr\u00ec una propria scuola. Le sue collaboratrici furono due donne di colore: Juliette Gaudin e Henriette DeLille (1813-1862).\nLa DeLille, assieme alla Gaudin e alla Aliquot, diede inizio alla congregazione a New Orleans il 21 novembre 1842 con il consenso del vescovo Napoleon Joseph Perch\u00e9. Nel 1876 le suore estesero il loro apostolato dall'istruzione all'assistenza agli orfani.\nLa congregazione ricevette il pontificio decreto di lode il 9 dicembre 1952.\nAttivit\u00e0 e diffusione.\nLe religiose si dedicano a varie forme di apostolato, specialmente a favore della popolazione di colore.\nLe suore sono presenti soprattutto in Louisiana; la sede generalizia \u00e8 a New Orleans.\nNel 2007 la congregazione contava 117 religiose."}
{"id": "3422769", "revid": "599013", "url": "https://it.wikipedia.org/wiki?curid=3422769", "title": "Suore della carit\u00e0 del Cardinale Sancha", "text": "Le Suore della Carit\u00e0 del Cardinale Sancha (in spagnolo \"Hermanas de la Caridad del Cardenal Sancha\") sono un istituto religioso femminile di diritto pontificio: le suore di questa congregazione pospongono al loro nome la sigla H.C.C.S.\nStoria.\nLa congregazione venne fondata il 5 agosto 1869 a Santiago di Cuba da Ciriaco Mar\u00eda Sancha y Herv\u00e1s (1833-1909), canonico penitenziere della cattedrale, con quattro sue giovani figlie spirituali; le sue costituzioni vennero elaborate da Sancha sulla base della regola di san Benedetto.\nLa nomina a vescovo del fondatore e il suo trasferimento in Spagna causarono gravi difficolt\u00e0 alle religiose; nel 1877 la loro casa madre a Santiago venne soppressa e nel 1961, con l'avvento al potere di Fidel Castro, le suore vennero espulse da Cuba e dovettero trasferire la loro casa generalizia a Santo Domingo.\nLe suore della Carit\u00e0 ricevettero il pontificio decreto di lode il 23 dicembre 1953.\nIl 17 ottobre 2009 il fondatore \u00e8 stato proclamato beato a Toledo dall'arcivescovo Angelo Amato.\nAttivit\u00e0 e diffusione.\nLe religiose si dedicano principalmente all'istruzione e all'educazione cristiana della giovent\u00f9 e all'assistenza agli anziani.\nLe suore sono presenti in Spagna, in Italia e nelle Americhe (Colombia, Cuba, Per\u00f9, Porto Rico, Stati Uniti d'America, Venezuela); la sede generalizia \u00e8 a Santo Domingo.\nAlla fine del 2008 la congregazione contava 307 religiose in 57 case."}
{"id": "3422772", "revid": "599013", "url": "https://it.wikipedia.org/wiki?curid=3422772", "title": "Suore della Sacra Famiglia di Urgell", "text": "Le Suore della Sacra Famiglia di Urgell (in spagnolo \"Hermanas de la Sagrada Familia de Urgell\") sono un istituto religioso femminile di diritto pontificio: le suore di questa congregazione pospongono al loro nome la sigla S.F.U.\nStoria.\nLe origini della congregazione risalgono al 1858, quando Josep Caixal i Estrad\u00e9, vescovo di Urgel, chiam\u00f2 Ana Mar\u00eda Janer Anglarill (1800-1885), delle suore della Carit\u00e0 di Cervera, a lavorare nell'ospedale di Seo de Urgel.\nLa Janer Anglarill giunse a Seo de Urgel nel 1859 e cre\u00f2 una comunit\u00e0 di religiose con la regola delle suore di Cervera, di ispirazione vincenziana. La comunit\u00e0 di Cervera si un\u00ec a quella di Urgel e riconobbe come superiora la Janer Anglarill: la congregazione si svilupp\u00f2 rapidamente e sorsero numerose filiali; nel 1874 presero il titolo di suore della Sacra Famiglia.\nPresto la congregazione si svilupp\u00f2 anche all'estero: nel 1911 sorsero filiali in Argentina e nel 1932 in Belgio. La guerra civile spagnola caus\u00f2 gravi difficolt\u00e0 alle suore in patria, che videro le loro comunit\u00e0 disperse.\nLa congregazione ottenne il pontificio decreto di lode il 3 luglio 1899 e l'approvazione definitiva della Santa Sede il 10 aprile 1906; le sue costituzioni vennero approvate definitivamente il 2 febbraio 1908.\nAttivit\u00e0 e diffusione.\nLe suore della Sacra Famiglia si dedicano all'istruzione e all'educazione cristiana della giovent\u00f9 e all'assistenza agli anziani e agli ammalati.\nLe suore sono presenti in Europa (Andorra, Italia, Spagna), nelle Americhe (Argentina, Cile, Colombia, Messico, Paraguay, Per\u00f9, Uruguay) e in Guinea Equatoriale; la sede generalizia \u00e8 a Rub\u00ed.\nAlla fine del 2008 la congregazione contava 311 religiose in 52 case."}
{"id": "3422780", "revid": "599013", "url": "https://it.wikipedia.org/wiki?curid=3422780", "title": "Suore del Santo Rosario di Gerusalemme dei latini", "text": "Le Suore del Santo Rosario di Gerusalemme dei Latini (in inglese \"Rosary Sisters\") sono un istituto religioso femminile di diritto pontificio: le suore di questa congregazione pospongono al loro nome la sigla R.S.J.\nStoria.\nLa congregazione venne fondata il 24 luglio 1880 a Gerusalemme da Joseph Tannous Yammin, sacerdote del patriarcato di Gerusalemme dei Latini, per dare la possibilit\u00e0 alle aspiranti religiose palestinesi di entrare in un istituto (venivano generalmente respinte dalle religiose europee perch\u00e9 non conoscevano le lingue occidentali).\nLe prime postulanti presero l'abito il 15 gennaio 1881 ed emisero la loro prima professione il 7 marzo 1885: tra le prime religiose era Maryam S\u016bltanah Danil Gha\u0163\u0163as (1843-1927), in religione madre Maria Alfonsina, ritenuta cofondatrice della congregazione.\nAlla congregazione erano ammesse non solo religiose del rito latino, ma anche suore provenienti dai riti melchita e maronita: ci\u00f2 favor\u00ec la diffusione dell'istituto in numerosi paesi del Medio Oriente; nel 1964 venne aperta una casa anche a Roma.\nLa congregazione ottenne il pontificio decreto di lode il 10 maggio 1954 e le sue costituzioni vennero approvate della Santa Sede il 4 agosto 1959.\nAttivit\u00e0 e diffusione.\nLe suore del Rosario operano in scuole, orfanotrofi, cliniche e a favore delle madri povere, senza distinzione di religione.\nLe suore sono presenti in Egitto, Giordania, Italia, Kuwait, Libano, Palestina, Siria; la sede generalizia \u00e8 a Gerusalemme.\nAlla fine del 2008 la congregazione contava 262 religiose in 61 case."}
{"id": "3422805", "revid": "767487", "url": "https://it.wikipedia.org/wiki?curid=3422805", "title": "Annunciazione (Moretto)", "text": "L'Annunciazione \u00e8 un dipinto a olio su tavola (42x58 cm) del Moretto, databile al 1535-1540 e conservato nella Pinacoteca Tosio Martinengo a Brescia.\nLa tavola \u00e8 stata giudicata dalla critica come uno dei migliori dipinti del pittore, \"unico nella produzione minore del Moretto\" per composizione, preziosit\u00e0 dei colori e senso religioso trasmesso, il tutto fondato su toni argentini e sommessi.\nStoria.\nLa piccola tavola passa in propriet\u00e0 dei Civici Musei di Brescia per lascito del conte Paolo Tosio nel 1832, ma non si conoscono i precedenti passaggi di propriet\u00e0. \u00c8 comunque da escludere, date le ridotte dimensioni, la destinazione a edifici chiesastici: quasi sicuramente fu eseguita per conto di privati, da custodire in una casa o in una canonica.\nIl dipinto ha sempre mostrato un ottimo stato di conservazione: Joseph Archer Crowe e Giovanni Battista Cavalcaselle, i primi che la analizzano nel 1871, parlano di un \"dipinto bello e grazioso e, cosa ancor pi\u00f9 rara, tuttora in buono stato di conservazione\". Stessa cosa Pietro Da Ponte, nel 1898: \"opera piccola, ma graziosissima e assai ben conservata\".\nL'opera si trova ancora oggi esposta nella Pinacoteca Tosio Martinengo di Brescia.\nDescrizione.\nIl dipinto raffigura l'episodio dell'Annunciazione: a sinistra vi \u00e8 l'arcangelo Gabriele che si avvicina alla Madonna recando un giglio, a destra vi \u00e8 Maria con gli occhi bassi, nell'atto di leggere un libro. Fra i due, in alto, \u00e8 posta la colomba, simbolo dello Spirito Santo, in una nube lucente.\nLa scena si svolge in un locale chiuso con finestre, dalle quali si scorge un panorama aspro e montuoso, con un piccolo centro abitato visibile poco pi\u00f9 in basso del capo di Maria.\nStile.\nLa prima analisi critica dell'opera \u00e8 compiuta ancora da Pietro Da Ponte nel 1898: \"Nel fondo di paese che si intravede della finestre della cameretta e nelle figure predominano le tinte argentine tanto caratteristiche del Moretto e dalla composizione spira un'aria di giovanile candore\".\nNella scheda scritta da Fausto Lechi e Gaetano Panazza per la mostra \"La Pittura bresciana del Rinascimento\", svoltasi nel 1939, si legge che il dipinto \"\u00e8 una graziosissima, piccola composizione nella quale si fondono i colori splendenti e caldi e i toni argentini che la rendono assai preziosa. Le due soavissime immagini vivono in un'atmosfera quasi di sogno fatta di toni argentini e di luci verdi azzurre come di acque marine\".\nGaetano Panazza torna a parlare dell'opera, con qualche riserva, nel 1958, scrivendo che si tratta di una \"deliziosa tavoletta, nonostante qualche pesantezza nella nuvola che avvolge lo Spirito Santo. \u00c8 una delle creazioni meglio riuscite del Moretto, intimamente poetica e ricca di serena religiosit\u00e0, argentina e fredda nei toni accordati e sommessi, in cui predomina la perla bruna. Lombarda, forse con qualche sentore leonardesco, \u00e8 la soluzione della bifora che lascia scorgere al di l\u00e0 il paesaggio azzurrino dello sfondo\".\nSecondo Camillo Boselli, che scrive nel 1974, \"l'\"Annunciazione\" \u00e8 un gioiello delizioso, unico nella produzione minore del Moretto, di cui numerose Madonne pi\u00f9 o meno autografe disperse in collezioni pubbliche o private, sono gli esempi pi\u00f9 comuni. Non sempre in queste opere l'autograficit\u00e0 del Moretto \u00e8 sicura perch\u00e9 \u00e8 probabile che molte di esse siano opere di bottega. Questa della Tosio \u00e8 sicuramente autografa del maestro per la preziosit\u00e0 dei colori, per il raccolto e sereno senso religioso della scena. Motivo di ammirazione lo splendido paesaggio con quella tappa luminosa del prato [...]\".\nDel dipinto si conoscono numerose repliche e derivazioni, alcune delle quali oggi non pi\u00f9 rintracciabili."}
{"id": "3422806", "revid": "287204", "url": "https://it.wikipedia.org/wiki?curid=3422806", "title": "Francesco Alberti", "text": ""}
{"id": "3422808", "revid": "729019", "url": "https://it.wikipedia.org/wiki?curid=3422808", "title": "Cesario Console", "text": "Comand\u00f2 la flotta del Ducato di Napoli durante il regno di suo padre, Sergio I e del fratello Gregorio III, fra l'840 e l'870.\nNell'846, fronteggi\u00f2 l'incursione saracena contro Roma portando il contingente napoletano alla vittoria a Gaeta. In seguito, nell'estate dell'849 capitan\u00f2 una flotta costituita dalle navi della Repubblica marinara di Amalfi, di Napoli, Sorrento e Gaeta riunite nella Lega Campana, sbaragliando una flotta di navi saracene che si apprestava a sbarcare presso Ostia con l'intento di operare il saccheggio di Roma (battaglia di Ostia).\nCesario nell'870 fu imprigionato dal nipote, Sergio II, e mor\u00ec in carcere, dove era stato rinchiuso per essersi opposto ai contatti tra il Ducato di Napoli e gli Aghlabidi musulmani.\nFu sepolto nelle Catacombe di San Gennaro.\nA Napoli, la strada che da Piazza del Plebiscito va verso il mare, incrociando l'inizio di via Santa Lucia, \u00e8 dedicata a Cesario Console; in questa via \u00e8 ubicato il Palazzo dell'Ammiragliato.\nDalla terrazza che fiancheggia la via Cesario Console, si eleva, dominando il mare, la statua di Cesare Augusto, offerta dal Duce alla Citt\u00e0 di Napoli nel 1936. Nella citt\u00e0 partenopea l'antico culto pagano dell'imperatore Cesare Augusto, e successivamente anche quello dell'ammiraglio Cesario Console, fu sostituito e cristianizzato da San Cesario diacono e martire di Terracina (infatti, a un passo da Piazza del Plebiscito e dal Teatro di San Carlo, nella Chiesa di Santa Brigida si conserva un busto reliquiario di San Cesario)."}
{"id": "3422811", "revid": "729019", "url": "https://it.wikipedia.org/wiki?curid=3422811", "title": "Stazione di G\u00f6schenen", "text": "La stazione di G\u00f6schenen \u00e8 una stazione ferroviaria posta sulla ferrovia del Gottardo, all'imbocco nord del traforo omonimo; la stazione \u00e8 anche capolinea della ferrovia della Sch\u00f6llenen, a scartamento metrico.\n\u00c8 posta nel centro abitato di G\u00f6schenen, nel cantone svizzero di Uri.\nStoria.\nLa stazione venne aperta nel 1882 come parte della ferrovia del Gottardo. Per la sua posizione, all'imbocco nord della galleria di valico, acquis\u00ec subito una notevole importanza per l'esercizio.\nNel 1917 venne aperta la breve ferrovia della Sch\u00f6llenen, diretta all'importante localit\u00e0 turistica di Andermatt. Ci\u00f2 rese la stazione di G\u00f6schenen un importante nodo di interscambio."}
{"id": "3422815", "revid": "3115", "url": "https://it.wikipedia.org/wiki?curid=3422815", "title": "Glen Duncan", "text": "Biografia.\nNato da una famiglia angloindiana, ha studiato filosofia e letteratura alla Lancaster University. Dopo essersi trasferito a Londra, ha lavorato quattro anni in una libreria, dedicandosi contemporaneamente alla scrittura. \nIl suo penultimo libro pubblicato in Italia \u00e8 \"L'ultimo lupo mannaro\" (Isbn Edizioni), il primo episodio di una trilogia sui lupi mannari. I diritti cinematografici del libro sono stati acquisiti dalla Scott Free, societ\u00e0 dei fratelli Tony e Ridley Scott, per una trasposizione sul grande schermo. Il seguito, pubblicato in Italia nel 2012, \u00e8 intitolato \"L'Alba di Talulla\". \nIl terzo capitolo della trilogia sui lupi mannari \u00e8 stato pubblicato il 4 febbraio 2014 con titolo originale di \"By Blood We Live (The Last Werewolf / Bloodlines Trilogy #3)\" nei paesi di lingua anglofona. Non si conosce la data di pubblicazione n\u00e9 quella di una eventuale edizione italiana. \nAttualmente vive a Londra."}
{"id": "3422818", "revid": "96758", "url": "https://it.wikipedia.org/wiki?curid=3422818", "title": "Raoul Hernandez", "text": "Raoul \"El Cid\" Hernandez \u00e8 uno dei personaggi della serie TV statunitense \"Oz\", interpretato da Luis Guzm\u00e1n.\nStoria del personaggio.\n\"El Cid\" Hernandez \u00e8 il detenuto numero 98H498, condannato il 10 luglio del 1998 per omicidio di secondo grado a 36 anni di prigione, con possibilit\u00e0 di vigilata non prima di 20.\n\u00c8 il pi\u00f9 spietato tra i membri del gruppo dei Latinos, ben disposto a uccidere o brutalizzare chiunque si metta sulla sua strada. Ha passato la maggior parte della propria vita in prigione ed \u00e8 orgoglioso di essere stato cresciuto dal sistema. Fin dal suo arrivo ha provato un'ostilit\u00e0 nei confronti di Miguel Alvarez a causa del colore della sua pelle.\nStagione 2.\nHernandez arriva a Oz con l'accusa di omicidio e viene messo in Paradiso, con Alvarez come \"angelo custode\". \u00c8 rispettato da tutti, soprattutto dall'ex leader dei Latinos Alvarez, ma proprio contro di lui si accanisce perch\u00e9 lo considera \"troppo bianco\". Per metterlo alla prova, El Cid gli ordina di cavare gli occhi a un AC, tal Eugene Rivera che si comporta in modo molto arrogante contro il capo di El Norte.\nStagione 3.\nCon l'arrivo di Carlos Ricardo e il rilascio di Alvarez, El Norte guidato da Hernandez \u00e8 uno dei clan pi\u00f9 potenti nello spaccio di droga. Tuttavia El Cid continua a osteggiare Alvarez e una loro lite viene sedata dall'AC Hughes con lo sfollagente mandando Raoul in infermeria. Hernandez \u00e8 impegnato poi a tenere a bada Carmen Guerra dal tentativo di scatenare una guerra con gli irlandesi a causa di Ryan O'Reily, di cui ha un gran rispetto. Inoltre si schiera con Simon Adebisi per ottenere il controllo del traffico di droga, aiutandolo a mettere fuori gioco Poeta e Pierce. Ora i Latinos controllano lo spaccio ed Hernandez fa in modo che O'Reily gli consegni la sua droga, venendo poi per\u00f2 perquisito e incastrato. Quando viene interrogato da Glynn, risponde solo \"\u00bfQue?\" lasciando intendere di non voler confessare. Una volta rilasciato ordina l'esecuzione di Alvarez e durante la serrata spia Hughes mentre consegna la pistola ad Adebisi.\nStagione 4.\nConclusa la serrata, Hernandez ordina a pi\u00f9 riprese la morte di Alvarez, che riesce sempre a farla franca e alla fine evade grazie ad Agamemnon Busmalis. El Cid lancia la caccia all'uomo nelle strade, ma prima che possa veder morto il suo nemico, viene preso di cattivo occhio da Chucky Pancamo che mette Enrique Morales in condizioni di uccidere Hernandez e prendere il suo posto. Di notte, dopo il trasferimento di Bob Rebadow nell'acquario, Hernandez viene ucciso da quest'ultimo con un colpo al collo e muore dissanguato nel disperato tentativo di vendicarsi.\nCuriosit\u00e0.\nNonostante sia stato ucciso per ordine di Morales, i due non hanno mai girato una scena insieme."}
{"id": "3422819", "revid": "599013", "url": "https://it.wikipedia.org/wiki?curid=3422819", "title": "Abbeyhill", "text": "Abbeyhill \u00e8 un quartiere di Edimburgo, capitale della Scozia.\nCome molti altri quartieri di periferia, l'area ha varie definizioni. Generalmente il quartiere va da Holyrood Park (e forse dallo stesso Holyrood Palace) a sud, Meadowbank a est; Calton Hill e Leith a nord; e i cantieri della Waverley Station a ovest. Recentemente \u00e8 stato costruito il nuovo palazzao del Parlamento scozzese, contiene anche un numero di vecchie chiese e altri siti storici e si affaccia sul \"Palace of Holyroodhouse\".\nAbbeyhill \u00e8 una delle parti pi\u00f9 vecchie della citt\u00e0, e prende il suo nome dalle rovine della Holyrood Abbey, il sito religioso pi\u00f9 importante della zona. Originariamente ospitava una strada reale che partiva dal centro di Edimburgo e arrivava al porto di Leith. Alla fine del XIX secolo, i giardini botanici a est di Princes Street furono spostati e fu costruita una nuova via, Leith Walk.\nIl quartiere \u00e8 composto da strade residenziali come Waverley Park e Milton Street, che ospitano appartamenti risalenti alla fine del XIX secolo e case coloniali nella parte nord di London Road. Non \u00e8 una grande commerciale, con Meadowbank Retail Park e alcuni piccoli negozi locali concentrati su London Road, ma \u00e8 molto vicino ai servizi del centro della citt\u00e0."}
{"id": "3422824", "revid": "287204", "url": "https://it.wikipedia.org/wiki?curid=3422824", "title": "Lord luogotenente", "text": "Il Lord luogotenente () \u00e8 un fiduciario del sovrano britannico, del quale \u00e8 rappresentante nelle aree di luogotenenza del Regno Unito.\nSi tratta di un titolo onorifico conferito di persona dal sovrano a personalit\u00e0 di rilievo e prestigio della contea; l'area di luogotenenza cui a tale figura viene conferita rappresentanza spesso non corrisponde ai confini della moderna contea amministrativa, in seguito alle varie leggi di ristrutturazione delle suddivisioni del Paese.\nStoricamente, invece, il luogotenente era responsabile della milizia armata della contea, privilegio detenuto fino al 1871; fino al 1921, altres\u00ec, era in capo al luogotenente la chiamata alle armi degli abili al combattimento.\nIn Scozia, dove le contee furono abolite nel 1975, il luogotenente \u00e8 in genere designato in rappresentanza del sovrano nel distretto, o in casi pi\u00f9 rari in un'area del distretto pi\u00f9 o meno coincidente con quello della contea soppressa.\nOrigini.\nInghilterra e Galles.\nIn Inghilterra, Galles ed Irlanda, il lord luogotenente \u00e8 la principale carica ufficiale della contea. La creazione della carica si data all'epoca dei Tudor.\nI luogotenenti vennero dapprima nominati per il numero di contee storiche create da Enrico VIII d'Inghilterra negli anni quaranta del XVI secolo, quando le funzioni militari di sceriffo vennero meno. I diversi sceriffi vennero pertanto elevati a lord luogotenente con competenza sulla milizia locale di cui aveva la direzione e di cui assumeva la carica di comandante. Queste commissioni erano un tempo a durata limitata e potevano comportare la fuoriuscita dai confini del Regno Unito in caso di necessit\u00e0 belliche.\nI luogotenenti presto divennero pi\u00f9 organizzati, probabilmente gi\u00e0 dal regno del successore di Enrico VIII, Edoardo VI e poi approvato definitivamente dal parlamento nel 1550. Ad ogni modo, bisogn\u00f2 attendere sino all'invasione delle forze spagnole in Inghilterra nel 1585 perch\u00e9 la carica di luogotenente fosse presente in ogni contea o contea corporata e che divenisse effettivamente permanente. Tuttavia alcune contee vennero lasciate senza luogotenenza sino agli anni novanta del medesimo secolo, a seguito della sconfitta dell'Invincibile Armata spagnola.\nL'incarico venne abolito sotto il Commonwealth ma venne ristabilito con la restaurazione sotto i termini dell\"'Act for ordering the Forces in the several Counties of this Kingdom\" del 1662. L'atto dichiarava che:\n...Sua Eccellentissima Maest\u00e0, i suoi Eredi e Successori, per tutti i secoli dei secoli e qualora l'occasione lo richiedesse, ordina la creazione di Commissioni di Luogotenenza per la Persona di Sua Maest\u00e0, suoi Eredi e Successori per tutte le rispettive contee, citt\u00e0 e palazzi d'Inghilterra e del Galles e per il villaggio di Berwick-upon-Tweed.\nLa City of London era l'unica a disporre di una commissione di luogotenenza apposita ed era indipendente dall'autorit\u00e0 del luogotenente del Middlesex. Il Conestabile della Torre di Londra ed il Lord Guardiano dei Cinque Porti erano \"ex-officio\" luogotenenti di Tower Hamlets e Cinque Ports rispettivamente, e si occupavano esclusivamente di affari militari.\nIl titolo ufficiale dell'incarico a quel tempo era \"His/Her Majesty's lieutenant for the county of x\", che poi veniva abbreviato in \"lord lieutenant\".\nIrlanda.\n\"An Act to make the Militia of this Kingdom more useful\" (Geo 2, c.9) venne vagliato dal Parlamento irlandese nel 1715 il che consent\u00ec la nomina di luogotenenti in rappresentante del Monarca inglese.\nIrlanda del Nord.\nNel 1921 con la fondazione del territorio dell'Irlanda del Nord, i lord luogotenenti continuarono ad essere nominati dal Governatore dell'Irlanda del Nord per le sei contee e i due boroughs presenti. Nel 1973 le contee ed i boroughs vennero aboliti dal governo locale ed attualmente il lord luogotenente viene nominato direttamente dalla regina.\nScozia.\nAnche se molti luogotenenti vennero nominati in Scozia dal 1715, non fu sino al 1794 che il luogotenente ottenne la nomina reale per il proprio incarico. Dal Militia Act 1797, il luogotenente venne nominato \"per contee, stewartdati, citt\u00e0 e palazzi\" oltre al controllo sulla milizia locale.\nMentre detenevano il loro incarico, i lord luogotenenti di Scozia erano tra i pochi ad essere autorizzati nell'utilizzo dello Stendardo Reale di Scozia.\nXIX secolo.\nIl Militia Act 1802 provved\u00e9 alla nomina dei luogotenenti \"Lieutenants for the Counties, Ridings, and Places\" in Inghilterra e Galles, e diede loro il comando della milizia di contea. Nel caso di villaggi o citt\u00e0 corporate, il \"chief magistrate\" che aveva l'autorit\u00e0 di nominare un deputato luogotenente in assenza di nomina di un luogotenente da parte della corona.\nIl Regulation of the Forces Act 1871 rimosse il luogotenente dalla carica di capo della milizia della contea, come giuristizione, diritti e comando esercitati per conto della corona.\nLa Militia Act 1882 ridiede la giurisdizione dei luogotenenti alla corona.\nL'incarico di luogotenente era onorario e veniva concesso per volere reale, ma virtualmente a vita. Solitamente, ma non necessariamente, la persona nominata luogotenente veniva anche nominata Custos Rotulorum.\nXX secolo.\nIl Territorial and Reserve Forces Act 1907 stabil\u00ec le County Territorial Force Associations, nel quale il luogotenente era il presidente.\nIn Irlanda anche dopo il 1921, come gi\u00e0 detto, le nomine continuarono a livello locale mentre con la costituzione della Repubblica d'Irlanda l'anno successivo le contee vennero ufficialmente abolite in Irlanda e con esse i Lord Luogotenenti a partire dal 1973.\nNel 1975 le contee cessarono di essere presenti in Scozia. Il governo locale, infatti, rimpiazz\u00f2 le contee con le regioni ed ogni regione poteva avere uno o pi\u00f9 lord luogotenenti in nomina.\nOggi.\nNel 1996 le regioni scozzesi e i distretti vennero aboliti nell'ambito della riorganizzazione territoriale.\nUna parziale riforma del governo locale dell'Inghilterra sino al 1995 port\u00f2 alla creazione delle cosiddette Contee cerimoniali d'Inghilterra, dove vengono ancora oggi nominati dei lord luogotenenti in maniera onorifica. Il Lieutenancies Act 1997 \u00e8 il documento pi\u00f9 recente in materia riguardante le luogotenenze d'Inghilterra e include la lista definitiva di tutte le aree attualmente utilizzate come luogotenenze.\nDalla riorganizzazione del 1996 in Galles, i lord luogotenenti sono oggi nominati dalle Contee preservate del Galles.\nLa City of London ha mantenuto il proprio status inalterato dal 1882 anche se qui il capo della commissione \u00e8 il Lord Mayor of the City of London.\nTra i compiti e le responsabilit\u00e0 attuali del lord luogotenente si riscontrano:\nCome rappresentante del sovrano, il lord luogotenente rimane una carica apolitica ed apartitica. La nomina attualmente \u00e8 concessa a vita anche se tradizionalmente viene concessa la rimozione per pensionamento dalla carica all'et\u00e0 di 75 anni.\nIl lord luogotenente \u00e8 supportato da un vice lord luogotenente e da alcuni deputati da lui nominati. Il vice luogotenente assume le cariche del luogotenente in caso di malattia o impossibilit\u00e0 ad assolvere i propri compiti da parte del luogotenente in carica. Il luogotenente pu\u00f2 nominare dai 30 ai 40 deputati proporzionalmente alla popolazione presente nella contea.\nLa carica non \u00e8 stipendiata ma riceve un aiuto minimo per le spese di segreteria, per il pranzo e per i viaggi. I lord luogotenenti maschi ricevono la possibilit\u00e0 di indossare l'uniforme da cerimonia nelle occasioni pi\u00f9 solenni.\nLord luogotenente d'Irlanda.\nIl lord luogotenente d'Irlanda era il capo dell'amministrazione britannica in Irlanda sino alla fondazione dell'attuale Irlanda nel 1922."}
{"id": "3422825", "revid": "732240", "url": "https://it.wikipedia.org/wiki?curid=3422825", "title": "Tecniche euristiche", "text": ""}
{"id": "3422827", "revid": "1543377", "url": "https://it.wikipedia.org/wiki?curid=3422827", "title": "Shane Jones", "text": "Ha pubblicato poesie e racconti su antologie e riviste letterarie, tra cui \"New York Tyrant\" e \"Typo\". \nIl suo primo libro pubblicato in Italia \u00e8 \"Io sono Febbraio\" (\"Light Boxes\"), uscito nel 2011 per Isbn Edizioni. \nIn America il libro, appena uscito, \u00e8 stato opzionato da Spike Jonze, che aveva l'intenzione di realizzarne un film per la regia di Ray Tintori. Il film, poi, non \u00e8 stato pi\u00f9 realizzato. \nIl libro, pubblicato da Isbn Edizioni all'interno della collana Special Books, \u00e8 stato molto apprezzato per la confezione/cofanetto, risultando una delle pi\u00f9 apprezzate del 2011 e vincitrice del primo premio agli European Design Awards. \nNel 2012 Isbn Edizioni ha pubblicato il suo secondo romanzo, dal titolo Daniel contro l'Uragano."}
{"id": "3422829", "revid": "84184", "url": "https://it.wikipedia.org/wiki?curid=3422829", "title": "Duddingston", "text": "Duddingston \u00e8 un ex villaggio a est di Edimburgo, in Scozia, vicino a Holyrood Park.\nOrigini ed etimologia.\nLa zona in cui si trova ora Duddingston Village fu registrata per la prima volta nelle terre concesse all'abate di Kelso Abbey da Davide I di Scozia tra il 1136 e il 1147, ed e descritta come una continuazione dal Crag (da Craggenmarg, un vecchio nome dell'Arthur's Seat) al Magdalene Bridge. Questa terra comprende l'insediamento di Treverlen o Traverlin a ovest; questo \u00e8 il pi\u00f9 antico nome conosciuto del paese e dei poderi che divennero successivamente noti come Duddingston.\nCi sono molte possibilit\u00e0 sull'etimologia di \"Treverlen\".\nTutti questi nomi derivano dal linguaggio celtico brittonico, che anticipa l'uso del gaelico o sassone in Scozia, e ci spinge a credere che si possa andare indietro nel tempo fino ai primi insediamenti sul Arthur's Seat. Gli ultimi due nomi, in particolare, si adattano bene ad un possibile nome per l'insediamento celtico di Crannog, che si trova nell'angolo a sud del Lago di Duddingston.\nL'ultimo proprietario celtico dei poderi di Treverlen si dice fosse Uviet il Bianco, che lo possedette dal 1090 in poi. Dal 1128, tuttavia, dalla nascita della Holyrood Abbey, le terre intorno all'Arthur's Seat sembravano essere divise tra il Reame e i poderi di Treverlen appartenenti a Uviet. Per la conferma di quello che accadde nel 1128 alla nascita della Holyrood Abbey e del passaggio della terra alla Kelso Abbey, dobbiamo leggere la successiva \"Charter of Confirmation, Granted to the Monks of Kelso of King Malcolm IV\" (Carta di Conferma, Garantita ai Monaci di Kelso da Re Malcom VI). Malcolm IV di Scozia le eredit\u00f2 da suo nonno, Davide I di Scozia, e fu chiamato a confermare alcuni regali che il nonno aveva fatto per evitare future dispute. Nella Carta appena citata conferm\u00f2 i diritti precedentemente dati di\n\"Traverlin, con i suoi dovuti confini, come Vineth aveva pienamente e liberamente posseduto e goduto, con tutta la servit\u00f9 dell'adiacente Strother, che si chiama Cameri; e il Crag dello stesso villaggio\"\nall'Abbazia di Kelso. Malcom prosegue affermando che, al tempo di suo nonno Alfwyn (forse una forma sassonizzata di Uviet, o uno dei suoi discendenti), \"Abbot of Halyrude\" (Holyrood Abbey) e Ernald, l'Abbazia di Kelso, raggiunsero un mutuo accordo riguardo alla disputa sulla divisione del Crag (Arthur's Seat) che consent\u00ec di passare le terre di Crag e Traverlin alla chiesa di Kelso, in cambio delle terre che avevano a \"Hardiggasthorn, vicino Northamtun\".\nIl nome fu sostituito durante il tredicesimo o il quattordicesimo secolo da \"Dodinestun\". Il cambio del nome avvenne subito dopo la cessione delle terre all'Abbazia di Kelso da parte di Davide I. L'abbazia cedette come feudo le terre a Dodin de Berwic, dal cui nome si deduce essere un re anglo-normanno. Apparentemente, quindi, fu Dodin a cambiare il nome dell'insediamento e dal 1150 cominci\u00f2 a farsi chiamare \"Dodin of Dodinestoun\". Quest'ultimo pu\u00f2 essere un po' fuorviante, per\u00f2, in quanto c'era un \"toft\" (una fattoria con annesso terreno coltivabile) vicino Berwick-upon-Tweed, a cui ci si riferiva come \"Dodin's Town\", con il quale \u00e8 abbastanza probabile che abbia avuto dei legami. Tuttavia sembra che i nomi siano connessi a diversi rami della stessa famiglia normanna. In seguito il paese \u00e8 spesso, anche se non sempre, chiamato Duddingston, con una gamma abbastanza vasta di varianti. Per esempio, da fonti araldiche sappiamo che nel maggio 1290 Edoardo I concedette la protezione contro il processo per debiti di William de Dodingstone, borghese di Edimburgo. Inoltre, pochi anni dopo, in una versione poco diversa, ci viene detto che il nome \u00e8 quello di una localit\u00e0 vicino a Edimburgo, e Eleyne de Duddynggeston, proveniente da quei luoghi, giur\u00f2 fedelt\u00e0 a Edoardi I.\nLa chiesa che fu costruita sulle terre appena dotato si fece chiamare Chiesa di Duddingston, ma il nome Treverlen sopravvisse nel secolo successivo come nome della parrocchia, come confermato in un elenco di 13 parrocchie appartenenti a Kelso nel 1200, che induce a sospettare che ci fosse gi\u00e0 stata una chiesa sul sito.\nStoria.\nIl Lago di Duddingston fu usato per il pattinaggio su ghiaccio e per il curling, che vant\u00f2 anche una Curling House, per diversi secoli. Nel diciassettesimo e nel diciottesimo secolo il villaggio fu u centro importante per l'industria del mineraria del carbone e del sale, ma era noto anche per l'industria tessile, in particolare per i vestiti noti come Duddingston Hardings.\nBonnie Prince Charlie tenne un concilio di guerra in un cottage del villaggio, poco prima della Battaglia di Prestonpans del 1745. Nello stesso anno, James Hamilton, VIII Duca di Abercorn acquist\u00f2 Duddingston dal Duca di Argyll. Lond Abercorn commission\u00f2 all'architetto Sir William Chambers di progettare la Duddingston House in stile palladiano e fu finita nel 1768.\nIl lago fece da sfondo al dipinto di Henry Raeburn \"The Reverend Robert Walker Skating on Duddingston Loch\", dipinto nel decennio 1790, come anche il meno famoso, ma pi\u00f9 d'atmosfera \"Skaters on Duddingston Loch by Moonlight\" di Charles Lees.\nIl Dott. James Tytler (1745\u20131804), autore, pilota di aerostati ed enciclopedista, visse a Duddingston. Robert Burns lo conobbe, descrivendolo come un mortale che vagava nei recinti di Edimburgo in scarpe logore, un cappello azzurro cielo e calzoni improbabili, che era responsabile di almeno tre quarti dell'Enciclopedia Britannica di Elliot. Nel 1774 viveva nel cimitero della Holyrood Abbey per scappare dai creditori. Dopo che la moglie lo lasci\u00f2 con i figli nel 1775, fu noto in seguito per vivere con almeno una, se non due donne, una di loro era una lavandaia Duddingston. Queste circostanze lo portarono alla fuga dai giudici scozzesi per il crimine di bigamia nel 1788, quando lasci\u00f2 Duddingston, ed entrambe le donne, per andare a Berwick. Mentre viveva a Duddingston costru\u00ec una macchina da stampa e stamp\u00f2 alcune copie dell'enciclopedia ed altre pubblicazioni di successo, ma non fu un uomo d'affari di successo e non benefic\u00f2 mai di queste e delle altre opere famose che stamp\u00f2. Tristemente, anche se tent\u00f2 di pilotare un aerostato nel 1784, fu una debacle. Alla fine fu in grado di alzarsi fino a 105 piedi, per scendere subito dopo, il che lo rese il primo pilota di aerostati della Britannia, ma il suo successo fu oscurato da piloti pi\u00f9 famosi."}
{"id": "3422831", "revid": "183694", "url": "https://it.wikipedia.org/wiki?curid=3422831", "title": "Austin Warren", "text": "Biografia.\nEdward Austin Warren Jr., questo il suo nome completo, era il primogenito dei due figli di Edward Austin Warren, macellaio e consigliere comunale, e Nellie Myra Anderson Warren, casalinga. And\u00f2 a scuola a Ashburnham e a Stow, quando la famiglia si trasfer\u00ec in campagna, diplomandosi alla \"Nathan Hale High School\". Nel suo curriculum scolastico si distinse in latino e aggiunse autonomamente anche esperanto.\nPoi studi\u00f2 nel Connecticut, alla Wesleyan University dal 1916, dove scopr\u00ec la letteratura attraverso le opere di Jane Austen, Emily Dickinson e Emanuel Swedenborg e si diplom\u00f2 in latino e in inglese. Nel 1921 entr\u00f2 alla Harvard University dove prese un master studiando con Irving Babbitt, insegnante anche di Yvor Winters e da Warren fortemente ammirato. Nell'autunno del 1922 pass\u00f2 alla Princeton University dove svolse il dottorato con una ricerca originale su Alexander Pope, poi pubblicata come \"Alexander Pope as Critic and Humanist\" (1929).\nA soli 21 anni divenne docente all'University of Kentucky iniziando una lunga carriera accademica che lo port\u00f2 a Harvard, alla University of Minnesota, a Princeton, e alla Boston University (fino al 1939), eccetto nel 1930 quando lasci\u00f2 l'insegnamento per un anno di studio a Londra. Qui lavor\u00f2 al British Museum, conobbe T. S. Eliot e Evelyn Underhill, e scrisse ci\u00f2 che diventer\u00e0 il volume \"Richard Crashaw: A Study in the Baroque Sensibility\" (1939).\nNel 1939 lasci\u00f2 Boston per andare a insegnare \"critica e storia della critica\" alla University of Iowa. Nel 1941 spos\u00f2 Eleanor Blake e quindi incontr\u00f2 Ren\u00e9 Wellek, con il quale collabor\u00f2 a uno dei lavori pionieristici della teoria della letteratura contemporanea: \"A Theory of Literature\" (uscito nel 1949). Intanto, nel 1946 mor\u00ec la moglie. L'anno successivo divenne amico di Allen Tate per poi spostarsi dall'autunno 1948 alla University of Michigan, dove insegn\u00f2 fino alla pensione (1968).\nDurante i venti anni di insegnamento ad Ann Arbor speriment\u00f2 nuovi approcci alla materia e al modo di insegnarla, abbandonando gradualmente la tradizionale lezione frontale. Fu anche insegnante ospite al Kenyon College (nei corsi estivi 1948-1950), all'Indiana University (in alcuni corsi dal 1950 al 1964) e alla New York University. Nel 1949 fu premiato con il Guggenheim Fellowship.\nNel 1955 spos\u00f2 in seconde nozze Antonia Degen Keese. Nel 1970 si trasfer\u00ec a Providence dove visse fino al 1986 ricevendo ulteriori premi e lauree ad honorem."}
{"id": "3422834", "revid": "767487", "url": "https://it.wikipedia.org/wiki?curid=3422834", "title": "Benjamin Nugent", "text": "Biografia.\nNugent \u00e8 nato ad Amherst, nel Massachusetts. Dopo aver suonato nella band The Cloud Room, ha iniziato a scrivere per \"Time\" e \"New York Times\". Si occupa soprattutto di musica.\nNel 2011 in Italia \u00e8 uscito il suo \"Storia naturale del nerd\" pubblicato in Italia da Isbn Edizioni. Il libro \u00e8 un divertente saggio socio-antropologico sulla figura del nerd, e mescola autobiografia, saggio storico e numerosi riferimenti letterari. In appendice al volume, \u00e8 inserito il racconto \"Il gufo Ollie\", gi\u00e0 pubblicato nel 2009 su Tin House.\nNugent attualmente vive a Iowa City."}
{"id": "3422846", "revid": "400518", "url": "https://it.wikipedia.org/wiki?curid=3422846", "title": "ISRS", "text": ""}
{"id": "3422854", "revid": "298055", "url": "https://it.wikipedia.org/wiki?curid=3422854", "title": "Sam Seaborn", "text": ""}
{"id": "3422863", "revid": "2043462", "url": "https://it.wikipedia.org/wiki?curid=3422863", "title": "Ferdinando Carlo Ludovico d'Asburgo-Lorena", "text": "Ferdinando Carlo era figlio di Carlo Ludovico d'Asburgo-Lorena e della sua consorte principessa Maria Annunziata di Borbone-Due Sicilie. Fratello minore del pretendente al trono imperiale d'Austria, Francesco Ferdinando d'Asburgo-Este, assassinato nel 1914 a Sarajevo, fu anche zio dell'ultimo imperatore asburgico, Carlo I d'Austria-Ungheria.\nBiografia.\nCon il proprio fratello maggiore Francesco Ferdinando tenne buoni rapporti, cosa tanto pi\u00f9 sorprendente, dato che egli era contrario al matrimonio morganatico del fratello con la duchessa Sofia Chotek von Chotkowa, tanto da rinunciare a partecipare al matrimonio. A quel momento tuttavia, egli non aveva ancora incontrato la sua futura sposa.\nInteressi e carriera.\nLa sua formazione militare nell'esercito imperiale inizi\u00f2 presto, ma si sent\u00ec per\u00f2 fin dalla prima giovent\u00f9 attratto dal teatro e non voleva altro che diventare sovrintendente di Teatro comunale. Tuttavia, in quanto arciduca, tale impiego borghese non era per lui proponibile, cos\u00ec come non lo era prendere in moglie una borghese.\nCome il fratello Ferdinando, eredit\u00f2 anch'egli la tubercolosi dalla madre e quindi dovette lasciare, per motivi di salute, la carriera militare nel 1904. Egli ottenne dall'imperatore un emolumento annuo di 231.000 corone, il che gli avrebbe garantito la sicurezza finanziaria.\nL'amore per Berta Czuber e il matrimonio.\nFerdinando Carlo incontr\u00f2 Berta Czuber (Praga, 5 dicembre 1879 - Castello di Rottenstein a Merano, 5 luglio 1979) nel 1902 presso il \"Wiener Technikerball\" (una scuola di danza) e se ne innamor\u00f2 perdutamente. La giovane e bella Berta aveva allora 23 anni ed aveva gi\u00e0 alle spalle una burrascosa relazione con un diplomatico. Il padre, Emanuel Czuber, era un rinomato docente di matematica presso l'Universit\u00e0 di Praga e non fu affatto entusiasta del rapporto della figlia con l'arciduca, poich\u00e9 non solo temeva per il buon nome della figlia, ma anche per la posizione che ella avrebbe avuto presso la corte imperiale. Quando le dicerie su questo stretto rapporto giunsero alle orecchie dell'imperatore Francesco Giuseppe, questi pretese dal nipote il troncamento del rapporto. Per guadagnare tempo, l'arciduca ader\u00ec a questa richiesta, ma il 15 agosto 1909, a Coira, spos\u00f2 segretamente l'amata.\nLa coppia di sposi novelli si dedic\u00f2 costantemente ai viaggi, cosicch\u00e9 il matrimonio rimase inizialmente segreto ed anche famiglie e circoli di amicizie non nutrivano alcun sospetto in merito.\nLa rinuncia al titolo.\nTuttavia lo stesso arciduca, dopo due anni dalle nozze, chiese udienza all'imperatore per confessargli il fatto e chiederne il perdono. A causa del matrimonio con Berta Czuber, l'imperatore dispose nel 1911 per l'uscita di Ferdinando dalla Casa degli Asburgo, ma gli concesse un sussidio in denaro per 44.000 corone.\nLa rinuncia al titolo comportava anche quella all'eventuale successione sul trono imperiale.\nNella linea di successione di Francesco Giuseppe infatti egli era, nel 1911, il quarto, preceduto:\nIn quel momento l'arciduca era gi\u00e0 un uomo logorato dalle febbri e dai frequenti mancamenti e veniva amorevolmente curato dalla moglie.\nL'imperatore cerc\u00f2 in tutti i modi di evitare lo scandalo che sarebbe emerso dalla notizia del matrimonio e fece cancellare il nome di Ferdinando Carlo da ogni atto ufficiale che riguardasse la famiglia imperiale. Inoltre quest'ultimo dovette rinunciare a tutti i titoli nell'arciducato e nelle Forze Armate imperiali.\nDallo pseudonimo usato nei viaggi dal padre Carlo Ludovico, Ferdinando Carlo si fece chiamare \"Ferdinand Burg\" e da allora visse nelle propriet\u00e0 ereditate nel Tirolo meridionale.\nEgli and\u00f2 a Vienna ancora solamente una volta, ottenutone il permesso, per poter partecipare alle onoranze funebri tributate al fratello Francesco Ferdinando, pretendente al trono, ed alla cognata Sofia, dopo il loro assassinio avvenuto a Sarajevo. In quel momento egli era gi\u00e0 destinato a finire la sua vita in breve tempo.\nIl decesso.\nLa tomba di Ferdinando Carlo si trova nella chiesa della Consolata a Merano.\nLa sua sposa gli sopravvisse fino al 1979. La coppia non ebbe figli."}
{"id": "3422864", "revid": "1097011", "url": "https://it.wikipedia.org/wiki?curid=3422864", "title": "Countrywide Classic 2006 - Doppio", "text": "Il doppio del torneo di tennis Countrywide Classic 2006, facente parte dell'ATP Tour, ha avuto come vincitori Bob Bryan e Mike Bryan che hanno battuto in finale Eric Butorac e Jamie Murray 6-2, 6-4."}
{"id": "3422875", "revid": "1442080", "url": "https://it.wikipedia.org/wiki?curid=3422875", "title": "Austrian Open 2006 - Doppio", "text": "Il doppio del torneo di tennis Austrian Open 2006, facente parte dell'ATP Tour 2006, ha avuto come vincitori Philipp Kohlschreiber e Stefan Koubek che hanno battuto in finale Oliver Marach e Cyril Suk 6-2, 6-3."}
{"id": "3422876", "revid": "287204", "url": "https://it.wikipedia.org/wiki?curid=3422876", "title": "Bruciatore di Teclu", "text": "Il Teclu burner (o bruciatore di Teclu), \u00e8 un bruciatore a gas usato in chimica. \nPrende il nome da Nicolae Teclu, il chimico rumeno che l'ha sviluppato nel 1892. \nFiamma.\nLa fiamma del bruciatore di Teclu pu\u00f2 variare da ossidante di colore azzurro, o riducente (poco ossigeno nella miscela) di colore verso il giallo.\nFunzionamento.\nIl Teclu burner brucia un flusso continuo di gas senza rischio che la fiamma abbia un ritorno nel tubo e giunga fino alla bombola. In genere il bruciatore usa gas naturale (sostanzialmente metano con piccole quantit\u00e0 di propano e butano) o, in alternativa, gas di petrolio liquefatto (propano, butano o una miscela dei due).\nGli ugelli progettati per gas naturale hanno diametro maggiore dei fori di quelli del gas propano - butano.\nLa costruzione assomiglia al becco di Bunsen. La differenza principale risiede nella regolazione dell'alimentazione di aria, che permette di ottenere una fiamma di temperatura pi\u00f9 elevata. \nUn tronco di cono alla base del camino (che conferisce la caratteristica forma del dispositivo) consente una miscelazione continua tra gas e aria mentre scorrono verso l'alto. \nLa quantit\u00e0 d'aria fornita al bruciatore \u00e8 regolata per mezzo di un disco di metallo sul tubo filettato che fornisce gas di combustione. Se il disco ruota, solleva o abbassa il tubo, il che incrementa o diminuisce la distanza tra il disco stesso ed il tronco di cono e, di pari passo, aumenta o riduce il flusso d'aria aspirata per effetto Venturi. Cos\u00ec si pu\u00f2 ottenere una fiamma di diversa natura, ossidante o riducente. La temperatura massima della fiamma della miscela gas-aria pu\u00f2 superare i 1500 \u00b0C.\nLa portata del gas \u00e8 regolata invece da un'apposita vite.\nVarianti.\nEsistono altri bruciatori a gas basati sullo stesso principio:"}
{"id": "3422878", "revid": "144796", "url": "https://it.wikipedia.org/wiki?curid=3422878", "title": "Right Honourable", "text": ""}
{"id": "3422880", "revid": "599013", "url": "https://it.wikipedia.org/wiki?curid=3422880", "title": "Suore di San Casimiro", "text": "Le Suore di San Casimiro (in inglese \"Sisters of Saint Casimir\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.C.\nStoria.\nIl primo a pensare di istituire una congregazione di suore per l'assistenza agli immigrati lituani negli Stati Uniti d'America fu il sacerdote Antanas Kaupas ma il progetto venne ripreso e sviluppato da Antanas Staniukynas: ottenuto il sostegno di Jeremiah Francis Shanahan, vescovo di Harrisburg, Staniukynas fece giungere dall'Europa Kasimira Kaupas (1880-1940), sorella di Antanas Kaupas, che si stava preparando ad abbracciare la vita religiosa tra le Suore di Carit\u00e0 della Santa Croce di Ingenbohl.\nIl vescovo Shanahan invi\u00f2 la Kaupas a completare la sua formazione presso le Suore Ancelle del Cuore Immacolato di Maria di Scranton. Il 29 agosto 1907 la Kaupas e le sue prime compagne diedero inizio alla nuova congregazione. La sede dell'istituto nel 1909 venne stabilita a Chicago e il 25 ottobre 1913 l'arcivescovo James Edward Quigley ne approv\u00f2 le costituzioni, elaborate da Jurgis Matulaitis-Matulevi\u010dius, superiore generale dei chierici Mariani.\nLa congregazione ottenne il pontificio decreto di lode il 5 agosto 1965.\nAttivit\u00e0 e diffusione.\nLe suore di san Casimiro si dedicano a varie forme di apostolato, specialmente tra le comunit\u00e0 lituane all'estero.\nLe suore sono presenti negli Stati Uniti d'America e in Argentina; la sede generalizia \u00e8 a Chicago.\nAlla fine del 2008 la congregazione contava 96 religiose in 10 case."}
{"id": "3422887", "revid": "2519", "url": "https://it.wikipedia.org/wiki?curid=3422887", "title": "Mikurajima", "text": " \u00e8 un villaggio giapponese facente parte della Sottoprefettura di Miyake, che ricade sotto la giurisdizione del Governo Metropolitano di Tokyo. Il territorio comunale \u00e8 composto dall'omonima isola e da quella disabitata di Inambajima, comprese nell'arcipelago vulcanico delle Izu e nel Parco Nazionale Fuji-Hakone-Izu. Mikurajima si trova a sud di Tokyo e a sud-est della penisola Izu, l'estremit\u00e0 orientale della Prefettura di Shizuoka."}
{"id": "3422889", "revid": "1442080", "url": "https://it.wikipedia.org/wiki?curid=3422889", "title": "Croatia Open Umag 2006 - Doppio", "text": "Il doppio del torneo di tennis Croatia Open Umag 2006, facente parte dell'ATP Tour, ha avuto come vincitori Jaroslav Levinsk\u00fd e David \u0160koch che hanno battuto in finale Guillermo Garc\u00eda L\u00f3pez e Albert Portas 6-4, 6-4."}
{"id": "3422894", "revid": "1442080", "url": "https://it.wikipedia.org/wiki?curid=3422894", "title": "Orange Prokom Open 2006 - Doppio", "text": "Il doppio del torneo di tennis Orange Prokom Open 2006, facente parte dell'ATP Tour, ha avuto come vincitori Franti\u0161ek \u010cerm\u00e1k e Leo\u0161 Friedl che hanno battuto in finale Mart\u00edn Garc\u00eda e Sebasti\u00e1n Prieto 6-3, 7-5."}
{"id": "3422896", "revid": "231580", "url": "https://it.wikipedia.org/wiki?curid=3422896", "title": "Teclu burner", "text": ""}
{"id": "3422897", "revid": "831312", "url": "https://it.wikipedia.org/wiki?curid=3422897", "title": "Michael Sch\u00e4r", "text": ""}
{"id": "3422899", "revid": "149485", "url": "https://it.wikipedia.org/wiki?curid=3422899", "title": "Bihoro", "text": " \u00e8 una cittadina del Giappone situata nella zona nord-orientale della prefettura di Hokkaid\u014d. Fa parte del distretto di Abashiri e rientra nella giurisdizione dell'ufficio sottoprefettizio generale di Okhotsk, equiparabile a quella di una sottoprefettura.\nIl nome deriva dalla parola Ainu \"piporo\", che significa \"luogo con molta acqua\". In gran parte agricola, \u00e8 conosciuta soprattutto per il passo di Bihoro, che offre uno splendido panorama sul lago Kussharo, nel Parco Nazionale Akan. \nNel 2009, la cittadina aveva una popolazione di 22.117 distribuite su un'area di 438,36 km\u00b2, per una densit\u00e0 di 52,06 ab./km\u00b2."}
{"id": "3422900", "revid": "767487", "url": "https://it.wikipedia.org/wiki?curid=3422900", "title": "China Soul", "text": " Il suo album di debutto \"Secrets &amp; Words\" \u00e8 stato realizzato nel Regno Unito il 25 ottobre 2010 dalla AS:Music. \u00c8 figlia dell'attore e cantante David Soul e dell'attrice Julia Nickson-Soul.\nCarriera.\nChina Soul ha iniziato a cantare e comporre musica a soli 14 anni. Canzoni come il singolo di debutto \u2018Cold\u2019, la canzone titolo \u2018Secrets &amp; Words', \u2018Into the White\u2019 e \u2018Long Way Back\u2019 appaiono tutte nel suo nuovo album, \"Secrets &amp; Words\", e sono state scritte quando aveva appena 16 anni.\nAlbum di debutto.\nA fine 2008 vi fu l'incontro tra China Soul e Chaz Jankel (dei Blockheads, gi\u00e0 gruppo di Ian Dury) con cui inizi\u00f2 una collaborazione artistica e produttiva il suo album di debutto \"Secrets &amp; Words\". Il singolo \u2018Cold\u2019 \u00e8 stato realizzato dalla AS:Music nel Regno Unito il 18 ottobre 2010. L'album \u00e8 stato realizzato dopo il 25 ottobre 2010. Nel novembre 2010, China Soul \u00e8 stata invitata a partecipare allo show radiofonico Dermot O'Leary BBC Radio 2 per un'esibizione dal vivo e un'intervista, durante la quale ha cantato \"Cold\" a una cover delle canzone di Rod Stewart, \"You're in my Heart\". Ha anche ottenuto uno spot pubblicitario grazie a Jools Holland della BBC Radio 2 Show.\nVita privata.\nChina Soul \u00e8 l'unica figlia dell'attore e cantante David Soul (meglio conosciuto per il ruolo di \"Hutch\" nel programma televisivo \"Starsky &amp; Hutch\") e dell'attrice Julia Nickson (meglio conosciuta per aver interpretato uno dei ruoli principali nel film \"Rambo 2 - La vendetta\", nonch\u00e9 il film di Lello Arena Chiari di luna). Ha cinque fratelli maschi, nati dai primi tre matrimoni del padre. \nNata a Tampa, Florida, China Soul \u00e8 cresciuta a Los Angeles, California. Ha studiato scrittura creativa alla Orange County High School of the Arts. Nel giugno 2006, China si \u00e8 trasferita permanentemente a Londra, iscrivendosi alla Royal Holloway, University of London dove ha studiato Letteratura Inglese e Scrittura Creativa."}
{"id": "3422907", "revid": "767487", "url": "https://it.wikipedia.org/wiki?curid=3422907", "title": "La guerra di Troia", "text": "La guerra di Troia \u00e8 un film del 1961 diretto da Giorgio Ferroni, tratto dall\"'Iliade\" di Omero.\nNel 1962 ha avuto un seguito diretto da Giorgio Venturini, \"La leggenda di Enea\", sempre interpretato da Steve Reeves e tratto dall\"'Eneide\" di Virgilio.\nTrama.\nLa narrazione prende spunto dagli avvenimenti immediatamente successivi alla morte di Ettore narrata nell'Iliade; il punto di vista \u00e8 quello di Enea, ultimo grande eroe troiano, che si guadagna il rispetto dei nemici e quasi conduce la sua citt\u00e0 alla vittoria. Solo l'incapacit\u00e0 di Paride (dipinto come inetto e intrigante) condurr\u00e0 alla fine alla distruzione di Troia. Enea riuscir\u00e0 alla fine, a capo di un gruppo di suoi concittadini, a lasciare la citt\u00e0 per andare incontro al suo destino e diventare capostipite di un nuovo popolo.\nProduzione.\nTutti gli esterni vennero girati in Jugoslavia, fra Belgrado e Zagabria, mentre gli interni negli stabilimenti di Cinecitt\u00e0."}
{"id": "3422908", "revid": "1976020", "url": "https://it.wikipedia.org/wiki?curid=3422908", "title": "Charles de Spoelberch de Lovenjoul", "text": "Biografia.\nErede di un'antica famiglia aristocratica fiamminga, appassionato di letteratura francese, Lovenjoul cre\u00f2 una vasta biblioteca sugli scrittori francesi dell'Ottocento: libri, riviste letterarie, giornali e, dal 1870, manoscritti e lettere autografe, che lasci\u00f2 all'Institut de France nel maggio 1905. La collezione comprende manoscritti e opere a stampa di Honor\u00e9 de Balzac, George Sand, Th\u00e9ophile Gautier, la maggior parte della corrispondenza di Gustave Flaubert, ma anche molto su autori del XIX secolo, tra i quali Sainte-Beuve: 1500 manoscritti, 40.000 volumi a stampa, 900 titoli di periodici (per il periodo 1800-1907), oggetti e ricordi, e una grande quantit\u00e0 di archivi personali, compresa la corrispondenza, ricca di quindicimila lettere.\nInstallata in una casa a Chantilly nel 1910, la collezione \u00e8 stata trasferita nella biblioteca dell'Institut de France nel 1987. I ritratti del padre di Honor\u00e9 de Balzac e Laure de Berny sono esposti nella sala di lettura, insieme al ritratto fotografico di Lovenjoul.\nLovenjoul ha riunito gli scritti sparsi alla morte di Balzac da sua moglie, Evelyn Hanska. L'Institut de France ora mantiene la maggioranza dei manoscritti e bozze corrette di Balzac. Il catalogo, preparato da George Vicario, \u00e8 stato pubblicato in una versione condensata: Chantilly, Biblioteca di Spoelberg Lovenjoul, Biblioteca Nazionale, 1960 (Catalogo generale delle biblioteche pubbliche di Francia, t. LII).\nA cura di Lovenjoul sono state pubblicate le opere dei suoi autori preferiti.\nBibliografia.\nCatherine Faivre d'Arcier, \"Lovenjoul (1836-1907). Une vie, une collection\", Paris, Kim\u00e9, 2007. (ISBN 9782841744213)"}
{"id": "3422909", "revid": "599013", "url": "https://it.wikipedia.org/wiki?curid=3422909", "title": "Jannie du Plessis", "text": "Biografia.\nFratello maggiore di Bismarck, Jannie du Plessis comp\u00ec gli studi superiori al Grey College di Bloemfontein; non entr\u00f2 nel rugby professionistico che dopo i vent'anni, per espresso desiderio di sua madre la quale volle che entrambi i figli conseguissero una laurea prima di impegnarsi a tempo pieno nello sport.\nPer tal motivo consegu\u00ec la laurea in medicina e inizi\u00f2 a esercitare; nel 2006 esord\u00ec come professionista nel rugby per i di Bloemfontein con cui disput\u00f2 due edizioni di Super Rugby.\nIn Nazionale sudafricana esord\u00ec nel 2007 nel corso del Tri Nations di quell'anno, in un \"match\" contro l', lo stesso in cui debutt\u00f2 anche suo fratello Bismarck; come questi, anch'egli fu poi inizialmente escluso dalla selezione alla in Francia; quando, in corso di competizione, BJ Botha si infortun\u00f2 a una caviglia durante l'incontro con gli , Janne du Plessis fu chiamato d'urgenza dal tecnico Jake White a rimpiazzarlo; al momento della chiamata stava lavorando in ospedale e praticando un taglio cesareo a una partoriente e part\u00ec la mattina successiva per la Francia.\nLa coppia di fratelli si ricompose quindi durante il mondiale, in quanto Bismarck era stato nel frattempo inserito in lista come sostituto dell'infortunato Pierre Spies.\nGrazie a tale convocazione si laure\u00f2 campione del mondo, scendendo anche in campo nei quarti di finale contro e in semifinale contro l'.\nNel 2008 si un\u00ec agli , formazione nella quale gi\u00e0 militava Bismarck da tre stagioni, e continua a esercitare la professione medica; nel 2010, dopo un \"test match\" a Citt\u00e0 del Capo contro la Francia, durante il ricevimento del terzo tempo dovette intervenire a salvare un invitato dal soffocamento causato da un pezzo di carne rimastogli incastrato nella gola.\nA giugno 2015, insieme a suo fratello, fu ingaggiato in Francia per tre anni al ; prese successivamente parte alla in cui il giunse terzo."}
{"id": "3422913", "revid": "15756", "url": "https://it.wikipedia.org/wiki?curid=3422913", "title": "AASF Water Polo Club Championship", "text": "L'Asian Water Polo Club Championship \u00e8 la massima manifestazione organizzata dall'AASF, la federazione asiatica degli sport acquatici, riservata ai club pallanuotistici maschili.\nIl trofeo viene assegnato annualmente dal 1999 e si svolge in sede unica, solitamente a fine anno."}
{"id": "3422922", "revid": "640389", "url": "https://it.wikipedia.org/wiki?curid=3422922", "title": "Armada Nacional", "text": ""}
{"id": "3422924", "revid": "1442080", "url": "https://it.wikipedia.org/wiki?curid=3422924", "title": "Legg Mason Tennis Classic 2006 - Doppio", "text": "Il doppio del torneo di tennis Legg Mason Tennis Classic 2006, facente parte dell'ATP Tour, ha avuto come vincitori Bob Bryan e Mike Bryan che hanno battuto in finale Paul Hanley e Kevin Ullyett 6-3, 5-7, [10-3]."}
{"id": "3422928", "revid": "1442080", "url": "https://it.wikipedia.org/wiki?curid=3422928", "title": "Pilot Pen Tennis 2006 - Doppio maschile", "text": "Il doppio maschile del torneo di tennis Pilot Pen Tennis 2006, facente parte dell'ATP Tour, ha avuto come vincitori Jonathan Erlich e Andy Ram che hanno battuto in finale Mariusz Fyrstenberg e Marcin Matkowski 6-3, 6-3."}
{"id": "3422931", "revid": "228587", "url": "https://it.wikipedia.org/wiki?curid=3422931", "title": "Melodifestivalen 2011", "text": "Il Melodifestivalen 2011 \u00e8 stato la 51\u00aa edizione del Melodifestivalen, il concorso canoro svedese che decreta annualmente il rappresentante della Svezia all'Eurovision Song Contest.\nMelodifestivalen 2011.\nLa selezione svedese per l'Eurovision come ogni anno \u00e8 stato il Melodifestivalen. Vi hanno partecipato 32 canzoni con i relativi artisti divisi per 8 nelle 4 semifinali del 5, 12, 19 e 26 febbraio 2011.\nWeb Wildcard.\nI vincitori del web wildcard contest si affrontano il giorno 8 novembre 2011. Accedono alle semifinali del Melodifestivalen 2011 i due pi\u00f9 votati dal pubblico.\nPrima semifinale.\nLa prima semifinale si \u00e8 tenuta a Lule\u00e5 alla Coop Arena il 5 febbraio 2011.\nSeconda semifinale.\nLa seconda semifinale si \u00e8 tenuta il 12 febbraio 2011 allo Scandinavium di G\u00f6teborg\nTerza Semifinale.\nLa terza semifinale si \u00e8 tenuta al Cloetta Center di Link\u00f6ping il 19 febbraio 2011.\nQuarta Semifinale.\nLa quarta semifinale si \u00e8 tenuta il 26 febbraio alla Malm\u00f6 Arena di Malm\u00f6\nIn Aggiornamento\nSerata del ripescaggio.\nLa serata del ripescaggio si \u00e8 tenuta il 5 marzo a Sundsvall.\nIn Aggiornamento\nFinale.\nLa serata finale si \u00e8 tenuta il 12 marzo 2011 al Globen di Stoccolma ed ha visto trionfare il giovane Eric Saade\nI Voti\nEurovision Song Contest 2011.\nEric Saade, con \"Popular\", si \u00e8 esibito nella seconda semifinale del 12 maggio 2011, ed \u00e8 arrivato terzo nella finale del 14 maggio 2011."}
{"id": "3422936", "revid": "36426", "url": "https://it.wikipedia.org/wiki?curid=3422936", "title": "Cappella Scaglietti - Arcangeli", "text": ""}
{"id": "3422944", "revid": "46291", "url": "https://it.wikipedia.org/wiki?curid=3422944", "title": "Arctotidinae", "text": "Arctotidinae \u00e8 una sottotrib\u00f9 di piante angiosperme dicotiledoni appartenenti alla famiglia delle Asteraceae.\nEtimologia.\nIl nome di questa sottotrib\u00f9 deriva da un suo genere (\"Arctotis\" ) che a sua volta deriva da due parole greche: \"Arktos\" (= orso), e \"Otis\" (=orecchio); \u00e8 forse un riferimento alla forma delle scaglie del pappo.\nIl nome scientifico della sottotrib\u00f9 \u00e8 stato definito per la prima volta dal conte Alexandre Henri Gabriel de Cassini (1781\u20131832), botanico e naturalista francese, perfezionato poi dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797 - 9 giugno 1878) nella pubblicazione \"Analyse des Familles de Plantes 32\" del 1829.\nDescrizione.\nLe piante di questa sottotrib\u00f9 sono delle erbe o arbusti senza latice. Gli scapi sono lanosi e in alcune specie sono presenti dei peli rossastri.\nLe foglie lungo il caule hanno una disposizione alternata; la forma \u00e8 intera o lobata (fino a pennatosetta) normalmente provviste di peli lanosi; non sono spinose\nLe infiorescenze sono composte da capolini per lo pi\u00f9 singoli, peduncolati o scaposi, sessili in \"Dymondia\". I capolini di tipo radiato, sono formati da un involucro a forma pi\u00f9 o meno cilindrica composto da brattee (o squame) disposte su pi\u00f9 serie all'interno delle quali un ricettacolo fa da base ai fiori tubulosi (quelli centrali o del disco) e ligulati (quelli periferici). Le brattee sono libere, quelle esterne hanno degli apici a consistenza fogliacea, quelle interne hanno delle forme ottuse con apici scariosi. Il ricettacolo \u00e8 piatto o convesso e pu\u00f2 essere provvisto di pagliette oppure no.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori del raggio sono femminili (talvolta sono presenti degli staminoidi); quelli centrali (del disco) sono maschili o ermafroditi e fertili.\nCalice: i sepali del calice sono ridotti ad una coroncina di squame.\nCorolla: le corolle dei fiori in genere sono corte. Quelle dei fiori periferici sono raggianti a forma ligulata (zigomorfi) terminati con tre lobi. I fiori centrali, quelli del disco, sono tubulosi (attinomorfi) con delle corolle che terminano con 5 lobi poco profondi.\nAndroceo: gli stami sono 5 con filamenti liberi e distinti, mentre le antere sono saldate in un manicotto (o tubo) circondante lo stilo. Le appendici apicali delle antere sono brevi e arrotondate (o ottuse). Le teche sono speronate ma senza coda. Le pareti dell'endotecio sono radiali.\nGineceo: lo stilo \u00e8 filiforme, mentre gli stigmi dello stilo sono due divergenti. L'ovario \u00e8 infero uniloculare formato da 2 carpelli. Lo stilo \u00e8 ingrossato all'apice e con peli concentrati in un anello appena sotto la biforcazione stigmatica.\nIl frutto \u00e8 un achenio con un pappo. Gli acheni hanno delle forme dorsoventralmente asimmetriche, sono costoluti e a volte alati; il pericarpo pu\u00f2 avere una subepidermide sclerificata. Il pappo \u00e8 formato da squame disposte su una o due serie, raramente \u00e8 coroniforme o assente.\nDistribuzione e habitat.\nLa distribuzione della sottotrib\u00f9 \u00e8 relativa soprattutto all'Africa meridionale, ma alcune specie si trovano anche in Australia (come ad esempio la specie \"Arctotis maidenii\" e due specie endemiche del genere \"Cymbonotus\"). Le varie ipotesi filogenetiche indicano che la sottotrib\u00f9 potrebbe avere avuto origine nelle zone temperate del sud e dell'est dell'Africa.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe piante di questa voce appartengono alla trib\u00f9 Arctotideae della sottofamiglia Vernonioideae. Questa assegnazione \u00e8 stata fatta solo ultimamente in base ad analisi di tipo filogenetico sul DNA delle piante. Precedenti classificazioni descrivevano queste piante nella sottofamiglia Cichorioideae.\nQuesto gruppo \u00e8 monofiletico. La monofilia \u00e8 supportata oltre che da studi sul DNA anche da specifici dati morfologici, tra i quali:\nLa struttura filogenetica e quindi la tassonomia di questa sottotrib\u00f9 non \u00e8 ancora ben definita. Dagli ultimi studi filogenetici basati su varie sequenze molecolari la sottotrib\u00f9 risulta risolta in nove lignaggi o cladi monofiletici. Dal cladogramma (semplificato e tratto da uno di questi ultimi studi) si vede come alcuni gruppi quali \"Arctotis\" e \"Haplocarpha\" rimangono ancora parafiletici. Il clade \"Landtia\" comprende tre specie ora descritte all'interno del genere \"Haplocarpha\" (due delle quali erano incluse nel genere \"Landtia\" ora sinonimo di \"Haplocarpha\"). Queste considerazioni sono supportate anche da altri precedenti studi basati sull'analisi di tipo cladistico delle sequenze del DNA di alcune regioni dei cloroplasti.\nIl numero cromosomico delle specie di questo gruppo \u00e8: 2n = 10, 12 e 18.\nComposizione della sottotrib\u00f9.\nIn questo gruppo sono compresi 5 generi e 85 specie:\nChiave analitica.\nPer meglio comprendere ed individuare i vari generi l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un genere dall'altro).\nFlora spontanea italiana.\nSul territorio italiano, di questo gruppo, \u00e8 presente la seguente entit\u00e0:"}
{"id": "3422947", "revid": "729019", "url": "https://it.wikipedia.org/wiki?curid=3422947", "title": "Battaglia del crinale di Thiepval", "text": "La battaglia del crinale di Thiepval fu la prima grande offensiva effettuata dalla \"British Reserve Army\" del tenente generale Hubert Gough durante la battaglia della Somme. Fu programmato di iniziare questa offensiva 24 ore dopo l'inizio della battaglia di Morval, che inizi\u00f2 il 25 settembre 1916. Thiepval era un villaggio situato su un'altura che dominava la valle dell'Ancre, sebbene il fronte di questa battaglia si estese in tutto il settore compreso tra la ridotta di Schwaben e Courcelette.\nIl piano.\nL'obiettivo finale posto dal comandante inglese Douglas Haig era di spingere via i Tedeschi dal crinale di Thiepval, conquistando anche le ridotte di Stuff, di Zollern e di Schwaben, tutte e tre pesantemente fortificate. L'attacco a Thiepval avrebbe dovuto essere seguito da un attacco condotto su entrambe le sponde del fiume Ancre per creare, infine, un saliente posto in una posizione poco favorevole. La battaglia sarebbe stata condotta da quattro divisioni, provenienti dal \"II Corps\" britannico, comandato dal tenente generale Claud Jacob, e dal \"Canadian Corps\", comandato dal tenente generale Julian Byng. Fu anticipato che il \"II Corps\" avrebbe dovuto avere l'impegno pi\u00f9 gravoso, poich\u00e9 doveva fronteggiare truppe tedesche asserragliate in trincee ben protette e ben realizzate: esse erano state realizzate prima del 1\u00ba luglio, data d'inizio della battaglia della Somme, ed a quel momento degli scontri erano ancora in mano ai Tedeschi. Tutto ci\u00f2 fece s\u00ec che il \"II Corps\" venisse equipaggiato con ben sei degli otto carri armati disponibili e che venisse supportato, per l'imminente attacco, da ben 230 cannoni pesanti e 570 cannoni campali.\nLa battaglia.\nDopo tre giorni di intenso bombardamento da parte degli 800 pezzi inglesi, la fanteria inizi\u00f2 ad attaccare alle 12:35 del 26 settembre 1916: le quattro divisioni attaccavo lungo un fronte largo circa 5.490\u00a0km. All'estrema destra la \"1st\" e la \"2nd division\" canadese (a cui pi\u00f9 tardi si aggiunse anche la \"3rd\"), dopo essere uscite vittoriose nella battaglia di Flers-Courcelette, protette da un fuoco di sbarramento, attaccarono verso nord e verso nord ovest partendo dalle loro postazioni a Courcelette: l'attacco permise loro di strappare dal controllo tedesco la base del crinale. Le due divisioni canadesi fallirono di poco nel catturare l'ultimo obbiettivo della giornata, la \"Trincea Regina\", che, prima di essere catturata verso la met\u00e0 di novembre, fece soffrire al \"Canadian Corps\" migliaia di morti e feriti.\nSul lato sinistro, la \"11th (Northern) Division\" britannica, attaccando verso nord, super\u00f2 rapidamente la fattoria Mouquet, praticamente irriconoscibile, seppur dovette sperimentare una grande difficolt\u00e0 nel piegare i difensori superstiti. La resa finale della guarnigione nemica permise alla \"11th Division\" di dirigersi verso la ridotta di Zollern, anche se le elevate perdite rallentarono i progressi, cosicch\u00e9 quando giunse la sera gli attaccanti erano in uno stato di stallo nei pressi di quella ridotta. Quella postazione fu attaccata senza successo in agosto e a settembre dalle divisioni della \"First Australian Imperial Force\" e della \"Canadian Expeditionary Force\".\nLa sistematica avanzata della \"18th Division\" verso Thiepval inizi\u00f2 con qualche successo, ma in seguito la resistenza tedesca si fece pi\u00f9 forte e l'avanzata verso il villaggio fu fermata dal fuoco delle mitragliatrici posizionate tra le rovine del castello. Un carro armato intervenne in maniera cruciale verso le 14:30 e, dopo un quarto d'ora di aspri combattimenti a distanza ravvicinata, la maggior parte di Thiepval fu messa in sicurezza: sarebbe stata completamente ripulita la mattina seguente. Nel pomeriggio, in seguito all'evacuazione della ridotta di Zollern, la \"11th Division\" attacc\u00f2 la ridotta di Stuff e conquist\u00f2 una posizione precaria situata nel margine sud della ridotta.\nIl secondo giorno della battaglia vide la cattura della fortezza tedesca di Thiepval ad opera della \"18th Division\" del maggior generale Ivor Maxse. Il villaggio era stato un obbiettivo del 1\u00ba luglio 1916, il primo giorno della battaglia della Somme, ed era stato, fino a quel momento, il luogo di una lunga serie di tentativi inglesi di conquistare il piccolo borgo. La \"118th Division\" si era battuta bene a Montauban il 1\u00ba luglio e da quel momento era stata perfezionata nell'addestramento dal suo comandante, il generale Maxse. La sua divisione era stata capace di attaccare direttamente lungo il crinale partendo da sud, poich\u00e9 le posizioni tedesche a est di Thiepval erano state indebolite durante l'assalto contro la fattoria Mouquet.\nLe operazioni inglesi si conclusero il 28 settembre con la cattura della ridotta di Schwaben, a nord di Thiepval. Il generale Gough era ansioso di continuare a premere sulle difese tedesche, cosicch\u00e9 i combattimenti entrarono in una nuova fase d'attrito, la battaglia delle colline dell'Ancre.\nFino alla battaglia delle colline dell'Ancre non fu completata l'opera di rastrellamento della zona dove si era combattuta la battaglia di Thiepval. Durante quella battaglia, il 14 ottobre, gli ultimi soldati tedeschi furono costretti ad allontanarsi dalla ridotta di Schwaben, mentre l'11 novembre, il \"Canadian Corps\", finalmente, conquist\u00f2 la pesantemente martoriata \"Trincea Regina\"."}
{"id": "3422948", "revid": "34392", "url": "https://it.wikipedia.org/wiki?curid=3422948", "title": "Irina Polechtchouk", "text": ""}
{"id": "3422952", "revid": "984922", "url": "https://it.wikipedia.org/wiki?curid=3422952", "title": "Jerry Shea", "text": "Figlio di Peter Shea e Karen Hsieh, ha una sorella minore, Amy Shea. \nJerry ha studiato recitazione alla Playhouse West School nella zona Nord di Hollywood ed in seguito si \u00e8 diplomato al Lesly Kahn Institute.\nTrasferitosi a Los Angeles ha interpretato Dum Fok / Steve nel film TV Niente regole - Siamo al college e Ken in Psych."}
{"id": "3422953", "revid": "4175", "url": "https://it.wikipedia.org/wiki?curid=3422953", "title": "Alexandra Fomina", "text": ""}
{"id": "3422954", "revid": "767487", "url": "https://it.wikipedia.org/wiki?curid=3422954", "title": "Il vecchio testamento", "text": "Il vecchio testamento \u00e8 un film del 1963, diretto da Gianfranco Parolini.\nTrama.\nUn secolo e mezzo prima della nascita di Ges\u00f9, il popolo d'Israele guidato da Giuda Maccabeo e dai suoi fratelli combatte contro gli invasori siriani.\nProduzione.\nGli esterni vennero girati in Jugoslavia."}
{"id": "3422956", "revid": "83531", "url": "https://it.wikipedia.org/wiki?curid=3422956", "title": "Circondario di Quedlinburg", "text": "Il circondario di Quedlinburg (in tedesco Landkreis Quedlinburg) era un circondario della Sassonia-Anhalt di 72.011 abitanti, che aveva come capoluogo Quedlinburg.\nGi\u00e0 circondario durante la DDR, venne mantenuto tale anche dopo l'unificazione. Il 1\u00ba luglio 1994 ha subito un ampliamento territoriale, raccogliendo parte del territorio dei circondari di Aschersleben e Wernigerode. Il 1\u00ba luglio 2007 \u00e8 stato poi unito con i circondari di Halberstadt e Wernigerode, a formare il nuovo circondario dello Harz."}
{"id": "3422959", "revid": "46931", "url": "https://it.wikipedia.org/wiki?curid=3422959", "title": "Indemoniato", "text": ""}
{"id": "3422965", "revid": "287204", "url": "https://it.wikipedia.org/wiki?curid=3422965", "title": "Lucy Griffiths", "text": "Biografia.\nPrende lezioni di danza sin dalla tenera et\u00e0, e inizia a studiare canto all'et\u00e0 di 16 anni. In questo periodo convince i suoi genitori a lasciarla studiare in una scuola privata. Lucy Griffiths ha frequentato una scuola di perfezionamento presso le scuole Roedean School, Windlesham, Dorothy Stringer High School e Varndean College. In seguito ha ottenuto piccoli ruoli nelle serie televisive \"Sugar Rush\" e \"Sea of Souls\", prima di ottenere il ruolo di Lady Marian nella serie televisiva \"Robin Hood\".\nDal 2012 la Griffiths interpreta il ruolo della vampira Nora Gainesborough, la \"sorella\" di Eric Northman, nella serie televisiva \"True Blood \"fino alla sesta stagione.\nDoppiatrici italiane.\nNelle versioni in italiano dei suoi film, Lucy Griffiths \u00e8 stata doppiata da:"}
{"id": "3422968", "revid": "406204", "url": "https://it.wikipedia.org/wiki?curid=3422968", "title": "Barrowland Ballroom", "text": "La Barrowland Ballroom, nota come Barrowlands, \u00e8 una sala da concerti di Glasgow. Utilizzata, in origine, come sala da ballo, in seguito \u00e8 stata adattata per ospitare concerti.\nStoria.\nL'edificio \u00e8 stato costruito nel 1934 dalla Barras Queen Maggie McIver, in una zona mercantile situata nella parte orientale del centro della citt\u00e0 scozzese. Costruito per ospitare serate di ballo, \u00e8 stato un luogo frequentato dai militari americani, stanziati in citt\u00e0 durante il secondo conflitto mondiale. In tale periodo, gli americani hanno introdotto il Jitterbug. L'edificio \u00e8 stato raso al suolo da un incendio nel 1958, per poi essere completamente ricostruito e riconsegnato alla citt\u00e0 nel 1960.\nCapace di ospitare circa 1950 persone, la sala \u00e8 nota per ospitare concerti di artisti di fama mondiale. Tra i maggiori artisti musicali che si sono esibiti nella Barrowland Ballroom, vi sono Biffy Clyro, David Bowie, Franz Ferdinand, Foo Fighters, Muse, Oasis, Texas, The Clash, The Smiths, The Stranglers e gli U2.\nIl locale ha assunto un ruolo esclusivo nel panorama artistico cittadino per generazioni di scozzesi."}
{"id": "3422970", "revid": "767487", "url": "https://it.wikipedia.org/wiki?curid=3422970", "title": "Le baccanti (film)", "text": "Le baccanti \u00e8 un film del 1961 diretto da Giorgio Ferroni, ispirato all'omonima tragedia di Euripide.\nTrama.\nTebe, la citt\u00e0 natale di Dioniso (nato dall'unione tra il dio Zeus e la mortale Semele) soffre di una terribile siccit\u00e0, che scatena il malcontento popolare. A questo si aggiungono le accuse dell'indovino Tiresia, che adduce la siccit\u00e0 all'ira di Dioniso, incolpando il re Penteo di non credere alla sua natura divina e di non riverirlo.\nManto, figlia di Tiresia, dona dell'acqua ad uno sconosciuto, che contraccambia con del vino sacro a Dioniso. Si confida poi con la sua amica Dirce, discutendo dei loro rispettivi destini infelici: Manto diventer\u00e0 vergine sacra a Demetra, nonostante sia innamorata del servo Lacdamo, mentre Dirce \u00e8 promessa sposa di Penteo, pur sognando una vita libera dalla corte.\nIn seguito ad un presagio riferito da un sacerdote, Agave, sorella di Semele e madre di Penteo, rivela a suo figlio l'esistenza di un'antica profezia, secondo la quale Lacdamo sposer\u00e0 una vergina sacra a Demetra e loro figlio diverr\u00e0 re di Tebe. Lacdamo \u00e8 infatti il figlio di Ino, sorella maggiore di Agave, che l'ha fatto rapire e allevare come un servo per conservare il trono per Penteo. Secondo il sacerdote, Manto \u00e8 la vergine della profezia, e sono giunte voci che conosca gi\u00e0 Lacdamo. Per evitare allo stesso tempo il compiersi della profezia e i tumulti popolari, Penteo ordina il sacrificio di Manto in onore di Demetra per ottenere migliori raccolti. Dirce intercede invano presso Penteo per impedire il sacrificio di Manto, confermando involontariamente che questa \u00e8 gi\u00e0 innamorata di Ladcamo.\nSu suggerimento di Tiresia, la notte prima del sacrificio Dirce beve il vino sacro a Dioniso e si reca con altre donne al Monte Citerone, dove incontra lo straniero che ha donato il vino a Manto. L'indomani lo straniero sobilla il popolo contro Penteo, mentre un fulmine blocca la mano del sacerdote che avrebbe ucciso Manto. La giovent\u00f9 tebana si reca quindi in massa al Citerone per celebrare baccanali in onore di Dioniso, cos\u00ec come il matrimonio tra Manto e Lacdamo. Lo straniero rivela infatti che Lacdamo \u00e8 in realt\u00e0 cugino di Penteo e legittimo re di Tebe; secondo le leggi, pu\u00f2 quindi prendere in sposa Manto anche se questa \u00e8 gi\u00e0 stata consacrata a Demetra.\nPenteo invia soldati al Citerone e incarcera i ribelli. Lo straniero riesce a salvarsi ma l'indomani si reca spontaneamente a palazzo prima delle nozze di Penteo, che lo fa incatenare alle rupi del Citerone. Tuttavia, per placare gli animi del popolo, decide di liberare tutti i giovani catturati, eccetto Manto e Lacdamo.\nDirce visita lo straniero incatenato, del quale si \u00e8 innamorata, che rivela tuttavia che lui \u00e8 Dioniso e presto lascer\u00e0 il suo corpo mortale. Nel frattempo, Tiresia rivela a Policrate, attuale capo della trib\u00f9 che fu di Atamante (padre di Lacdamo), che Lacdamo \u00e8 il vero re di Tebe. I soldati di Policrate liberano lui e Manto e si uniscono alle Baccanti, in battaglia contro l'esercito di Penteo. Lacdamo sconfigge in duello Penteo e diventa il nuovo re di Tebe; Dioniso ascende finalmente a dio, mentre Dirce guider\u00e0 le Baccanti."}
{"id": "3422972", "revid": "33751", "url": "https://it.wikipedia.org/wiki?curid=3422972", "title": "Barrowlands", "text": ""}
{"id": "3422974", "revid": "33751", "url": "https://it.wikipedia.org/wiki?curid=3422974", "title": "Barrowland", "text": ""}
{"id": "3422986", "revid": "921573", "url": "https://it.wikipedia.org/wiki?curid=3422986", "title": "Sarah Edmondson", "text": "Biografia.\nLa sua carriera inizi\u00f2 in giovane et\u00e0, quando inizi\u00f2 a recitare nel teatro ebraico per l'infanzia e nella Lord Byng Theatre Company. Dopo il diploma in arti teatrali presso la Concordia University si trasfer\u00ec a Montr\u00e9al per diversi anni; ritornata a Vancouver fu molto attiva in campo cinematografico, teatrale, televisivo, radiofonico e d'animazione, prendendo anche parte a numerosi film indipendenti. Ha preso parte a molte serie televisive come \"Hai paura del buio?\", \"Student Bodies\", \"Un lupo mannaro americano a scuola\", \"Stargate SG-1\", \"Andromeda\" e \"Godiva's\". Dopo numerosi ruoli minori in film TV avr\u00e0 il suo primo ruolo ricorrente nella commedia CBC \"Edgemont\". \n\u00c8 conosciuta in patria per aver dato la voce a vari personaggi dei cartoni animati di Barbie, Bratz e Polly Pocket oltre che Lori in \"Transformers: Cybertron\" ed Atlanta in \"Class of Titans\", nonch\u00e9 per il ruolo di Tea Stilton nella serie TV d'animazione ispirata alle avventure di Geronimo Stilton. Ha lavorato con Jennifer Beals in Lifetime MOW ed ha avuto ruoli ricorrenti in serie televisive come \"Zixx\" e \"Psych\".\n\u00c8 inoltre una sceneggiatrice professionista, ed ha esordito con la sua prima sceneggiatura nel 2005 in Dead Bird allo Chutzpah Festival.\nNel 2007 \u00e8 stata nominata ai Leo Award nella categoria \"Migliore sceneggiatrice di un film breve\" per Sparklelite Motel."}
{"id": "3422987", "revid": "228587", "url": "https://it.wikipedia.org/wiki?curid=3422987", "title": "Wild Horses (The Rolling Stones)", "text": "Wild Horses \u00e8 una canzone del gruppo musicale rock dei Rolling Stones; scritta da Mick Jagger e Keith Richards, \u00e8 la terza traccia del loro nono album \"Sticky Fingers\", pubblicato nel 1971.\nLa rivista \"Rolling Stone\" ha inserito la canzone alla posizione numero 334 nella \"lista delle migliori 500 canzoni di sempre\" da loro redatta nel 2004.\nIl brano.\nComposizione e registrazione.\nLa leggenda vuole che Mick Jagger scrisse il testo di \"Wild Horses\" basandosi sulla fine della sua relazione sentimentale con Marianne Faithfull, che stava giungendo al capolinea. La stessa Faithfull asserisce che la frase \u00abWild horses couldn't drag me away\u00bb (\"I cavalli selvaggi non hanno potuto trascinarmi via\"), contenuta nella canzone, fu la prima cosa che disse a Mick quando si risvegli\u00f2 dal coma farmacologico provocatole da un'overdose nel 1969. Nelle note interne della raccolta di successi dei Rolling Stones \"\" pubblicata nel 1993, a proposito della canzone Jagger invece afferma: \u00abTutti hanno sempre detto che questa fu scritta con in mente Marianne, ma non penso che questo corrisponda a verit\u00e0; era gi\u00e0 finito tutto tra noi all'epoca. Ma ero veramente preso emotivamente da questo pezzo\u00bb. Keith Richards scrisse la malinconica melodia pensando alla lontananza dal figlio Marlon, alla quale era costretto a causa dei continui viaggi e concerti con il gruppo e se ne venne fuori con l'espressione \u00abWild horses\u00bb, poi utilizzata da Jagger nel testo del brano. Originariamente registrata nell'arco di tre giorni al Muscle Shoals Sound Studio in Alabama dal 2 al 4 dicembre 1969, la canzone non venne pubblicata sino all'anno successivo a causa di questioni legali inerenti ai diritti d'autore. Si tratta di una delle due composizioni dei Rolling Stones (l'altra \u00e8 \"Brown Sugar\") i cui diritti d'autore sono divisi tra il gruppo e il loro ex manager Allen Klein (come risultato di vari accordi contrattuali).\nPubblicazione.\nPoco tempo prima della pubblicazione di \"Sticky Fingers\" Gram Parsons convinse Jagger e Richards a lasciargli incidere \"Wild Horses\" con il suo gruppo, i Flying Burrito Brothers. Mentre la versione dei Rolling Stones era ancora in attesa di uscire, la cover dei Burrito Brothers fu la prima a essere pubblicata, comparendo nell'aprile 1970 nel loro secondo album \"Burrito Deluxe\" un anno prima di \"Sticky Fingers\". Pubblicata come secondo singolo estratto dall'album (solo negli Stati Uniti) nel giugno 1971, \"Wild Horses\" (lato b: \"Sway\") raggiunse la posizione numero ventotto nella classifica di \"Billboard\" Hot 100. Infine nel 1996 ne fu pubblicata una seconda versione su singolo estratta dall'album \"Stripped\".\nCover.\nLa canzone \u00e8 stata fatta oggetto di cover da parte di numerosi artisti, tra i quali: The Flying Burrito Brothers, Deborah Harry, The Sundays, Garbage, Elvis Costello, Neil Young, Gary Stewart, Old and in the Way, Leon Russell, Guns N' Roses, Johnny Goudie, Bush, Labelle, Robin Williamson, Jewel, Dave Matthews, Indigo Girls, Charlotte Martin, Chantal Kreviazuk, Molly Hatchet, Alicia Keys ft. Adam Levine, Tre Lux, Iron &amp; Wine, Stone Sour, Honeytribe, Sheryl Crow, Deacon Blue, Elisa, Melanie Safka, John Barrowman, Susan Boyle, BlackHawk, The Lovemongers con Chris Cornell, Jay Sean con Antonia, Richard Marx con Jessica Andrews; e infine Robert Francis."}
{"id": "3422989", "revid": "120429755", "url": "https://it.wikipedia.org/wiki?curid=3422989", "title": "Ileana Argentin", "text": "Biografia.\nAffetta da amiotrofia spinale, si laurea in scienze politiche e in giurisprudenza alla Sapienza Universit\u00e0 di Roma e lavora per un breve periodo all'ANSA.\nAttiva nel mondo dell'associazionismo e del volontariato, diventa Presidente della UILDM (Unione italiana lotta alla distrofia muscolare) di Roma, carica che mantiene per sei anni. \u00c8 stata presidente della associazione Dynamic Air, membro del Direttivo Nazionale della FISH (Federazione Italiana Superamento Handicap), membro della Consulta Cittadina Handicap e Presidente del COES Onlus.\nDiviene consigliera comunale di Roma ed entra nello staff del Sindaco Francesco Rutelli.\n\u00c8 confermata al consiglio comunale, con il Partito Democratico della Sinistra e poi con i Democratici di Sinistra. Il Sindaco Walter Veltroni le conferisce la delega alle Politiche dell'Handicap e successivamente quella per la Salute mentale e la Legge 626.\nAlle elezioni politiche del 2006 \u00e8 candidata alla Camera con L'Ulivo senza essere eletta.\nAlle primarie del PD del 2007 \u00e8 stata eletta all'Assemblea Costituente nazionale del Partito Democratico, facendo parte del Comitato redigente il Manifesto dei valori.\nFonda e ricopre il ruolo di Presidente dell'Associazione Rete Sociale del Partito Democratico.\nAlle elezioni politiche del 2008 \u00e8 eletta alla Camera nella lista del Partito Democratico nella circoscrizione Lazio 1.\nAlle primarie del PD del 2009 sostiene la candidatura a Segretario Nazionale del senatore Ignazio Marino, candidandosi per questa mozione alla guida del partito nel Lazio, non risultando eletta.\nNel 2011 diviene inoltre Presidente dell'associazione A.L.M (associazione laziale motulesi).\nNello stesso anno Pier Luigi Bersani le conferisce, in qualit\u00e0 di segretario nazionale del PD, il mandato di responsabile dei diritti dei disabili per tutto il territorio nazionale.\nAlle elezioni politiche del 2013 \u00e8 rieletta alla Camera e nel 2016 \u00e9 prima firmataria della legge sul dopo di noi.\nRicandidata alle elezioni politiche del 2018 (sempre per la Camera), non viene rieletta."}
{"id": "3422991", "revid": "124808", "url": "https://it.wikipedia.org/wiki?curid=3422991", "title": "Monsieur Jacob", "text": ""}
{"id": "3422999", "revid": "71433", "url": "https://it.wikipedia.org/wiki?curid=3422999", "title": "Zack and Miri Make a Porno", "text": ""}
{"id": "3423002", "revid": "135224", "url": "https://it.wikipedia.org/wiki?curid=3423002", "title": "Denosumab", "text": "Il denosumab, commercializzato con i nomi \"Prolia\" e \"Xgeva\", \u00e8 un anticorpo monoclonale completamente umanizzato indicato per il trattamento dell'osteoporosi post-menopausale (PMO) ed il rimaneggiamento con perdita di massa ossea per artrite reumatoide (AR) o metastasi ossee.\nMeccanismo d'azione.\nIl denosumab agisce formando degli immunocomplessi con il RANKL (RANK Ligand), proteina che agisce come segnale primario nella promozione della rimozione ossea legandosi al recettore RANK. In numerose condizioni caratterizzate da perdita di massa ossea vi \u00e8 uno squilibrio tra il RANKL (attivatore osteoclastico) che risulta aumentato e l'osteoprotegerina (inibitore osteoclastico).\nStudi clinici hanno dimostrato che il denosumab possiede un profilo di sicurezza simile ai bisfosfonati e che pu\u00f2 essere altrettanto o pi\u00f9 efficace dei bifosfonati nel prevenire la perdita ossea causata da , , o durante il trattamento delle metastasi ossee.\nIl farmaco \u00e8 stato sviluppato dalla \"Amgen\", con il nome \"Prolia\", dal giugno 2010, per il trattamento dell'osteoporosi (PMO), mentre per il trattamento delle metastasi ossee, con il nome \"Xgeva\", dal novembre 2010.\nNegli USA la Amgen stima ogni anno fatturati di circa 12,6 miliardi di $.\nIndicazioni terapeutiche.\nDenosumab \u00e8 indicato per\nEffetti collaterali.\nGli effetti collaterali pi\u00f9 frequenti sono: iper-colesterolemia, infezioni vescicali, ipocalcemia, infezioni gravi comprese le infezioni cutanee, dermatiti, eczema e rash cutaneo, osteonecrosi della mandibola/mascella. L'induzione di ipocalcemia potrebbe essere utilizzata in caso di ipercalcemia maligna."}
{"id": "3423012", "revid": "1543377", "url": "https://it.wikipedia.org/wiki?curid=3423012", "title": "Rino Barillari", "text": "\u00c8 stato soprannominato \"il re dei paparazzi\".\nBiografia.\nIncominciando giovanissimo, ha fotografato molti personaggi della \"Dolce vita\" a cavallo tra il 1959 e 1960: Liz Taylor, Ingrid Bergman, Jacqueline Kennedy, Barbra Streisand, Brigitte Bardot, Ava Gardner, Silvana Pampanini, Virna Lisi, Sophia Loren, Marcello Mastroianni, Claudia Cardinale, Marlon Brando, Vittorio Gassmann, Anna Magnani, Alberto Sordi, Aldo Fabrizi, i Beatles, Robert De Niro, Sylvester Stallone, Al Pacino, Francis Ford Coppola, Michael Jackson, Demi Moore, Angelina Jolie, Elton John, Matt Damon, Madonna, Maradona e Lady Gaga.\nUna rissa con Peter O'Toole in Via Veneto gli porta la notoriet\u00e0. \u00c8 il 1963, l'attore gli spacca un orecchio e il padre del giovane Barillari sporge denuncia perch\u00e9 minorenne. Negli anni successivi intento a paparazzare personaggi come Frank Sinatra in Via Veneto al Caf\u00e9 de Paris, Charles Aznavour in Via dei Condotti, l'astronauta americano Buzz Aldrin alla \"Cabala\" \u2013 Osteria dell'Orso, il marito di Brigitte Bardot Gunter Sachs von Opel presso Villa Pavesi a Genzano, Alfredo Bini con la top model Daniela Juan presso \"Pap\u00e8 Satan\" in via Tacito, Mickey Hargitay con la top Model Vatussa Vitta, Sonia Romanoff, Franco Nero a Fontana di Trevi, Elizabeth Taylor alla \"Cabala\", Barbra Streisand in via dei Condotti, Mickey Rourke a Fregene, Claudia Schiffer \u201cdal Bolognese\u201d, Sylvester Stallone con la fidanzata Jennifer Flavin al ristorante \"Alfredo all'Agusteo\", Mario d'Urso e Margaret d'Inghilterra al \"Jackie'O\", Bruce Willis ai \u201cDue Ladroni\u201d in piazza Nicosia, viene strattonato e a volte picchiato dai bodyguard.\n\u00c8 stato nominato docente honoris causa in fotografia presso la Xi'an International University nell'ottobre 2011.\nTrascorse la notte del 18 agosto 1966 presso il locale \"La Bussola\" di Viareggio dove si esibivano Charles Aznavour e Am\u00e1lia Rodrigues. All'alba del giorno successivo nei pressi di Altopascio, rimase seriamente ferito in un incidente stradale. Erano con lui altre due persone, tra cui il cantante Roby Ferrante, che perse la vita.\nIn pi\u00f9 di cinquant'anni di carriera Barillari ha subito 162 visite al pronto soccorso, 11 costole rotte, 1 coltellata, 76 macchine fotografiche fracassate, 40 flash divelti, numerose manganellate durante vari tumulti di piazza, ed \u00e8 rimasto coinvolto in diverse sparatorie (in casi di terrorismo, rapine, rapimenti e altri fatti di cronaca nera).\nVita privata.\nSi sposa nel 2017 con la giornalista Antonella Mastrosanti.\nDa un precedente matrimonio ha avuto due figli, Alessia e Roberto."}
{"id": "3423016", "revid": "486946", "url": "https://it.wikipedia.org/wiki?curid=3423016", "title": "Africa Meridionale", "text": ""}
{"id": "3423017", "revid": "28592", "url": "https://it.wikipedia.org/wiki?curid=3423017", "title": "Chiesa Ortodossa Ucraina", "text": ""}
{"id": "3423019", "revid": "729019", "url": "https://it.wikipedia.org/wiki?curid=3423019", "title": "Reuben De Jong", "text": "Dopo aver praticato kickboxing ed MMA, pratica ora wrestling ed \u00e8 stato sotto contratto con la World Wrestling Entertainment e lottava in Florida Championship Wrestling con il ring name di Russell Walker.\nCarriera.\nNato a Waitakere, in Nuova Zelanda, Reuben de Jong studia al college della sua citt\u00e0. In una delle sue prime competizioni da strongman, vince l'edizione 134 degli Waipu Highland Games. Secondo i giudici, De Jong \"lott\u00f2 come tutti dovrebbero fare in futuro\". \nMMA (2006-2009).\nSuccessivamente si dedica alle Arti Marziali Miste e nell'estate del 2006 entra nel torneo K-1 King of Oceania dove viene eliminato al terzo turno da Jason Retti. Successivamente, sfida Sio Vitale e Alexei Ignashov. Nel 2008, decide di prendersi una pausa dalla lotta per ritornare l'anno dopo. Ritorna a gennaio 2009, rappresentando la Nuova Zelanda insieme a Mick Cottrell alla 110\u00aa edizione dei giochi Browns Athletic Society e i due sfidano gli australiani Craig Reid e Aaron Monks e gli scozzesi Alastair Gunn e Malcolm Cleghorn.\nIl 24 luglio 2009, De Jong appare nel primo episodio di \"NZ Smashes Guinness World Records\" dove stabilisce il record di specchi rotti in un minuto.\nWrestling (2009-presente).\nImpact Pro Wrestling NZ (2009-2011).\nDopo essersi allenato per nove mesi, De Jong fa il suo debutto come wrestler professionista nella federazione pi\u00f9 importante della Nuova Zelanda, la Impact Pro Wrestling, debuttando in una battle royal di esordienti in cui il vincitore avrebbe strappato un contratto con la federazione. De Jong vince e inizia a lottare nella federazione. \nIl 29 maggio 2010, sconfigge Vinny Dunn a IPW Genesis vincendo l'IPW New Zealand Heavyweight Championship. In realt\u00e0, De Jong vinse il titolo in poco tempo poich\u00e9 Dunn aveva gi\u00e0 battuto Alexander nel main event, quando dallo stage spunt\u00f2 De Jong che lo sfid\u00f2 per il titolo. \nDe Jong perde il titolo contro lo stesso Vinny Dunn il 21 agosto 2010 a IPW Rival Turf. De Jong cedette alla ankle lock, perdendo il titolo.\nFlorida Championship Wrestling (2011).\nNel febbraio 2011, de Jong firma un contratto di sviluppo con la WWE e viene mandato in FCW per fare esperienza. Qui assume il nome di Russell Walker anche se viene subito svincolato per motivi ignoti.\nFilmografia.\nReuben De Jong compare nei panni del terribile Teocoles, l'Ombra della Morte, nella serie televisiva Spartacus, nel quinto episodio della prima stagione \"Scontro all'ultimo sangue\". Ed appare nei panni del Calthrop nella serie televisiva \"La spada della verit\u00e0\" nel diciannovesimo episodio della prima stagione \"La maledizione\".\nTitoli e riconoscimenti.\nImpact Pro Wrestling "}
{"id": "3423020", "revid": "1048993", "url": "https://it.wikipedia.org/wiki?curid=3423020", "title": "Susanne Blakeslee", "text": ""}
{"id": "3423024", "revid": "767487", "url": "https://it.wikipedia.org/wiki?curid=3423024", "title": "Pittura murale", "text": "La pittura murale \u00e8 una forma di pittura che si contraddistingue per l'applicazione dei pigmenti su uno specifico supporto fisico: la muratura. Forme particolari di pittura murale sono le seguenti:"}
{"id": "3423042", "revid": "228587", "url": "https://it.wikipedia.org/wiki?curid=3423042", "title": "Peter Oldring", "text": " Oltre ad essere parte della compagnia teatrale \"The Second City\", che ha svolto numerose performance a Toronto e a Los Angeles, Oldring \u00e8 approdato alla TV canadese\nBiografia.\nL'attore ha avuto un ruolo fisso nella serie televisiva \"Blue Collar TV\" ed ha avuto vari ruoli in film come \"K-19\", \"Focus\" e \"L'altra met\u00e0 dell'amore\". Dopo aver avuto un ruolo primario in Intern Academy, Oldring interpreter\u00e0 l'assistente gay di Farrah Fawcett in Hollywood Wives. \u00c8 inoltre apparso in \"Doc\", \"D.C.\" e \"The Ricky Nelson Story\". Nel 2007 ha preso parte al cast del film \"Young People Fucking\".\nHa inoltre dato la voce a vari personaggi in serie televisiva d'animazione come \"Sorriso d'argento\", \"Miss Spider's Sunny Patch Kids\", \"My Friend Rabbit\", \"Pelswick\" e \"A tutto reality\", dove d\u00e0 la voce a Cody, Tyler ed Ezekiel (il secondo dei quali \u00e8 ispirato anche alle caratteristiche fisiche dell'attore). Inoltre ha dato la voce a Caitlin Cooke in \"6teen\".\nDal 2007 lavora nel progetto online Good Morning World, con l'eterno partner Pat Kelly. Ha inoltre doppiato Glenn Martin in Glenn Martin, DDS e Alfred Ashford in \"\".\nDoppiatori italiani.\nDa doppiatore \u00e8 sostituito da: "}
{"id": "3423043", "revid": "1543377", "url": "https://it.wikipedia.org/wiki?curid=3423043", "title": "Alejandra Barillas", "text": " La Barillas aveva vinto il titolo di Miss Guatemala 2010, ma aveva dovuto rinunciare a partecipare a Miss Universo 2010 per via di un incidente al piede sopraggiunto tre settimane prima del concorso. Il suo posto era stato quindi preso dalla terza classificata al concorso, Jessica Scheel.\nAlla modella \u00e8 stata tuttavia concessa la possibilit\u00e0 di rappresentare il Guatemala in occasione di Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3423044", "revid": "110157", "url": "https://it.wikipedia.org/wiki?curid=3423044", "title": "Jur'eveckij rajon", "text": "Lo Jur'eveckij rajon () \u00e8 un rajon dell'Oblast' di Ivanovo, nella Russia europea; il capoluogo \u00e8 Jur'evec. Istituito nel 1929, ricopre una superficie di 788 chilometri quadrati ed ospita una popolazione di circa 17.000 abitanti. Nel territorio del rajon si trova il villaggio di Zavra\u017e'e."}
{"id": "3423045", "revid": "15756", "url": "https://it.wikipedia.org/wiki?curid=3423045", "title": "Collegio dei gesuiti (Messina)", "text": "Il collegio dei Gesuiti con l'attigua chiesa di San Giovanni Battista dei Gesuiti era un importante complesso edilizio della citt\u00e0 di Messina, opera di Natale Masuccio. Pesantemente danneggiato dal terremoto del 1908, fu ricostruito in stile arabo-normanno. L'intero complesso fu demolito negli anni settanta per far posto all'edificio Standa, oggi Oviesse.\nChiesa di San Giovanni Battista.\nI gesuiti furono presenti in citt\u00e0 fin dal 1548, con la concessione della chiesa di San Nicol\u00f2 dei Gentiluomini.\nLa posa della prima pietra del tempio in contrada del Fosso avviene nel 1687, molti anni dopo la conclusione del Collegio Primario. Dopo quaranta anni il 30 settembre 1727, avviene l'inaugurazione della chiesa, rito presieduto da Giuseppe Migliaccio. La solenne consacrazione \u00e8 celebrata il 29 agosto del 1747 da monsignor Tommaso de Moncada arcivescovo e patriarca gerosolimitano.\nCollegio dei Gesuiti.\nEpoca Rinascimentale.\nSu impulso dello stesso Ignazio di Loyola fu fondato il primo Collegio dei Gesuiti al mondo, che quindi fu detto \"Primum ac Prototypum Collegium\", modello per le innumerevoli strutture educative che l'ordine fond\u00f2 in tutto il mondo cattolico come caratteristica principale della propria attivit\u00e0 all'interno della Chiesa.\nL'edificio che accolse in via definitiva il Collegio Prototipo fu edificato a partire dal 1608 su progetto del gesuita Natale Masuccio nella contrada del Fosso. Il collegio divenne \"Messanense Studium Generale\" cio\u00e8 sede della prima Universit\u00e0 della citt\u00e0 di Messina, gestita almeno in parte dagli stessi gesuiti.\nProgettato nel 1604 con il collaudato schema planimetrico a due cortili che prevedeva l'ubicazione delle scale all'incrocio dei corpi di fabbrica, i corridoi sui prospetti e le aule e i dormitori sui cortili interni, secondo un modello che la Compagnia definiva \"modo nostro\" e che derivato dal chiostro benedettino medioevale mirava a rendere collegate e organizzate, pur nella loro autonomia funzionale, le tre parti dell'edificio: quella destinata alle scuole \"area scholarum\", quella per i religiosi \"area collegii\" e quella per la chiesa.\nFu un modello per tutti gli altri che venivano costruiti nell'isola, caratterizzati da un prospetto severo, con semplici lesene e fasce marcapiano, in cui il rilievo plastico \u00e8 concentrato esclusivamente nel portale.\nEpoca tra il XVIII e il XIX secolo.\nDopo l'espulsione dei Gesuiti dalla Sicilia nel 1767, l'edificio mantenne la funzione di scuola ospitando l'Accademia Carolina o Collegio Carolino di Pubblici Studi. L'8 gennaio 1768 avviene la riapertura del Collegio Primario e di quello di San Francesco Saverio assenti i Gesuiti. Le chiese, le propriet\u00e0 e pertinenze dei Gesuiti dal 1778 furono affidate all'amministrazione ordinaria del vescovo.\nDanneggiato dal sisma del 1783 fu restaurato e ospit\u00f2 a partire dal 1839 l'Universit\u00e0, ripristinata da Ferdinando I, dopo la sua chiusura a seguito della rivolta antispagnola del 1674.\nEpoca contemporanea.\nIl terremoto del 1908 danneggi\u00f2 gravemente tutto il complesso edilizio che fu demolito nel 1913 e di cui non rimane traccia a parte il portale d'ingresso del tempio scampato al disastroso sisma, pertanto tutti i manufatti residui furono destinati alla demolizione, il portale e le quattro colonne in seguito furono inglobati in una parete secondaria della nuova sede dell'Universit\u00e0, edificata anch'essa sull'area del vecchio collegio.\nNel 1933 \u00e8 stato ricostruito il Collegio Sant'Ignazio, un edificio in stile arabo-normanno, nel quadrangolo tra le via Nicola Fabrizi, Ugo Bassi, XXVII luglio e piazza Cairoli. La Chiesa annessa al Collegio Sant'Ignazio con tre cupole e due torri campanarie \u00e8 stata progettata dall'ingegnere palermitano Antonio Zanca, in stile arabo-normanno. Era annessa al Collegio Sant'Ignazio un edificio in stile arabo-normanno. Il Collegio e la chiesa annessa al collegio furono distrutti nel 30 aprile 1975, per far posto all'edificio ex Standa, oggi Oviesse.\nOpere.\nI dipinti raffiguranti \"Giaccobbe al Pozzo\", \"Saul\" ed episodi del Vecchio Testamento di Agostino Scilla del XVII secolo. e molti altri quadri di Giovanni Quagliata, Domenico Marol\u00ec, Giovanni Tuccari, Mario Minniti.\nAccademia Carolina.\nDopo il 1783 della chiesa rest\u00f2 il prospetto, il collegio adattato a universit\u00e0:\nSede universitaria"}
{"id": "3423050", "revid": "1272592", "url": "https://it.wikipedia.org/wiki?curid=3423050", "title": "Pietro Stagno Monroy d'Alcontres", "text": "Biografia.\nLe origini.\nPietro Stagno d'Alcontres fu esponente dell'antica famiglia nobiliare messinese degli Stagno d'Alcontres.\nFiglio del principe Carlo Stagno d'Alcontres, sesto principe di Montesalso, di Alcontres e di Palizzi, marchese della Floresta, di Roccamulera e Soreto, barone di Placapina e trentottesimo barone di Scuderi, e di Giovanna Monroy di Ventimiglia, figlia di Ferdinando Monroy e Barlotta, quinto principe di Pandolfina, principe di San Giuseppe e pari di Sicilia.\nEra fratello maggiore di Alberto Stagno Monroy d'Alcontres, settimo principe di Montesalso e di Ferdinando Stagno Monroy d'Alcontres, marchese della Floresta e deputato del Regno.\nSi laure\u00f2 summa con laude in teologia all'universit\u00e0 di Tubinga (1885) e in storia all'universit\u00e0 degli studi di Napoli Federico II (1889)\nFervente cattolico e monarchico, sosteneva il dovere dei cattolici italiani di partecipare alla politica, non tanto a sostegno di Giolitti e dei liberali, bens\u00ec della destra, dei conservatori e dei monarchici in generale. \nNel 1897 fond\u00f2 a Messina il quotidiano \"Suddito cattolico\" che sarebbe diventato uno dei quotidiani cattolici pi\u00f9 noti nel meridione italiano; dal 1913 al 1917 fu direttore dell\"'Osservatore cattolico\". Quando il \"Suddito cattolico\" venne chiuso nel 1925, Stagno Monroy d'Alcontres si ritir\u00f2 a vita privata."}
{"id": "3423053", "revid": "1543377", "url": "https://it.wikipedia.org/wiki?curid=3423053", "title": "Lapatinib", "text": "Il lapatinib usato sotto forma di lapatinib tosilato (INN), nome commerciale \"Tykerb /Tyverb\" GSK \u00e8 un farmaco attivo per via orale per il cancro al seno e altri tumori solidi. Esso \u00e8 un doppio inibitore della tirosin-chinasi, che blocca il percorso di crescita cellulare promosso dal recettore HER2.\nViene utilizzato in terapia di combinazione nel tumore della mammella HER2 positivo. \u00c8 stato approvato come terapia triplice di prima linea nel tumore della mammella recettore positivo e come terapia adiuvante quando i pazienti hanno presentato progressione all'Herceptin."}
{"id": "3423056", "revid": "110157", "url": "https://it.wikipedia.org/wiki?curid=3423056", "title": "Kim Edri", "text": " Si tratta del titolo che va alla seconda classificata a Miss Israele, concorso che si \u00e8 tenuto il 29 marzo 2011.\nLa modella ha quindi guadagnato il diritto di rappresentare l'Israele in occasione di Miss Universo 2011, che si \u00e8 tenuto a S\u00e3o Paulo, in Brasile, il 12 settembre 2011."}
{"id": "3423059", "revid": "486946", "url": "https://it.wikipedia.org/wiki?curid=3423059", "title": "Principato di Suzdal'", "text": ""}
{"id": "3423061", "revid": "262698", "url": "https://it.wikipedia.org/wiki?curid=3423061", "title": "Gendarmeria turca", "text": ""}
{"id": "3423063", "revid": "767487", "url": "https://it.wikipedia.org/wiki?curid=3423063", "title": "Big Stan", "text": "Big Stan \u00e8 un film commedia del 2007 diretto, prodotto e interpretato da Rob Schneider. Segna il debutto di Schneider alla regia.\nTrama.\nQuando il truffatore Stan Minton scopre che a breve finir\u00e0 in prigione, assume un guru delle arti marziali che gli insegni delle tecniche per difendersi.\nGiunto in carcere, usa ci\u00f2 che ha imparato dal \"maestro\" anche per aiutare gli altri detenuti e impedir loro di farsi del male a vicenda. Per questo, con il passare del tempo si guadagna la fiducia degli altri carcerati e ne diventa il capo. Riesce a stabilire un clima armonioso nella prigione, ambiente che per\u00f2 ben presto viene rovinato dal direttore del carcere, che intende trarre profitto dalle guerre tra i carcerati. Infatti un clima di violenza all'interno del carcere e la morte di alcuni carcerati potrebbero portare alla chiusura della prigione, permettendo cos\u00ec al direttore di vendere la struttura. \nStan decide inizialmente decide di aiutarlo in cambio dell'uscita anticipata per buona condotta. Ma, il giorno dell'udienza, Stan decide di tornare nella prigione per salvare la vita ai suoi compagni, nel farlo scatener\u00e0 una sparatoria nella prigione.\nProduzione e box office.\nLe riprese del film, iniziate a Los Angeles e terminate a Stockton (California), sono durate solo sei settimane.\nLe scene della prigione sono state girate in una vera prigione, quella di Stockton (California). Durante una ripresa a Stockton, Schneider collass\u00f2 per intossicazione da cibo e per il troppo caldo.\nL'ufficio del direttore era in realt\u00e0 una facciata costruita sul tetto del carcere.\nHanno fatto una comparsa nel film: il rapper Lil Rob, il quarterback dei \"Fresno Bulldogs\" Brandon Molale, l'ex giocatore di football Ahman Green e il pugile Diego Corrales.\nIl film ha richiesto un budget di 10 milioni di dollari. Ha guadagnato oltre 4 milioni, esclusi gli USA. In Russia ha guadagnato oltre i 935.000 dollari nel primo weekend.\nColonna sonora.\nTra i compositori delle canzoni della colonna sonora del film ci sono: Antoine Santiago, Jean Molos, Ramon Campos, Antoine Contreras, Ronnie Gold e Jason La Rocca.\nLe canzoni della colonna sonora sono:"}
{"id": "3423065", "revid": "599013", "url": "https://it.wikipedia.org/wiki?curid=3423065", "title": "Pablo Rotchen", "text": "Caratteristiche tecniche.\nGiocava come difensore, ricoprendo il ruolo di centrale.\nCarriera.\nClub.\nRotchen debutt\u00f2 con l'Independiente nella stagione 1992-1993, giocando la propria prima gara nel corso dell'Apertura 1992. Divenne titolare in maniera stabile a partire dall'annata seguente, in cui gioc\u00f2 34 partite. Il primo torneo internazionale cui partecip\u00f2 fu la Supercoppa Sudamericana 1993; nell'edizione successiva prese parte alla vittoria del torneo, che si ripet\u00e9 nel 1995, anno in cui ottenne anche un posto in Nazionale. A coronamento dell'anno positivo, arriv\u00f2 anche la conquista della Recopa Sudamericana 1995. Nel 1999 si trasfer\u00ec in Spagna, all'Espanyol di Barcellona. In Catalogna fu impiegato con continuit\u00e0, arrivando a disputare la maggior parte degli incontri delle stagioni 1999-2000, 2000-2001 e 2001-2002. Una volta terminato l'ultimo campionato, fu messo sotto contratto dal Monterrey, compagine messicana militante in massima serie nazionale. Con la nuova maglia debutt\u00f2 il 10 agosto 2002 contro il Morelia. In Centroamerica Rotchen visse tre stagioni positive, giocando con frequenza e vincendo il Clausura 2003. Nel 2005 chiuse la carriera.\nNazionale.\nFu convocato per la prima volta nel 1995 per la Confederations Cup; non fu mai impiegato nel corso del torneo, che la selezione Argentina termin\u00f2 al secondo posto dietro alla . Due anni dopo fu chiamato per la Copa Am\u00e9rica 1997. Durante tale manifestazione affianc\u00f2 Mauricio Pellegrino al centro della difesa a 4 utilizzata dal CT Passarella. Gioc\u00f2 dunque contro , e per tutti i novanta minuti di ogni gara."}
{"id": "3423070", "revid": "481666", "url": "https://it.wikipedia.org/wiki?curid=3423070", "title": "Pippa Passes; or, The Song of Conscience", "text": ""}
{"id": "3423071", "revid": "1442080", "url": "https://it.wikipedia.org/wiki?curid=3423071", "title": "Robin Fraser", "text": ""}
{"id": "3423090", "revid": "767487", "url": "https://it.wikipedia.org/wiki?curid=3423090", "title": "You Are Here/Vous Etes Ici", "text": "You Are Here/Vous Etes Ici \u00e8 un EP registrato da S\u00e9bastien Lefebvre nel 2009. \u00c8 stato pubblicato il 20 ottobre 2009 in collaborazione con la Coalition Entertainment Records.\nL'album mette in risalto il talento di questo artista, perch\u00e9 tutte le canzoni sono state scritte, registrate e prodotte da lui stesso.\n\"I Fall for You\" \u00e8 stato pubblicato come singolo l'8 settembre 2010. Il video musicale del brano \u00e8 stato diretto da uno dei compagni di band di S\u00e9bastien Lefebvre nei Simple Plan, Chuck Comeau."}
{"id": "3423100", "revid": "729019", "url": "https://it.wikipedia.org/wiki?curid=3423100", "title": "Que reste-t-il de nos amours?", "text": "Que reste-t-il de nos amours? \u00e8 una canzone francese del 1942 musicata da Charles Trenet e scritta dallo stesso Charles Trenet e da L\u00e9o Chauliac.\nCover.\nIl brano \u00e8 stato reinterpretato da Ornella Vanoni nell'album \"Io s\u00ec! Ai miei amici cantautori n.2\" (1969), da Dalida nel 1972 e da Rony Verbiest nel 2001. Ne esiste anche una versione italiana, realizzata da Franco Battiato nel 1999, intitolata \"Che cosa resta\".\nVi \u00e8 poi un'ulteriore versione, scritta in lingua inglese, di Albert A. Beach dal titolo \"I wish you love\".\nColonna sonora.\nTale brano musicale \u00e8 stato utilizzato nella colonna sonora del film L'uomo perfetto di Luca Lucini e Baci rubati di Fran\u00e7ois Truffaut."}
{"id": "3423122", "revid": "486946", "url": "https://it.wikipedia.org/wiki?curid=3423122", "title": "La ragazza del domani", "text": ""}
{"id": "3423124", "revid": "1501558", "url": "https://it.wikipedia.org/wiki?curid=3423124", "title": "Supercoppa UEFA 1973", "text": "La Supercoppa UEFA 1973 \u00e8 stata la prima edizione della Supercoppa UEFA.\nSi \u00e8 svolta il 9 e 16 gennaio 1974 in gara di andata e ritorno tra la squadra vincitrice della Coppa dei Campioni 1972-1973, gli olandesi dell', e la squadra vincitrice della Coppa delle Coppe 1972-1973, gli italiani del .\nA conquistare il titolo \u00e8 stato l'Ajax che, pur perdendo 0-1 la partita di andata a Milano, ha poi vinto in goleada 6-0 la gara di ritorno ad Amsterdam, stabilendo la maggior sconfitta subita da una squadra italiana in una finale di competizione UEFA oltrech\u00e9 il trionfo in partita singola con maggior scarto nella storia del torneo."}
{"id": "3423125", "revid": "642594", "url": "https://it.wikipedia.org/wiki?curid=3423125", "title": "San Timoteo vescovo", "text": ""}
{"id": "3423126", "revid": "287204", "url": "https://it.wikipedia.org/wiki?curid=3423126", "title": "77\u00b0 Lancieri del Bengala", "text": ""}
{"id": "3423130", "revid": "767487", "url": "https://it.wikipedia.org/wiki?curid=3423130", "title": "Simple Charity", "text": "Simple Charity \u00e8 un cortometraggio del 1910 diretto da David W. Griffith.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi il 10 novembre 1910."}
{"id": "3423131", "revid": "38120", "url": "https://it.wikipedia.org/wiki?curid=3423131", "title": "I Can't Quit You Baby", "text": "I Can't Quit You Baby \u00e8 una canzone blues scritta da Willie Dixon nel 1956 e registrata per la prima volta da Otis Rush nello stesso anno . \u00c8 stata riproposta anche in una famosa cover del 1969 dal gruppo rock Led Zeppelin pubblicata nel loro album di debutto omonimo.\nLa versione di Otis Rush registrata per la Cobra \u00e8 stata inserita nella Blues Hall of Fame nel 1994"}
{"id": "3423143", "revid": "599013", "url": "https://it.wikipedia.org/wiki?curid=3423143", "title": "Inti-Illimani live", "text": "Inti-Illimani Live \u00e8 una VHS del gruppo cileno Inti-Illimani, pubblicata nel 1994 dalla Warner music Italia, che documenta il concerto da loro tenuto il 1\u00ba maggio 1994 a Reggio Emilia. Al concerto parteciparono in qualit\u00e0 di ospiti in 3 brani i Nomadi."}
{"id": "3423150", "revid": "767487", "url": "https://it.wikipedia.org/wiki?curid=3423150", "title": "Henry Youll", "text": "Biografia.\nQuasi nulla si conosce della sua vita se non quanto ricavato dalla pubblicazione delle sue composizioni. Egli era originario del Suffolk e fu essenzialmente un madrigalista.\nYoull fu precettore dei figli di Edward Bacon e secondo le fonti tutti i fratelli erano a Cambridge in un certo periodo; Youll rievoca: \"che piacere la loro compagnia di un tempo, quando li accudii fra voi.\" \nLa sua collezione \"Canzonets to Three Voyces\" venne stampata a Londra da Thomas Este nel 1608 e fu dedicata ai tre figli di Edward Bacon, terzo figlio di Nicholas Bacon.\nI pezzi avevano eleganza e inventiva, mentre le parole di Sidney, Ben Jonson e Sir John Davies, indicavano un uomo di gusto."}
{"id": "3423158", "revid": "486946", "url": "https://it.wikipedia.org/wiki?curid=3423158", "title": "The Girl from Tomorrow", "text": ""}
{"id": "3423159", "revid": "767487", "url": "https://it.wikipedia.org/wiki?curid=3423159", "title": "Sunshine Sue", "text": "Sunshine Sue \u00e8 un cortometraggio muto del 1910 diretto da David W. Griffith e basato su \"The Old Piano\", un soggetto di Wilfred Lucas che firm\u00f2 anche la sceneggiatura del film.\nProduzione.\nIl film fu prodotto dalla Biograph Company e venne girato a Westfield, nel New Jersey.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 14 novembre 1910."}
{"id": "3423167", "revid": "125420417", "url": "https://it.wikipedia.org/wiki?curid=3423167", "title": "Suore degli Angeli (Napoli)", "text": "Le suore degli Angeli, o adoratrici della Santissima Trinit\u00e0, sono un istituto religioso femminile di diritto pontificio: le suore di questa congregazione pospongono al loro nome la sigla S.d.A.\nStoria.\nLa congregazione venne fondata a Casolla il 28 giugno 1891 da Clotilde Micheli (1848-1911), in religione madre Maria Serafina del Sacro Cuore, per l'educazione dei giovani e l'assistenza agli ammalati.\nNel 1893 le suore assunsero la direzione dell'orfanotrofio \"Lucarelli\" di Santa Maria Capua Vetere e in seguito aprirono un asilo e una scuola professionale presso il convento del Carmine di Faicchio, dove nel 1902 venne stabilito il noviziato.\nLe suore degli Angeli ricevettero il pontificio decreto di lode il 7 marzo 1928 e l'approvazione definitiva della Santa Sede il 16 giugno 1936.\nAttivit\u00e0 e diffusione.\nLe suore si dedicano all'istruzione e all'educazione dell'infanzia e della giovent\u00f9 e all'assistenza agli ammalati.\nOltre che in Italia, le suore sono presenti in Benin, Brasile, Filippine, Indonesia; la sede generalizia \u00e8 a Napoli.\nAlla fine del 2008 la congregazione contava 314 religiose in 46 case."}
{"id": "3423176", "revid": "767487", "url": "https://it.wikipedia.org/wiki?curid=3423176", "title": "His New Lid", "text": "His New Lid \u00e8 un cortometraggio muto del 1910 diretto da David W. Griffith e Frank Powell.\nProduzione.\nIl film fu prodotto dalla Biograph Company. Le riprese furono effettuate a Westfield, New Jersey.\nDistribuzione.\nDistribuito dalla General Film Company, il film - un cortometraggio di 171,6 - usc\u00ec il 24 novembre 1910, programmato nelle sale in split reel insieme a un altro cortometraggio, \"Not So Bad as It Seemed\", diretto da Frank Powell."}
{"id": "3423178", "revid": "767487", "url": "https://it.wikipedia.org/wiki?curid=3423178", "title": "Fernando Silva", "text": "Carriera.\nClub.\nDurante la sua carriera ha sempre giocato in Spagna, dalla quarta alla settima serie del campionato.\nNazionale.\nDal 2002 al 2013 ha giocato 51 partite con la nazionale andorrana."}
{"id": "3423179", "revid": "38120", "url": "https://it.wikipedia.org/wiki?curid=3423179", "title": "What Is and What Should Never Be", "text": "What Is and What Should Never Be \u00e8 una canzone rock dei Led Zeppelin, presente nel secondo album del gruppo, \"Led Zeppelin II\".\nIl brano \u00e8 stato scritto da Jimmy Page e Robert Plant ed \u00e8 stato prodotto dallo stesso Page.\nPur non essendo stato pubblicato come singolo, il brano \u00e8 comunque particolarmente noto. Ne sono state realizzate numerose cover da parte di Helen Keller Plaid, Page and Plant, Dread Zeppelin, Urszula, Jason Bonham, The Section e Tracy G."}
{"id": "3423192", "revid": "339392", "url": "https://it.wikipedia.org/wiki?curid=3423192", "title": "L'enfant", "text": ""}
{"id": "3423196", "revid": "599013", "url": "https://it.wikipedia.org/wiki?curid=3423196", "title": "Suore del Buon Soccorso di Nostra Signora Ausiliatrice", "text": "Le Suore del Buon Soccorso di Nostra Signora Ausiliatrice (in francese \"S\u0153urs du Bon Secours de Notre-Dame Auxiliatrice\") sono un istituto religioso femminile di diritto pontificio.\nStoria.\nLa congregazione fu fondata da dodici giovani donne nella chiesa di Saint-Sulpice a Parigi il 24 gennaio 1824 con l'approvazione dell'arcivescovo Hyacinthe-Louis de Qu\u00e9len.\nLe suore del Buon Soccorso ebbero un rapido sviluppo in Francia e furono presto in grado di aprire filiali in Inghilterra e Irlanda; nel 1881, su invito dell'arcivescovo James Gibbons, fondarono case anche a Baltimora.\nL'istituto ricevette il pontificio decreto di lode nel 1875 e l'approvazione definitiva della Santa Sede nel 1933.\nAttivit\u00e0 e diffusione.\nLe suore si dedicano all'assistenza agli ammalati, anche a domicilio, e all'educazione della giovent\u00f9.\nOltre che in Francia, le suore sono presenti in Regno Unito, Irlanda, Stati Uniti d'America, Per\u00f9; la sede generalizia \u00e8 a Parigi.\nAlla fine del 2008 la congregazione contava 277 religiose in 64 case."}
{"id": "3423197", "revid": "729019", "url": "https://it.wikipedia.org/wiki?curid=3423197", "title": "Battaglia di Utica (240 a.C.)", "text": "La battaglia di Utica (240 a.C.), vide affrontarsi l'esercito cartaginese al comando di Annone II il Grande contro i mercenari rivoltosi durante la guerra dei mercenari. I mercenari, inizialmente sconfitti, abbandonato l'assedio della citt\u00e0 di Utica. Dopo il suo insediamento, Annone trascur\u00f2 le difese ed i ribelli si riorganizzarono sconfiggendo le truppe cartaginesi."}
{"id": "3423206", "revid": "1442080", "url": "https://it.wikipedia.org/wiki?curid=3423206", "title": "China Open 2006 - Doppio maschile", "text": "Il doppio maschile del torneo di tennis China Open 2006, facente parte dell'ATP Tour, ha avuto come vincitori Mario An\u010di\u0107 e Mahesh Bhupathi che hanno battuto in finale Michael Berrer e Kenneth Carlsen 6-4, 6-3."}
{"id": "3423207", "revid": "265990", "url": "https://it.wikipedia.org/wiki?curid=3423207", "title": "Amiotrofia spinale", "text": ""}
{"id": "3423211", "revid": "144796", "url": "https://it.wikipedia.org/wiki?curid=3423211", "title": "Suore della Santissima Madre Addolorata", "text": "Le Suore della Santissima Madre Addolorata sono un istituto religioso femminile di diritto pontificio: le suore di questa congregazione pospongono al loro nome la sigla S.S.M.\nStoria.\nLa congregazione venne fondata da madre Maria Francesca della Croce, al secolo Amalia Streitel (1844-1911), a Roma nel 1885.\nL'istituto sorse come ramo femminile della Societ\u00e0 del Divin Salvatore ma, per vari dissensi sorti tra la Streitel e padre Johann Baptist Jordan, il 17 settembre 1885 si separ\u00f2 dai salvatoriani e and\u00f2 a costituire una famiglia religiosa autonoma sotto la direzione di mons. Georg Jacquemin.\nLa congregazione ricevette il pontificio decreto di lode il 6 marzo 1911 e venne aggregato all'Ordine dei Frati Minori il 9 febbraio 1904.\nAttivit\u00e0 e diffusione.\nLe suore dell'Addolorata si dedicano all'istruzione e all'educazione cristiana della giovent\u00f9 e a all'assistenza a malati e anziani.\nOltre che in Italia, le suore sono presenti in Austria, Brasile, Germania, Grenada, Repubblica Dominicana, Saint Lucia, Tanzania, Trinidad e Tobago; la sede generalizia \u00e8 a Roma.\nAlla fine del 2008 la congregazione contava 318 religiose in 71 case."}
{"id": "3423222", "revid": "1442080", "url": "https://it.wikipedia.org/wiki?curid=3423222", "title": "BCR Open Romania 2006 - Doppio", "text": "Il doppio del torneo di tennis BCR Open Romania 2006, facente parte dell'ATP Tour, ha avuto come vincitori Mariusz Fyrstenberg e Marcin Matkowski che hanno battuto in finale Mart\u00edn Garc\u00eda e Luis Horna 6-7(5), 7-6(5), [10-8]."}
{"id": "3423231", "revid": "767487", "url": "https://it.wikipedia.org/wiki?curid=3423231", "title": "A Plain Song", "text": "A Plain Song \u00e8 un cortometraggio del 1910 diretto da David W. Griffith.\nProduzione.\nIl film fu prodotto dalla Biograph Company. Venne girato nel New Jersey, a Westfield.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 28 novembre 1910."}
{"id": "3423233", "revid": "1442080", "url": "https://it.wikipedia.org/wiki?curid=3423233", "title": "Thailand Open 2006 - Doppio", "text": "Il doppio del torneo di tennis Thailand Open 2006, facente parte dell'ATP Tour, ha avuto come vincitori Jonathan Erlich e Andy Ram che hanno battuto in finale Andy Murray e Jamie Murray 6-2, 2-6, [10-4]."}
{"id": "3423234", "revid": "287204", "url": "https://it.wikipedia.org/wiki?curid=3423234", "title": "Cosmos Rockin'", "text": "Cosmos Rockin' \u00e8 una canzone dei Queen + Paul Rodgers. \u00c8 la prima traccia dell'album \"The Cosmos Rocks\".\nLa canzone.\nIl testo della canzone parla di una persona sola dentro casa che ascolta il rock'n'roll.\nIn questa canzone Roger Taylor (storico batterista dei Queen)usa la sua solita batteria color acero e user\u00e0 piatti Zildjian k custom."}
{"id": "3423235", "revid": "599013", "url": "https://it.wikipedia.org/wiki?curid=3423235", "title": "Paul Bravo", "text": ""}
{"id": "3423245", "revid": "1442080", "url": "https://it.wikipedia.org/wiki?curid=3423245", "title": "Kingfisher Airlines Tennis Open 2006 - Doppio", "text": "Il doppio del torneo di tennis Kingfisher Airlines Tennis Open 2006, facente parte dell'ATP Tour, ha avuto come vincitori Mario An\u010di\u0107 e Mahesh Bhupathi che hanno battuto in finale Rohan Bopanna e Mustafa Ghouse 6-4, 6(6)-7, [10-8]."}
{"id": "3423253", "revid": "200154", "url": "https://it.wikipedia.org/wiki?curid=3423253", "title": "Le Quintette du Hot Club de France", "text": ""}
{"id": "3423254", "revid": "1442080", "url": "https://it.wikipedia.org/wiki?curid=3423254", "title": "Campionati Internazionali di Sicilia 2006 - Doppio", "text": "Il doppio del torneo di tennis Campionati Internazionali di Sicilia 2006, facente parte dell'ATP Tour, ha avuto come vincitori Mart\u00edn Garc\u00eda e Luis Horna che hanno battuto in finale Mariusz Fyrstenberg e Marcin Matkowski 7-6(1), 7-6(2)."}
{"id": "3423258", "revid": "21880", "url": "https://it.wikipedia.org/wiki?curid=3423258", "title": "Calendula incana maritima", "text": ""}
{"id": "3423261", "revid": "1971044", "url": "https://it.wikipedia.org/wiki?curid=3423261", "title": "Adriana Innocenti", "text": "Biografia.\nDiplomatasi negli anni quaranta all'Accademia Nazionale d'Arte Drammatica, debutta in teatro con \"La cena delle beffe\" nella compagnia di Annibale Ninchi.\nNel 1965 \u00e8 stata insignita con il Premio San Genesio per l'interpretazione teatrale de \"La Venexiana\".\nDebutt\u00f2 in televisione nel 1954 in \"Delitto e castigo\", a dirigerla fu, in quella circostanza, il regista Franco Enriquez; quattro anni dopo, nel 1958 prese parte come interprete alla trasmissione \"Il teatro dei ragazzi\". Ha dato la voce alla Gallina Tric Trac, programma per bambini di Guido Stagnaro.\nCome interprete caratterista per il cinema ha lavorato in film di qualit\u00e0 con registi di vaglia come, ad esempio, Pupi Avati, Ettore Scola e Pasquale Festa Campanile.\nHa interpretato anche film pi\u00f9 leggeri e della commedia all'italiana: in \"Acapulco, prima spiaggia... a sinistra\" impersonava la madre dell'attore Andrea Roncato.\nCome attrice di teatro ha lavorato con Vittorio De Sica (\"Liol\u00e0\"), Franco Enriquez (\"La locandiera\", \"Il gabbiano\"), Giorgio Strehler (per tre anni Madama Peatchum ne \"L'Opera da tre soldi\", con Domenico Modugno e Milva).\nA lungo attiva anche nell'operetta, fu nel 1972 Cecilia ne \"La principessa della Czarda\" con Elio Pandolfi, poi la Principessa Elisabetta di Kuddenstein in \"La Contessa Mariza\" di Emmerich K\u00e1lm\u00e1n con Leopoldo Mastelloni e nel 1975 Pomerania ne \"Il Paese dei Campanelli\" con Aurora Banfi, Elena Baggiore e Sandro Massimini.\nHa fondato il Teatro Popolare di Roma insieme a Piero Nuti e Maurizio Scaparro.\nDal 1984 interpreta il monologo \"Erodiade\", riscritto per lei da Giovanni Testori.\nNegli anni della senilit\u00e0, trasferitasi a Torino, rimane attiva prevalentemente in teatro, conducendo ormai una carriera artistica sessantacinquennale.\nNel 2008 esce \"A piedi nudi nel teatro\", una divertente autobiografia in cui racconta aneddoti e incontri di una carriera variegata ed eterogenea"}
{"id": "3423264", "revid": "1305772", "url": "https://it.wikipedia.org/wiki?curid=3423264", "title": "F3 spagnola 2008", "text": "La stagione 2008 della F3 spagnola fu l'ottava della serie. Inizi\u00f2 il 3 maggio per terminare il 2 novembre. La serie venne vinta dal pilota spagnolo Germ\u00e1n S\u00e1nchez, con due punti di margine sul secondo, Nelson Panciatici.\nIl titolo principale \u00e8 deciso a favore di S\u00e1nchez, e quello della \"Copa\" all'elvetica Natacha Gachnang, solo al termine di una controversia. Panciatici fu squalificato per l'uso di un nastro adesivo sull'alettone della vettura, pur il suo team affermando che ci\u00f2 non modificava il comportamento della vettura."}
{"id": "3423266", "revid": "1418004", "url": "https://it.wikipedia.org/wiki?curid=3423266", "title": "Robert Johnson (compositore)", "text": "Viene talvolta citato col nome di Robert Johnson II per distinguerlo da un compositore scozzese omonimo, vissuto circa un secolo prima (1500c.\u20131560c.).\nEgli collabor\u00f2 con William Shakespeare per la realizzazione delle musiche di scena per le sue ultime opere teatrali.\nBiografia.\nRobert Johnson fu figlio di John Johnson, liutista di Elisabetta I. Nel 1594 mor\u00ec suo padre e nel 1596 entr\u00f2 al servizio di George Carey, il secondo barone Hunsdon, in qualit\u00e0 di apprendista. Si ritiene che a quel tempo Robert avesse circa 13 anni, in quanto questa era l'et\u00e0 in cui era solito iniziare l'apprendistato, anche se la sua data di nascita non ci \u00e8 nota. Carey e sua moglie Elizabeth Spencer, baronessa Hunsdon, erano mecenati di John Dowland, che aveva dedicato loro alcune composizioni. La casa di campagna della famiglia, la Hunsdon House, sopravvive ancora oggi parzialmente.\nJohnson si un\u00ec alla famiglia Carey in un momento in cui era florido il loro patronato delle arti. Nel 1597 Dowland dedic\u00f2 loro il suo \"First book of songs and ayres\". In quanto sostenitore di musicisti, Carey fu anche finanziatore di una compagnia teatrale alla quale apparteneva anche William Shakespeare. Negli anni 1596 e 1597 la compagnia si chiamava \"Baron Hunsdon's Men\", anche se era pi\u00f9 conosciuta come \"The Lord Chamberlain's Men\" (il nome usato dopo che Carey divenne Lord Ciambellano nel 1597) o con il nome che assunse in seguito: \"King's Men\". Non sappiamo se Johnson abbia mai lavorato con questa compagnia teatrale o su una qualsiasi delle loro produzioni nel 1590, come \"Le allegre comari di Windsor \", tuttavia sappiamo con certezza che ha fornito la musica per i \"King's Men\" in una fase successiva.\nDopo aver compiuto il suo apprendistato nella famiglia Carey, Johnson trov\u00f2 lavoro a corte e dal 1604 divenne liutista reale presso la Cappella musicale privata di Giacomo I d'Inghilterra e in seguito fu liutista del principe Enrico Federico Stuart (fino alla sua morte che avvenne nel 1612). Compose musiche per i masque e per gli spettacoli di intrattenimento reali, che erano molto popolari a corte nell'era giacobita. Pass\u00f2 poi al servizio della Corte di Carlo I d'Inghilterra fino al 1633, divenendo un compositore di musica vocale e per liuto.\nLe sue composizioni per la compagnia teatrale \"King's Men\" sono datate tra il 1610 e il 1617, periodo in cui la compagnia teatrale si esibiva al \"Blackfriars Theatre\" durante la stagione invernale. Si \u00e8 notato come le strutture del \"Blackfriars Theatre\" offrivano maggiori possibilit\u00e0 per la rappresentazione di musiche di scena - canzoni e musica strumentale - rispetto al Globe Theatre, che era di maggiori dimensioni. Ad ogni modo la compagnia teatrale continu\u00f2 le rappresentazioni teatrali al teatro Globe, ma anche in altre sedi, come a corte, luogo in cui presumibilmente si era gi\u00e0 avuto modo di ascoltare la musica di Johnson. Questo era il periodo in cui la compagnia \"King's Men\" stava mettendo in scena le commedie di Shakespeare e di altri drammaturghi come Ben Jonson, Francis Beaumont e John Fletcher.\nIl motivo della fama di Johnson \u00e8 dovuta al fatto che compose le musiche di scena originali per alcune opere teatrali di Shakespeare, le pi\u00f9 note delle quali sono quelle che scrisse per \"La tempesta\": \"Where the Bee Sucks\" e \"Full Fathom Five\". Si tratta dell'unico compositore noto ad aver composto le musiche di scena originali per i testi di Shakespeare. Anche se esistono altre composizioni coeve realizzate su testi di Shakespeare, come quelle di Thomas Morley, non abbiamo fonti che ci certificano che queste musiche siano mai state scritte per una rappresentazione teatrale.\nOpere.\nRobert Johnson non diede mai alle stampe le sue composizioni, che ci sono state tramandate attraverso manoscritti poveri di informazioni relative al nome del compositore. Dalle fonti in nostro possesso siamo a conoscenza che scrisse canzoni per voce e accompagnamento per molte rappresentazioni teatrali di Shakespeare, tra le quali sicuramente \"Cimbelino\" e \"Il racconto d'inverno\". Abbiamo la certezza che sono sue le canzoni pi\u00f9 popolari, \"Full fathom five\" e \"Where the bee sucks\", tratte da \"La tempesta\".\nScrisse anche le musiche di scena per \"La duchessa di Amalfi\" di John Webster e per un certo numero di rappresentazioni teatrali di Francis Beaumont and John Fletcher.\nJohnson ha inoltre collaborato con Ben Jonson per le musiche di masque di corte, di cui ci rimangono danze, cacce e inni.\nCi sono rimasti anche alcuni brani vocali con accompagnamento strumentale.\nDella musica per liuto ci rimangono complessivamente una ventina circa di sue composizioni per liuto."}
{"id": "3423271", "revid": "1501558", "url": "https://it.wikipedia.org/wiki?curid=3423271", "title": "Supercoppa UEFA 2001", "text": "La Supercoppa UEFA 2001 \u00e8 stata la ventiseiesima edizione della Supercoppa UEFA.\nSi \u00e8 svolta il 24 agosto 2001 allo stadio Louis II di Monaco, dove si sono affrontate la squadra vincitrice della Champions League 2000-2001, ovvero i tedeschi del Bayern Monaco, e la squadra vincitrice della Coppa UEFA 2000-2001, ossia gli inglesi del Liverpool.\nA conquistare il titolo \u00e8 stato il Liverpool che ha battuto per 3-2 il Bayern Monaco con i gol di John Arne Riise, Emile Heskey e Michael Owen."}
{"id": "3423273", "revid": "433605", "url": "https://it.wikipedia.org/wiki?curid=3423273", "title": "Tepe Gawra", "text": "Tepe Gawra \u00e8 un sito-guida del neolitico del Vicino Oriente, in particolare dell'Alta Mesopotamia. Si trova nella regione successivamente chiamata Assiria, in zona pedemontana, a nordest della moderna Mosul. \u00c8 uno dei pi\u00f9 importanti siti settentrionali coevi alla cultura di Ubaid (la quale ha centro nella Bassa Mesopotamia) e, insieme ad altri siti, come Arpachiya, Ninive, Telul el-Thalat e Tell Brak, rimpiazza a nord la cultura di Halaf, da tempo in crisi. La sequenza dei templi di Gawra giunge fino al tardo periodo di Uruk. La cultura di Gawra, che definisce le sequenze anche per le propaggini settentrionali della cultura Ubaid, fu particolarmente fiorente tra il 5000 e il 3100 a.C.\nArcheologia.\nIl diametro del \"tell\" di Gawra misurava 120 metri per un'altezza di 22. Una prima spedizione archeologica venne effettuata da Austen Layard alla met\u00e0 del XIX secolo. Il sito fu poi scavato nel 1927, nel 1931 e nel 1932, per un totale di otto mesi, da archeologi della Universit\u00e0 della Pennsylvania e delle American Schools of Oriental Research, guidati da Ephraim Avigdor Speiser e Charles Bache. Furono scoperti venti livelli, anche se l'ammontare del finanziamento non permise di portare a termine l'intento iniziale, quello di una indagine completa.\nCaratteristiche del sito.\nI templi di Tepe Gawra si succedono in una sequenza del tutto simile a quella di Eridu, pur se leggermente tardiva. Nello strato 13 di Gawra si trova un complesso templare formato da tre santuari, in cui a tratti originali si mescolano tratti meridionali. In particolare, rispetto all'impostazione tripartita tipicamente meridionale, interviene un arretramento della cella centrale mentre l'ingresso \u00e8 posto sul lato corto, il che attribuisce al tempio una forma \"a portico\". Nella fase Ubaid, insomma, il nord e il sud sembrano manifestare lo stesso avanzamento culturale e tecnologico. Eppure le differenze spiccano e non mancheranno di farsi sentire nel tempo. A Gawra sono frequenti gli edifici rotondi (\"a \"tholos\"\"), ereditati dal periodo di Halaf e presenti ancora nello strato 11 (corrispondente all'Uruk antico), che attestano la vicinanza di gusti \"pedemontani\". Il meridione, nel complesso, \u00e8 demograficamente sempre pi\u00f9 preponderante e si profila come centro organizzativo rispetto alle aree \"marginali\", che forniscono pietre dure e metalli. Pur avvertendo con forza l'influsso culturale del sud, il nord si attesta su un sistema gentilizio, connotato dal forte ruolo ricoperto dalla personalit\u00e0 del capo.\nI residui della cultura di Halaf vengono reinterpretati, a Gawra, nel segno dell'influenza della cultura meridionale di Ubaid, ma tale influsso appare difficilmente assimilabile, come sembra attestare il fatto che le abitazioni \"a \"tholos\"\" sono presenti nelle sequenze in cui mancano i templi di chiara influenza Ubaid e viceversa.\nMentre nella Bassa Mesopotamia l'agricoltura diventer\u00e0 presto il settore portante (inserito per\u00f2 in un contesto privo di altre importanti materie prime, che necessitano di essere importate dal nord), nell'Alta Mesopotamia le necropoli, per i materiali restituiti, indicano che l'attivit\u00e0 commerciale \u00e8 predominante, mentre la pratica agricola, pur importante, \u00e8 affidata alle precipitazioni, laddove al sud \u00e8 condotta su base irrigua. I commerci sembrano attestati dalla presenza di lapislazzuli (dall'odierno Afghanistan) e di cornalina, turchese, ematite e diorite (dall'altopiano iranico).\nAltro addentellato tra cultura settentrionale e cultura meridionale \u00e8 rappresentato dalla compresenza a Gawra, sul piano della gestione del potere, di un'importante glittica (che dalla decorazione geometrica si evolve poi in raffigurazioni umane e animali) e di un \"palazzo\" ancora \"a \"tholos\"\" (quello dello strato 11): in tal modo, la cultura montanara fa sentire la presenza di un capo e, d'altro canto, la glittica segna invece un passo verso la gestione \"spersonalizzata\" della produzione di beni, tipica del futuro meridione templare-palatino."}
{"id": "3423274", "revid": "179980", "url": "https://it.wikipedia.org/wiki?curid=3423274", "title": "Ju\u00e1n Calichio", "text": ""}
{"id": "3423275", "revid": "37401", "url": "https://it.wikipedia.org/wiki?curid=3423275", "title": "Neolitico del Vicino Oriente", "text": ""}
{"id": "3423276", "revid": "264902", "url": "https://it.wikipedia.org/wiki?curid=3423276", "title": "Bassa Mesopotamia", "text": "La Bassa Mesopotamia \u00e8 una regione storica dell'Iraq.\nLa Bassa Mesopotamia pu\u00f2 essere fatta corrispondere a Sumer (o \"paese di Sumer\"), e la Media Mesopotamia ad Akkad.\nNel Medioevo era anche conosciuta come Sawad che in senso stretto designava solo la pianura alluvionale meridionale, e al-\u02bbIr\u0101q al-\u02bbArabi (lett. \"Ir\u0101q degli Arabi\"), in contrapposizione al \"Jibal\" (lett. \"Ir\u0101q dei Persiani\"). La Bassa Mesopotamia era la terra dove sorsero i Sumeri e la Civilt\u00e0 babilonese.\nConfini.\nI geografi arabi medievali posizionarono il confine settentrionale tra l'Iraq e l'Alta Mesopotamia (la \"Jazirah\") su di una linea che andava da Anbar sull'Eufrate a Tikrit sul Tigri, sebbene in seguito tale confine fu spostato su una linea che correva verso ovest da Tikrit, includendo cos\u00ec diverse citt\u00e0 sull'Eufrate oltre Anbar in Iraq.\nGeografia.\nUna pianura alluvionale inizia a nord di Baghdad e si estende fino al Golfo Persico. Qui il Tigri e l'Eufrate si trovano in molti punti al di sopra del livello della pianura e l'intera area \u00e8 un unico delta fluviale intrecciato dai canali dei due fiumi e dal Qanat. Laghi intermittenti, alimentati dai fiumi in piena, caratterizzano anche il sud-est dell'Iraq. Un'area abbastanza ampia (), appena sopra la confluenza dei due fiumi a Al-Qurna e che si estende a est del Tigri oltre il confine iraniano, \u00e8 una palude, nota come Lago Hammar, risultato di secoli di inondazioni e drenaggio inadeguato . La maggior parte \u00e8 palude permanente, ma alcune parti si seccano all'inizio dell'inverno e altre parti diventano paludi solo in anni di grandi inondazioni.\nPoich\u00e9 le acque del Tigri e dell'Eufrate al di sopra della loro confluenza sono molto cariche di limo, l'irrigazione e le inondazioni abbastanza frequenti depositano grandi quantit\u00e0 di terriccio limoso in gran parte dell'area del delta. Il limo trasportato dal vento contribuisce al deposito complessivo di sedimenti. \u00c8 stato stimato che le pianure del delta siano costruite al ritmo di quasi venti centimetri in un secolo. In alcune zone, le grandi alluvioni portano al deposito in laghi temporanei di ben trenta centimetri di fango.\nIl Tigri e l'Eufrate trasportano anche grandi quantit\u00e0 di sali che si depositano sul terreno a seguito delle irrigazioni e inondazioni. Una falda acquifera alta e uno scarso drenaggio superficiale e sotterraneo tendono a concentrare i sali vicino alla superficie del suolo. In generale, la salinit\u00e0 del suolo aumenta da Baghdad a sud fino al Golfo Persico e limita fortemente la produttivit\u00e0 nella regione a sud di Amarah. La salinit\u00e0 si riflette nel grande lago nell'Iraq centrale, a sud-ovest di Baghdad, noto come Lago Milh. Ci sono altri due grandi laghi nel paese a nord del lago Milh: il lago Tharthar e il lago Habbaniyah."}
{"id": "3423278", "revid": "37401", "url": "https://it.wikipedia.org/wiki?curid=3423278", "title": "Gawra", "text": ""}
{"id": "3423283", "revid": "112675907", "url": "https://it.wikipedia.org/wiki?curid=3423283", "title": "Von Der Heydt Museum", "text": "Il Von Der Heydt Museum \u00e8 un museo d'arte situato a Wuppertal, in Germania, sede in particolare di una collezione di opere del XIX e XX secolo.\nIl museo.\nIl Von Der Heydt Museum, la cui sede fu progettata da Johann Peter Cremer tra il 1828 ed il 1831, contiene pi\u00f9 di 1000 opere di diverse correnti artistiche, a decorrere dal sedicesimo secolo. \nAl suo interno sono custodite, tra le altre, opere di Beckmann, Corinth, Dal\u00ed, Macke, Marc, Monet, Nolde, Vasilij Vasil'evi\u010d Kandinskij, Van Gogh e Picasso."}
{"id": "3423284", "revid": "339392", "url": "https://it.wikipedia.org/wiki?curid=3423284", "title": "Ju\u00e1n Salvador Rizzo", "text": ""}
{"id": "3423288", "revid": "1829756", "url": "https://it.wikipedia.org/wiki?curid=3423288", "title": "Radio Italia Network", "text": "RIN - Radio Italia Network (conosciuta anche con l'acronimo di RIN) \u00e8 stata una radio di propriet\u00e0 del Gruppo Next di Domenico Zambarelli. Nata a Udine nel 1982 come radio dance, si \u00e8 affermata nel tempo come uno dei principali network nazionali. Dopo aver cessato le sue trasmissioni via etere nel 2005, si \u00e8 trasformata in una web radio. Il 13 gennaio 2009 ha ripreso a trasmettere nuovamente (in FM e sul web) grazie all'attuale propriet\u00e0.\nIl 12 luglio 2018 la radio ha interrotto definitivamente le trasmissioni sia in FM che in streaming.\nStoria.\nAnni 80.\nLa radio nasce col nome di Radio Italia Network, a Udine nel luglio del 1982, da un'idea di Mario Pinosa che insieme con Leo Barbarino costituisce la Radio Italia Network S.a.s. di Pinosa Mario &amp; C. Trasmette sulla frequenza 96,6\u00a0MHz illuminando la citt\u00e0 e dintorni. Poco dopo entra nella compagine sociale Alberto Zeppieri, che Pinosa chiama per sviluppare il progetto editoriale. Zeppieri propone la fondazione di societ\u00e0 collegate (dapprima Fin 2 S.r.l. - dove tra i fondatori entra Carlo Barbiera, musicista-compositore, ma anche commercialista esperto di contratti di affiliazione e la Finwork S.r.l. dove entra Andrea Gandolfi, attraverso la ITET S.r.l. di Bologna, che si occuper\u00e0 come nuovo socio e Amministratore Delegato della rete nazionale anche a livello tecnico e di raccolta pubblicitaria), poi altre ancora, con l'obiettivo di diventare una emittente di portata nazionale. Il format \u00e8 semplice ma accattivante, non ci sono conduttori, si privilegia infatti la musica, intervallata dai jingle (\"musica giusta, musica e basta\") e da brevissimi sketch (le \"frikkonate\").\nL'emittente entra presto a far parte di un sistema articolato di iniziative extraeditoriali, che spaziano dall'organizzazione di eventi musicali, viaggi, produzione di gadget e musicali (Pinosa diverr\u00e0 famoso sul finire degli anni 80 e i primi anni 90 come produttore musicale anche sotto lo pseudonimo di Athaualpa) e ovviamente di raccolta pubblicitaria (tra l'altro la Fin2, \u00e8 concessionaria anche per la pubblicit\u00e0 locale della milanese Rete 105 in Friuli-Venezia Giulia per gran parte degli anni 80, a dimostrare la lungimiranza di Pinosa, Zeppieri, Barbarino e Barbiera in tema di raccolta pubblicitaria sinergica).\nNei due anni seguenti vengono collegate le altre province del Friuli-Venezia Giulia e del Veneto. Inizia la copertura nazionale con l'invio di programmi registrati alle emittenti affiliate. Dal 1\u00ba giugno 1985, grazie all'accordo con la societ\u00e0 C.R.P. di Vulmaro Doronzo, viene attivata la prima programmazione in Puglia che verr\u00e0 coperta interamente nel giro di pochi mesi. Nel 1986 l'emittente col nome di Italia Network copre col suo segnale anche la Toscana, le Marche e la Sicilia. All'inizio del 1988 sbarca in Liguria con la genovese Radio Voltri Uno sui cittadini 94,200 MHz. Nel 1989 arriva in Lombardia, dove la ripetizione \u00e8 curata prima da Segnale Italia - Radio Sud Milano 94,7 e poi da Radio Superstar 106 (c'erano gi\u00e0 stati approcci con un'emittente della provincia di Milano, NBC Radio, tre anni prima, ma le trattative non erano andate in porto).\nNel 1988 comincia l'interconnessione via ponti radio di tutte le emittenti affiliate nel centro nord Italia fino a Bari e Napoli, da parte del socio bolognese Andrea Gandolfi - che gi\u00e0 aveva sviluppato la rete di ponti radio di Rete 105 in Emilia Romagna e nella dorsale adriatica - dando vita a una \"syndication\", ovvero un insieme di emittenti radiofoniche collegate alla radio madre. L'emittente si specializza nella musica dance, di tendenza, con una programmazione sul modello delle radio \"top 40\" americane. Solo il 4% della programmazione \u00e8 parlato, il resto \u00e8 musica, di cui il 95% straniera. Nascono la classifica \"Los Cuarenta\", seguita fin dall'inizio da Mr. Marvin, il \"Discosauro\" e il \"Disconetwork\". Gli slogan hanno molta importanza nel lancio della radio e fanno presa sul pubblico, tra il 1987 e il 1989 Italia Network \u00e8 la radio del \"ritmo tutto latino\".\nAnni 90.\nIl 23 agosto del 1990 entra in vigore la legge Mamm\u00ec che regolamenta il sistema radiotelevisivo, e i soci di Italia Network, visto il grande lavoro tecnico di interconnessione gi\u00e0 sviluppato, decidono di comune accordo di trasformarla in un network nazionale, senza pubblicit\u00e0 locale, acquistando tutte le frequenze delle affiliate. Andrea Gandolfi assume di conseguenza la quota di maggioranza della Finwork la quale, a sua volta, diviene formalmente titolare della rete nazionale e del prodotto editoriale. Gli ascolti sono in crescita e il nuovo pay-off \u00e8 \"Get up and dance\", a confermare l'anima dance della radio. Mitici gli spot televisivi che andarono in onda sulle reti nazionali private tra cui Mediaset. Il palinsesto \u00e8 sempre pi\u00f9 articolato. Arrivano le voci di Andrea Pellizzari (Los Cuarenta), Paolo De Marchi (Magazine) e Tanitia Ferrari (USA Dance Attack). Mr. Marvin e Alessandro De Cillia sono i programmatori che caratterizzano l'aspetto musicale della radio. Gianmarco Ceconi \u00e8 il direttore della radio nonch\u00e9 voce ufficiale insieme con Mario Pinosa. \nLa musica house sta diventando sempre pi\u00f9 importante e Italia Network diventa la radio \"house\" per eccellenza. Nasce il \"Mastermix\" con Mr. Marvin e Andrea Gemolotto e successivamente con Stefano Noferini.\nNel 1990 partono i notiziari, divenuti obbligatori per legge, vengono proposte sei brevi edizioni del Network News - \"il mondo che corre inseguito da Italia Network\", ideato e condotto da Gianfranco Biondi con Monica Bertarelli e Federico Lazzarovich dal 1995. Il programma di maggior successo a inizio anni novanta \u00e8 \"Los Cuarenta\" con lo slogan \"la classifica che fa tendenza\", da cui vengono tratte svariate compilation di successo.\nNel 1994 viene ampliato il target con lo slogan \"More music for everybody\". Entrano nello staff Alex Benedetti e Zec. Il 1995 \u00e8 un anno di grandi cambiamenti logistici, la radio incomincia a trasmettere da Bologna anche via satellite, che permette di migliorare la qualit\u00e0 del segnale in diverse parti d'Italia soprattutto in Sicilia e Sardegna. Il nuovo direttore artistico \u00e8 Michele Menegon (Michael Hammer). Alex Benedetti diventa il responsabile della programmazione musicale e incomincia a occuparsi anche di \"Suburbia\". Nello staff arrivano Alex C e le voci di Roberto Corinaldesi (\"Magazine\"), Mario Caminita (\"Philip Morris Sound\") e Stefano Mango (Mangobyte), con la classifica delle hit europee.\nDal 1994 iniziano i tour estivi di Bungee Jumping che porteranno la musica e l'animazione di Italia Network nelle pi\u00f9 note localit\u00e0 di mare e discoteche italiane.\nDal 1997 la classifica ufficiale dell'emittente \"Los Cuarenta\" diventa un vero e proprio programma musicale non pi\u00f9 di sola musica ma con un conduttore, Roberto Lezzi (poi a Radio Deejay come \"Ilario\"). Italia Network riassume la denominazione di \"Radio Italia Network\", una radio oramai diversa dall'emittente di sola musica dance degli anni ottanta. Nel 1998 Paola Testa conduce il Magazine. Nel weekend vanno in onda le session mixate dei dj del Ministry of Sound di Londra. Nasce \"Sensorama\" con la musica selezionata da Aky Tune. La voce di Tony Bruno accompagna la notte di Radio Italia Network con le massime zen e new age. Il nuovo pay-off \u00e8 \"Suck the music\". Il periodo bolognese \u00e8 comunque di breve durata e nel 1998 la radio entra a far parte del gruppo editoriale SPER di Giovanni Miscioscia, insieme con CNR e Radio 24, divenendo RIN - Radio Italia Network. Dal 1999 incomincia a trasmettere da Milano. A firmare i jingles pi\u00f9 storici di questa emittente \u00e8 l'ormai affermato Clay Remini di Zerodibi.\nAnni 2000.\nNel 2000 il nuovo direttore artistico \u00e8 Giorgio Bacco (gi\u00e0 di Radio 24). La comunicazione viene curata dalla coppia Tony H (Daniele Tognacca) e Lady Helena. La nuova propriet\u00e0 investe risorse economiche per l'acquisto di nuove frequenze, per un deciso restyling e soprattutto per l'arrivo di nuove voci. RIN \u00e8 la radio che \"rapisce\" sia i personaggi dalle altre radio (Marco Baldini, Tony H e Marco Biondi) sia dalla tv (Ellen Hidding, Marco Maccarini, il Non Giovane, Tamara Don\u00e0, Alvin, Cavalli Marci, Stefano Gallarini e Andrea Pellizzari - ormai divenuto famoso come \"il biondo\" de \"Le Iene\"). Vengono \"rapiti\" anche Le Fave (Angelo Pintus e Max Vitale), Joe T. Vannelli, Gigi D'Agostino, Saretta, Carlotta e Pete Tong (Essential Selection). Fabiola, Alex C e DJ Speciale diventano il trio di \"Los Cuarenta\". Manuela Doriani conduce con Carlotta e Stefano Gallarini \"Casa di Ringhiera\", ma rimarr\u00e0 poco in radio.\nVengono a crearsi nuovi orizzonti tra cui l'intrattenimento pre-serata curato da professionisti del settore, che si alternano prima e dopo lo spettacolo in momenti di carica vitaminica per il pubblico.\nNascono programmi come \"Vitamina H\", \"Orgasmatron\", \"Welcome to the jungle\" e \"House gallery\". Grazie a questi investimenti e alle innovazioni, la radio supera i due milioni di ascoltatori nei rilevamenti Audiradio nel 2001, confermati poi nel 2002, anno in cui per\u00f2 avviene un altro cambio di propriet\u00e0: la radio entra infatti nell'orbita del gruppo Rcs.\nNel 2002 la SPER (e con essa la Finwork s.r.l., editrice dell'emittente) viene venduta a Rcs MediaGroup. La societ\u00e0 proprietaria di RIN da questo momento \u00e8 RCS Broadcast. Il nuovo pay-off \u00e8 \"Radio un corno\", e un rinoceronte compare anche sul marchio. Arrivano Teo Mammucari (\"Radio un corno\"), Camila Raznovich (\"Camila Bum Bum\"), Bus (\"Streetstyle\"), Andrea Gelli (Generation Cocktail), la coppia Wender e Fabrizio Ferrari (\"RIN-Bambit\"). Nel 2003 arrivano Andrea Marchesi e Michele Mainardi (\"I due senza\"), Adelchi Battista (\"aka Vito 3x2\") e Christian Iansante (\"Il ballo di San Vito\"), Gianluigi Ottomeni (\"La noche escabrosa\"); nel 2004 fa la sua comparsa Manuela Donghi, che lavora al fianco inizialmente di Andrea Gelli, ideatore e produttore del programma \"Sedici Noni\", e successivamente del veterano Marco Biondi. Arrivano anche programmi di musica di \"nicchia\" come il rap e l'hip hop che sta sdoganandosi nei giovanissimi.\nNel 2004 la propriet\u00e0 decide di abbandonare il progetto di radio a target giovane e trasformarla in radio generalista puntando su un marchio tutto nuovo e per la radio incomincia il declino. Nel 2005 RIN abbandona le frequenze in FM per lasciar posto al nuovo progetto Play Radio (che chiuder\u00e0 dopo un anno e mezzo lasciando le frequenze alla nuova Virgin Radio). Dopo tutti questi passaggi, dei soci fondatori udinesi e bolognesi nessuno trova posto nella compagine societaria.\nNel dicembre 2008 il marchio Radio Italia Network (cos\u00ec come RIN) viene acquisito dalla RCS da Domenico Zambarelli, patron del Gruppo Next, gi\u00e0 editore di Radio Donna, Radio Sport Network e Radio Relax. Il 13 gennaio 2009 alle 19:15 a Milano sulla frequenza dei 92,800\u00a0MHz partono le trasmissioni della rilanciata Radio Italia Network. La prima traccia trasmessa \u00e8 \"I Dont' Know Anybody Else\" dei Black Box. Parte cos\u00ec il nuovo progetto editoriale con il ritorno in FM in Lombardia (con un impianto in Valcava su 92,800\u00a0MHz), Piemonte, Val d'Aosta (91,400\u00a0MHz), Vibo Valentia e Lamezia Terme (103,800\u00a0MHz), Catanzaro e provincia (104,400\u00a0MHz).\nDa gennaio 2009 a gennaio 2020.\nIl claim di Radio Italia Network diventa \"One World One Music\".\nLa programmazione, con la direzione dello station manager Rudy Nery, prevede 12 nuovi programmi: \"Generation Cocktail\" (con Rudy Neri), con 3 diverse playlist per 3 diversi momenti della giornata; \"Welcome Italia Network\" (con Yevgeniya Kurlyand), la trasmissione mattutina di Radio Italia Network con uno sguardo su tutto ci\u00f2 che avviene nel mondo della musica; \"Come into my house\" (con Maurizio Montanari), club-music accompagnata da notizie, recensioni e curiosit\u00e0 dal mondo della musica house; \"Heartbeat\" (con Leonardo Filomeno e Dhany), programma dedicato ai sottogeneri della house; \"Mystika\" (con Dany Le Moor e Bismark), appuntamento con la musica techno e con l'elettronica pi\u00f9 d'avanguardia; \"Le club de la Musik\" (con Alex Nocera), con la musica house pi\u00f9 nuova e ricercata; \"Dance Gold - The Program\", l'appuntamento quotidiano con i successi dance e house del passato; \"Le Club de la Classi-fik\" (con Alex Nocera), la classifica ufficiale di Radio Italia Network con i dischi pi\u00f9 trasmessi; \"Global Selection\" (con Alex Global Byte), il radio-show al ritmo di tech-house, progressive e minimal; \"Eurytmia\" (con Steve Troiani, Alberto Manfreda e Giacomo Pellegrino), appuntamento all'insegna della house elegante e cosmopolita; \"Moscow Club House Music\", con la migliore house dai dance floor della metropoli russa; \"Meganight\", appuntamento del weekend con i top dj del mondo; \"Vinylistic - House upon a Time\" (con Alberto Bolognesi, Cisky, Lorenzo Gianoli, Carlo Maffini e Leo Mussini): la storia della musica house del dopo Larry Levan, i classici di tutti i tempi che hanno infiammato le \"dancefloors\" di tutto il mondo, i vinili che hanno lasciato il segno e che hanno creato il \"vibe\" house da met\u00e0 degli anni ottanta ai giorni nostri.\nIl 15 giugno 2009 \u00e8 uscita la prima compilation del nuovo corso di Radio Italia Network: \"Summer World Compilation Vol.1\", 20 brani con le pi\u00f9 grandi star della musica house.\nNel 2012 la musica \"cambia\": i programmi vengono sostituiti da rotazioni musicali (dove prevale il genere musicale lounge al genere dance). Inoltre il profilo Twitter e il sito web vengono lasciati in stato di abbandono e le 2 pagine Facebook collegate all'emittente vengono aggiornate di rado e non moderate.\nDal 2013, Radio Italia Network rimarr\u00e0 ricevibile in FM solo in Lombardia sui 95,9\u00a0MHz. All'inizio dell'anno vengono inoltre rivisitati il sito internet e i profili Facebook e Twitter che tornano cos\u00ec a essere nuovamente attivi. Dal 1\u00ba ottobre 2013 la radio verr\u00e0 gestita, per la parte editoriale, dalla Tecno Audio Service S.r.l. (il marchio rimane invece di propriet\u00e0 di Next Media S.r.l., societ\u00e0 del Gruppo Next).\nDa settembre 2015 la radio \u00e8 ascoltabile nuovamente in FM in Lombardia occidentale sui 98,2\u00a0MHz, \u00e8 anche una web radio e opera al momento sul sito ufficiale. Dal febbraio 2016 la radio abbandona la frequenza 98,2\u00a0MHz per attivare la 101,50\u00a0MHz presente solo a Milano.\nDal dicembre 2015/gennaio 2016 Radio Italia Network introduce nella rotazione musicale anche il genere Pop, in particolare la musica italiana.\nA ottobre 2017 vi \u00e8 un nuovo cambio di direzione, Radio Italia Network riprende a trasmettere in fm sui 96,3\u00a0MHz per Bergamo e provincia (oltre che sul web) vengono reintrodotti programmi storici come Mastermix e Suburbia, viene notevolmente ridotta la programmazione di musica italiana per dare maggiore spazio al pop internazionale.\nEntrano in rotazione momenti dedicati alla musica dance e house degli anni 90.\nAbbandonata la FM sul finire del 2017, Italia Network approda il 1\u00ba giugno 2018 in tv sul canale 188 (successivamente cambier\u00e0 LCN approdando al canale 262) diffuso dall'operatore di rete Beacom (mux Rete 55) in Lombardia, Piemonte e Liguria. La programmazione si compone di videoclip italiani e stranieri intervallati dai jingles gi\u00e0 utilizzati in modulazione di frequenza con una striscia informativa in scroll. Italia Network Television ha cessato di esistere l'8 gennaio 2020.\nLa web radio.\nItalia Network col nome di RIN Digital Radio, nel 2005 diviene un'emittente che trasmette esclusivamente via internet cercando di acquisire ascoltatori anche tramite la community on-line che viene sviluppata sulla piattaforma del sito (in FM per un periodo \u00e8 ricevibile solo in Versilia).\nNel 2008 il progetto viene abbandonato, i dj emigrano su altre radio dove ripropongono i propri format, come Alex Benedetti che approda su Radio Deejay prima, e su m2o poi, col suo programma di house music \"La noche escabrosa\".\nNel 2009 con l'avvio del nuovo progetto editoriale del Gruppo Next, oltre al ritorno in FM con la denominazione \"Radio Italia Network\" era previsto anche il rilancio della web radio sempre con la denominazione \"RIN Digital Radio\".\nSi ricollega agli anni d'oro di Italia Network un progetto editoriale spagnolo indipendente dagli attuali editori italiani, Radio Espa\u00f1a Network, conforme all'originale Italia Network (quella del periodo 1982-1995), ascoltabile in FM in Spagna e online in tutto il mondo. L'emittente non \u00e8 pi\u00f9 disponibile da giugno 2013.\nDal 6 gennaio 2009 un'altra versione on line sempre indipendente dal nuovo progetto editoriale del Gruppo Next \u00e8 proposta da Michael Hammer e Gianni De Luise col nome di \"Italia Network in my radio\" sull'omonimo sito.\nCompilation.\nLa stessa radio si \u00e8 occupata della pubblicazione di diverse compilation di musica dance e house, ma anche di progetti musicali come le compilation \"Street Flava\" dedicate al panorama dell'hip hop italiano e \"Generation Cocktail\", omaggio alle sonorit\u00e0 pi\u00f9 cool."}
{"id": "3423293", "revid": "287204", "url": "https://it.wikipedia.org/wiki?curid=3423293", "title": "ATP Challenger Series 1982", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari.\nCalendario.\nDicembre.\n\"Nessun evento\""}
{"id": "3423299", "revid": "35707", "url": "https://it.wikipedia.org/wiki?curid=3423299", "title": "Wladimiro De Liguoro", "text": "Biografia.\nFiglio di Giuseppe e fratello maggiore di Eugenio, dopo la laurea in lettere e filosofia, fu attore cinematografico dal 1912, diretto quasi sempre dal padre.\nNel corso della sua carriera fu anche regista, operatore e montatore. In tutti i suoi film all'epoca del muto girati tra il 1923 e il 1928, il De Liguoro diresse la moglie Rina, sposata nel 1918 e dalla quale ebbe una figlia, Regana, anch'ella futura attrice.\nNel periodo sonoro diresse soltanto due film, \"Il solitario della montagna\" (1931) e \"Undercover Woman\" (1938) girato negli Stati Uniti, prodotto dalla \"Metro Goldwyn Mayer\" e destinato al mercato spagnolo.\nRientrato in Italia assieme alla moglie nel 1939, abbandon\u00f2 il cinema per dedicarsi all'insegnamento della recitazione."}
{"id": "3423304", "revid": "521302", "url": "https://it.wikipedia.org/wiki?curid=3423304", "title": "Ditton Daugavpils", "text": ""}
{"id": "3423305", "revid": "123163067", "url": "https://it.wikipedia.org/wiki?curid=3423305", "title": "Rina De Liguoro", "text": "Biografia.\nNata da Pasquale Catardi, un funzionario statale sardo originario di Alghero, e Lina Bugnone, cominci\u00f2 molto giovane a studiare pianoforte e in breve tempo divenne un'apprezzata concertista.\nNel 1918 spos\u00f2 l'attore Wladimiro De Liguoro, figlio del regista Giuseppe, dal quale ebbe una figlia, Regana, nata l'anno dopo. Qualche anno pi\u00f9 tardi la Catardi, spinta dal marito, intraprese la carriera cinematografica, ed assunse il nome d'arte Rina De Liguoro.\nDopo qualche piccola parte di scarsa importanza, nel 1923 ebbe il suo primo ruolo da protagonista nel film drammatico \"Messalina\". La De Liguoro fu impiegata prevalentemente in film storici o in costume, come \"Quo vadis?\" (1924), \"Gli ultimi giorni di Pompei\" (1926), \"Il vetturale del Moncenisio\" (1927), pellicole che le permisero di affermarsi come una delle maggiori \"dive\" italiane del cinema muto.\nLavor\u00f2 anche all'estero, in Francia, Germania e negli Stati Uniti, dove si rec\u00f2 nel 1930. In America fu utilizzata soltanto come \u00abcaratterista\u00bb nelle versioni spagnole di film americani, come \"Politiquer\u00edas\" (1931), dove protagonisti furono i comici Stanlio &amp; Ollio. Prefer\u00ec quindi riprendere l'attivit\u00e0 di pianista, ottenendo notevoli successi.\nRitorn\u00f2 in Italia nel 1939 assieme al marito. Riprese l'attivit\u00e0 cinematografica prendendo parte, in ruoli minori o da \u00abcomparsa\u00bb, a sette film girati tra il 1942 e il 1963, l'ultimo dei quali fu \"Il Gattopardo\" di Luchino Visconti."}
{"id": "3423307", "revid": "1543377", "url": "https://it.wikipedia.org/wiki?curid=3423307", "title": "La strada di Smirne", "text": "La strada di Smirne \u00e8 un libro scritto da Antonia Arslan, seguito de \"La masseria delle allodole\". La storia \u00e8 ambientata nella Turchia del primo dopoguerra, quando alla tragedia del genocidio armeno si aggiunse la devastazione della citt\u00e0 di Smirne.\nTrama.\nLa storia riparte esattamente dove si interrompeva il libro precedente, \"La masseria delle allodole\". Shushanig ed i quattro figli superstiti si sono imbarcati sulla nave che li porter\u00e0 in salvo, in Italia da Yerwant. Shushanig, portato a termine il compito di salvare i suoi bambini, muore durante il viaggio, cerca di potersi finalmente riunire all'amatissimo Sempad. Arussiag, Nevart, Henriette e Nubar sono accolti, con molto affetto e qualche imbarazzo, nella ricca famiglia italiana dello zio sconosciuto.\nNel frattempo Ismene, Nazim ed Isacco, restati ad Aleppo, si prendono cura dei tanti orfani armeni che vagano per la citt\u00e0. Quando l'orfanotrofio si trasferisce a Smirne, Ismene e Isacco seguono i bambini nella citt\u00e0 ceduta dalla Turchia alla Grecia alla fine della guerra, convinti di aver trovato finalmente un posto sicuro. Ma l'esercito turco repubblicano, guidato da Mustafa Kemal Atat\u00fcrk, riconquista la citt\u00e0 e nella devastazione che ne segue la coppia dovr\u00e0 di nuovo occuparsi di salvare i bambini a loro affidati, riuscendo a farli imbarcare per l'America."}
{"id": "3423311", "revid": "253269", "url": "https://it.wikipedia.org/wiki?curid=3423311", "title": "Regana De Liguoro", "text": "Biografia.\nFiglia degli attori Wladimiro e Rina De Liguoro, debutt\u00f2 ancora bambina nel 1926, diretta dal padre in \"Quello che non muore\". Segu\u00ec poi i genitori negli Stati Uniti dove prese parte ad alcuni film.\nAl suo ritorno in Italia prese parte ai film \"Ho visto brillare le stelle\" (1939) di Enrico Guazzoni, \"Alessandro, sei grande!\" (1940) di Carlo Ludovico Bragaglia e \"Caterina da Siena\" (1947) di Oreste Palella, quest'ultima pellicola nel ruolo da protagonista.\nMor\u00ec nel 1948, a soli 29 anni, a causa di una peritonite."}
{"id": "3423312", "revid": "521302", "url": "https://it.wikipedia.org/wiki?curid=3423312", "title": "FC Ditton Daugavpils", "text": ""}
{"id": "3423314", "revid": "290023", "url": "https://it.wikipedia.org/wiki?curid=3423314", "title": "Chiesa della Luce", "text": "La chiesa della Luce (\u8328\u6728\u6625\u65e5\u4e18\u6559\u4f1a), realizzata nel 1989, \u00e8 una chiesa cristiana di Ibaraki situata nell'area metropolitana di Osaka. \u00c8 una delle architetture pi\u00f9 famose di Tadao And\u014d. \nPur essendo una chiesa notiamo la mancanza di simboli o icone religiose.\nL'edificio ha una struttura molto semplice.\n\u00c8 un parallelepipedo tagliato da una parete a 15\u00b0, e sono stati usati 4 pannelli staccati tra di loro per formare una croce dalla quale passa la luce naturale. La struttura \u00e8 composta in cemento armato e i colori sono tendenti al grigio e al bianco.\nIl pavimento e le panche sono stati realizzati con le tavole usate per i ponteggi."}
{"id": "3423315", "revid": "83531", "url": "https://it.wikipedia.org/wiki?curid=3423315", "title": "Sergio Gasparin", "text": "Carriera.\nDal 1971 al 1985 lavora a Schio, nell'industria meccanica De Pretto-Escher Wyss. In meno di quindici anni, partendo come operaio, diventa vicedirettore del personale. In seguito lavora per cinque anni al Gruppo Lowara, una multinazionale statunitense di 850 dipendenti operante nel settore elettromeccanico, prima come Direttore Centrale del Personale e poi come Direttore Centrale Sviluppo Organizzativo.\nNel contempo allena la squadra dei Giovanissimi Regionali dello Schio, poi degli Allievi Regionali ed infine la Prima Squadra in Promozione. Nel 1978 prende il patentino di Terza Categoria vincendo il corso regionale, mentre sei anni dopo ottiene quello di Seconda Categoria a Coverciano.\nInizia cos\u00ec a guidare le prime squadre di Bassano del Grappa, Castelfranco Veneto e Valdagno. Vince due campionati in quattro anni, approdando con il in Interregionale e con il Giorgione in Serie C2, e ottiene inoltre il titolo nazionale con la Rappresentativa Dilettanti del Veneto. Nella stagione 1987-1988, alla guida del Thiene, ottiene 17 vittorie nelle prime 17 partite di campionato e poi chiude con la squadra imbattuta e la conseguente promozione in Interregionale.\nNel 1989 lascia il Gruppo Lowara per divenire direttore generale e amministratore delegato del Vicenza Calcio di Pieraldo Dalle Carbonare, gi\u00e0 presidente del Thiene. Nella prima stagione (1989-1990 ricopre contemporaneamente anche il ruolo di allenatore. Nel 1992-1993 la squadra viene promossa in Serie B, mentre nel 1994-1995 ottiene la promozione in Serie A, a sedici anni di distanza dall'ultima volta: al primo anno la squadra, rinforzata nell'organico, ottiene un nono posto.\nNella Serie A 1996-1997, dopo dieci giornate, il Vicenza \u00e8 primo solitario in classifica, e vince la Coppa Italia battendo il in finale. L'annata successiva l'avventura dalla squadra nella Coppa delle Coppe si ferma solo in semifinale, eliminata nei minuti finali della squadra inglese del Chelsea.\nNel 1999-2000 il Vicenza viene acquisito dall'ENIC Group, societ\u00e0 finanziaria inglese con partecipazioni in numerose societ\u00e0 calcistiche europee, che gli affida il ruolo di \"football director\". La sede dell'Enic \u00e8 a Londra, dalla quale Gasparin si occupa anche dell', del e dello , oltre che del Vicenza.\nNell'estate del 2000 il presidente del , Maurizio Zamparini, lo richiama in Italia come Direttore Generale della societ\u00e0 lagunare e la squadra ottiene al primo anno la promozione in Serie A (2000-2001), mentre retrocede l'anno successivo quando Zamparini lascia il Venezia nel corso della stagione per approdare al .\nIn seguito, dal 2004 al 2006, torna ad essere Direttore Generale del Vicenza in serie B ed \u00e8 l'artefice della cessione della squadra berica, dalla finanziaria inglese ad un gruppo di imprenditori vicentini. Quindi inizia a lavorare per il dei Franza; lascia la squadra siciliana nel 2008 dopo averla condotta alla salvezza in serie B, ed a seguito della decisione della propriet\u00e0 di non iscrivere la squadra al campionato successivo.\nLa sua carriera prosegue con un anno in serie A all'Udinese nel 2009-2010, in veste di direttore generale e amministratore delegato, per venire poi chiamato da Riccardo Garrone alla , nell'estate del 2010, dove per\u00f2 si dimette a fine dicembre, per divergenze con la propriet\u00e0.\nIl 26 aprile 2012 il annuncia il suo ingresso nel CdA della societ\u00e0 rossazzurra. Sostituir\u00e0 dal 30 giugno 2012 il dimissionario Pietro Lo Monaco in veste di amministratore delegato.\nIl 20 maggio 2013 il Catania ne annuncia la risoluzione consensuale del contratto per far posto a Pablo Cosentino. In quell'anno il Catania far\u00e0 il suo record di punti in serie A (56) e migliore posizione in classifica (8) sfiorando l'ingresso in Europa League."}
{"id": "3423316", "revid": "729019", "url": "https://it.wikipedia.org/wiki?curid=3423316", "title": "Battaglia di Sorio", "text": "La battaglia di Sorio fu un evento bellico dell'8 aprile 1848 collegato all'istituzione della nuova Repubblica di San Marco, che vide il neonato corpo dei crociati vicentini o corpi franchi combattere contro le pi\u00f9 numerose e meglio armate truppe austriache.\nAntefatto.\nDopo aver costituito i corpi franchi, i presidenti della Repubblica di San Marco affidarono alcuni reparti al generale Sanfermo con l'incarico di presidiare la strada tra Sorio (Gambellara)\\Montebello Vicentino e Venezia. Su quella strada marciavano circa 3000 soldati austriaci, con l'incarico di sfondare il presidio.\nSvolgimento.\nLichtenstein, dopo aver visto le posizioni degli insorti decide di attaccare il ponte sul torrente Chiampo, presidiato da pochi volontari, e attacca con il grosso dell'esercito, venendo per\u00f2 respinto. Ma sul Ponte l'attacco ha successo e i volontari vengono sorpresi da dietro, e attaccati da davanti, dopo una resistenza di due ore sono costrette alla ritirata lasciando la strada. Sanfermo per il suo operato verr\u00e0 destituito e sostituito con il generale Alberto La Marmora, che dovr\u00e0 risollevare la fiducia degli insorti nei capi.\nBibliografia.\nAndrea Frediani, \"101 battagllie che hanno fatto l'Italia unita\", Roma 2011"}
{"id": "3423317", "revid": "1501558", "url": "https://it.wikipedia.org/wiki?curid=3423317", "title": "Supercoppa UEFA 2000", "text": "La Supercoppa UEFA 2000 \u00e8 stata la venticinquesima edizione della Supercoppa UEFA.\nSi \u00e8 svolta il 25 agosto 2000 allo stadio Louis II di Monaco, dove si sono affrontate la squadra vincitrice della Champions League 1999-2000, ovvero spagnoli del Real Madrid, e la formazione vincitrice della Coppa UEFA 1999-2000, ossia i turchi del Galatasaray.\nA conquistare il titolo \u00e8 stato il Galatasaray che ha battuto per 2-1 il Real Madrid dopo i tempi supplementari grazie a un golden goal di Jardel; rimane questa l'unica edizione della manifestazione decisa da tale regola. Da questa edizione, dopo la soppressione della Coppa delle Coppe UEFA avvenuta l'anno precedente, a contendere il trofeo alla detentrice della Champions League subentra la compagine vittoriosa in Coppa UEFA."}
{"id": "3423320", "revid": "767487", "url": "https://it.wikipedia.org/wiki?curid=3423320", "title": "Ein feste Burg ist unser Gott BWV 80b", "text": "Ein feste Burg ist unser Gott (in tedesco, \"Una solida fortezza \u00e8 il nostro Dio\") BWV 80b \u00e8 una cantata di Johann Sebastian Bach.\nStoria.\nLa cantata \"Ein feste Burg ist unser Gott\" BWV 80b, eseguita a Lipsia fra il 1728 ed il 1731, \u00e8 un rifacimento della cantata \"Alles, was von Gott geboren\" BWV 80a, composta da Bach a Weimar ed eseguita il 15 marzo 1715. Con parti della BWV 80a e della BWV 80b, in seguito Bach assembl\u00f2 la cantata \"Ein feste Burg ist unser Gott\" BWV 80.\n\u00c8 il pi\u00f9 famoso corale di Martin Lutero, composto probabilmente fra il 1527 e il 1528. L'inno, conosciuto nelle chiese evangeliche italiane con il titolo \"Forte rocca \u00e8 il nostro Dio\", fu l'inno di battaglia degli eserciti protestanti durante la guerra dei Trent'anni. Heirich Heine lo chiam\u00f2 a ben ragione \"La Marsigliese della Riforma\". Il testo e la musica sono reperibili in tutti gli innari protestanti, sin dall'edizione del 1528."}
{"id": "3423323", "revid": "106990", "url": "https://it.wikipedia.org/wiki?curid=3423323", "title": "Ein feste burg ist unser Gott BWV 80b", "text": ""}
{"id": "3423324", "revid": "1718925", "url": "https://it.wikipedia.org/wiki?curid=3423324", "title": "Xenoblade Chronicles", "text": "Xenoblade Chronicles, conosciuto in Giappone come , \u00e8 un videogioco di ruolo pubblicato da Nintendo e sviluppato da Monolith Soft per la console Wii.\nIl gioco venne annunciato nel corso dell'E3 2009, accompagnato dal primo trailer, con il nome di \"Monado: Beginning of the World\".\nIl trailer mostra uno spadaccino nell'atto di combattere robot giganti e creature cos\u00ec come in un videogioco in terza persona. Il gioco venne pubblicato a giugno 2010 in Giappone, \u00e8 stato pubblicato in tutta Europa il 19 agosto 2011, a parte in Italia (in cui \u00e8 uscito il 2 settembre 2011), mentre in Nord America il gioco \u00e8 stato distribuito solo il 6 aprile 2012.\nNella versione limited, un Classic Controller Pro Rosso \u00e8 incluso nella confezione.\nNel 2013 fu annunciato durante il corso di un Nintendo Direct il successore spirituale del titolo e secondo capitolo della serie \"X\", uscito poi come Xenoblade Chronicles X per Wii U il 20 aprile 2015 in Giappone, mentre nel 2017 fu annunciato un sequel per Nintendo Switch nonch\u00e9 terzo capitolo della saga, Xenoblade Chronicles 2, uscito il 1\u00ba dicembre dello stesso anno in tutto il mondo. \nNel 2014 \u00e8 stata confermata il 29 agosto la pubblicazione del gioco anche sul New Nintendo 3DS col nome di Xenoblade Chronicles 3D e la presenza di Shulk, protagonista dell'avventura, tra i personaggi giocabili di \"Super Smash Bros. per Nintendo 3DS e Wii U\". Nel 2020 \u00e8 stato pubblicato il 29 maggio il remake del gioco per Nintendo Switch, intitolato Xenoblade Chronicles: Definitive Edition.\nOrigine del nome.\nIl titolo \"Xenoblade Chronicles\" pu\u00f2 essere tradotto come \"le cronache della lama misteriosa\". Infatti la parola \"Xenoblade\" sarebbe composta dal sostantivo greco \"\u039e\u03ad\u03bd\u03bf\u03c2\" (sconosciuto, barbaro, straniero) e dal sostantivo inglese \"blade\" (lama) mentre la parola \"Chronicles\" \u00e8 un sostantivo plurale anch'esso inglese tradotto in italiano col significato di \"cronache\".\nCome affermato dallo stesso Satoru Iwata il nome del gioco venne adottato \"per rendere omaggio a Mr. Tetsuya Takahashi, che ha dato tutto se stesso per realizzarlo e che fu fautore della serie Xeno-\" In effetti le ambientazioni di questo titolo si distaccano notevolmente da quelle viste in Xenogears e nei tre Xenosaga i quali, sebbene non siano giochi ambientati nello stesso universo, vengono spesso accomunati per via di forti somiglianze nelle tematiche e meccaniche di gioco. Xenoblade si presenta sotto molti punti di vista \"diverso\" dai suoi predecessori (anche se non mancano elementi di comunanza ad esempio nelle tematiche affrontate) tanto da non giustificare pienamente l'utilizzo del prefisso Xeno- nel nome, se non per fini appunto \"celebrativi\", difatti il gioco venne presentato al Nintendo E3 2009 sotto lo pseudonimo di Monado Beginning of The World, successivamente sostituito con Xenoblade Chronicles.\nTrama.\nLa trama di Xenoblade \u00e8 composta da un misto di fantasy e steampunk ed \u00e8 ricca di colpi di scena. Pu\u00f2 essere divisa in tre parti: l'esplorazione di Bionis, l'esplorazione di Mechanis, e gli eventi finali.\nPrologo.\nIl prologo del gioco mostra due esseri mastodontici, denominati Bionis e Mechanis, combattersi da tempo immemore. All'apice di questo scontro, i due giganti raccolgono le loro ultime forze per infliggere al proprio avversario il colpo finale, che per\u00f2 risulta nel reciproco annientamento dei due. In seguito viene spiegato che a distanza di migliaia di anni dallo scontro si \u00e8 generata vita su entrambi i titani. Su Bionis sono nati gli Homs e i Nopon: gli Homs sono del tutto simili agli esseri umani, abitano la gamba destra di Bionis in agglomerati denominati Colonie (ciascuna con un numero identificativo) e la maggior parte di essi non si \u00e8 mai spinta pi\u00f9 in l\u00e0 di esse. Dispongono di una tecnologia discreta (pi\u00f9 o meno quella di cui disponiamo nella realt\u00e0). I Nopon sono invece pi\u00f9 simili a degli animali: sono bassi, rotondeggianti, pelosi; per svolgere qualsiasi cosa non usano le proprie braccia, ma le grandi orecchie snodabili. Sono famosi in tutto Bionis per la loro formidabile attivit\u00e0 di mercanti nomadi: difatti sar\u00e0 facile trovarne almeno uno anche nelle zone pi\u00f9 inospitali e remote. Nonostante alcuni Nopon convivano con gli Homs, questi ultimi ne ignorano l'origine e la patria. A detta degli Homs, su Mechanis sono nati i Mechan, robot non antropomorfi e apparentemente indistruttibili, che si nutrono degli abitanti di Bionis. I Mechan attaccano costantemente le Colonie degli Homs. \nIn un tempo indeterminato, gli Homs si vedono costretti a difendersi da un'imminente invasione dei Mechan, e decidono di creare un fronte di difesa nella Valle della Spada, situata proprio nella spada di Mechanis, conficcata nel fianco di Bionis. Le armi degli Homs rendono difficile uccidere anche un solo Mechan, ma l'eroe della Colonia 9, Dunban, \u00e8 in possesso di una spada che si presume fosse impugnata da Bionis stesso, la Monade, in grado di tagliare in due un Mechan senza sforzo. Combattendo insieme a Dickson e Mumkhar, altri due guerrieri della Colonia 9, riesce ad aprirsi la strada e uccidere gran parte delle forze Mechan. Mumkhar nel frattempo tradisce i compagni e si d\u00e0 alla fuga, ma viene probabilmente ucciso dai Mechan. La battaglia viene quindi vinta grazie a questa spada e a Dunban, che per\u00f2 sviene sul campo di battaglia riportando una grave ustione a tutto il braccio destro, con cui solitamente brandisce la Monade.\nColonia 9.\nIl protagonista della storia \u00e8 Shulk, un costruttore d'armi di 18 anni della Colonia 9 che ha il compito di studiare la Monade e capirne il funzionamento. Grazie ai suoi studi, Shulk \u00e8 riuscito a scoprire l'esistenza di svariati simboli sulla Monade che, secondo la sua ipotesi, potrebbero portare a sbloccare il vero potere dell'arma. Ma non \u00e8 tutto qui: durante un incidente avvenuto insieme al suo migliore amico Reyn e a Fiora (la sorella minore di Dunban), si scopre che la Monade \u00e8 in grado di generare visioni del futuro. Successivamente, mentre Shulk, Reyn e Fiora erano andati a recuperare delle capsule d'etere presso le Grotte di Tephra, la Colonia 9 viene improvvisamente attaccata dai Mechan.\nI tre ragazzi si precipitano quindi presso la Colonia e vengono anche salvati da Dunban, il quale per\u00f2, non essendo ancora guarito del tutto, cede poco dopo. Shulk, cos\u00ec, decide di impugnare la Monade e di respingere l'attacco dei Mechan: grazie al suo potere di preveggenza, riesce ad avere la meglio su molti di loro. Vi \u00e8 per\u00f2 un Mechan molto pi\u00f9 grande e potente degli altri, dotato addirittura di una faccia, sul quale i colpi della Monade paiono non avere effetto. L'unica speranza \u00e8 apparentemente un robot semovente comandato da Fiora. Shulk, grazie alla Monade, riesce a prevedere la morte di Fiora e cerca in qualunque modo di prevenirla. Tuttavia Shulk scoprir\u00e0 che non basta conoscere il futuro per poterlo cambiare: la ragazza viene brutalmente uccisa davanti ai suoi occhi e a quelli del fratello Dunban, senza che nessuno dei due abbia potuto fare qualcosa per evitarlo. Shulk, insieme a Reyn, decide poi di lasciare la Colonia 9 alla ricerca del Face Nero, per poter vendicare cos\u00ec la morte di Fiora.\nPianure di Gaur.\nDopo essere sfuggiti a un attacco da parte di alcuni mostri ragno all'interno delle Grotte di Tephra (durante il quale scopriamo anche che Shulk fu trovato da Dickson insieme alla Monade dopo una spedizione fallita), Shulk e Reyn arrivano presso la Gamba di Bionis, pi\u00f9 precisamente alle vastissime Pianure di Gaur, dove salvano un ragazzino di nome Juju da alcuni mostri. Shulk e Reyn vengono cos\u00ec portati da Juju in un rifugio nelle vicinanze, dove incontrano sua sorella Sharla, e dove apprendono una triste verit\u00e0: la Colonia 6 \u00e8 stata attaccata e distrutta dai Mechan. Juju e Sharla erano riusciti a scappare, ma il fidanzato di quest'ultima, Gadolt, a quanto pare sta combattendo ancora contro i Mechan nella Colonia.\nShulk e Reyn cos\u00ec decidono di andare a liberare la Colonia 6, ma vengono fermati da Juju che gli chiede di poter andare con loro. Sharla ovviamente gli proibisce di andare con loro, ma il ragazzo, notevolmente desideroso di liberare la Colonia, decide di partire da solo di nascosto. Shulk a questo punto rivela di aver avuto una visione in cui Juju veniva catturato da un enorme Mechan con i tentacoli: Sharla si unisce cos\u00ec a Shulk e Reyn e, insieme, si recano a salvare Juju. Una volta arrivati, Juju viene effettivamente catturato da un Mechan tentacolato: Shulk, utilizzando il suo potere di preveggenza, riesce a sconfiggerlo tagliandogli i tentacoli. Tuttavia, le cose successivamente non vanno per il meglio: compare improvvisamente un altro Mechan (un Face che \u00e8 addirittura in grado di parlare) di nome Xord, che cattura Juju e che dice a Shulk e agli altri che se vogliono salvarlo devono obbligatoriamente recarsi alla Colonia 6. I tre, quindi, non devono recarsi alla Colonia 6 solamente per salvarla, ma anche per impedire che Juju venga divorato da Xord.\nColonia 6.\nShulk, Reyn e Sharla arrivano nei pressi della Colonia 6, ma per entrarvi sono costretti a passare attraverso una miniera d'etere sotterranea. Qui incontrano Otharon, uno dei membri della Forza di Difesa della Colonia. Tuttavia non trovano nessuna traccia degli altri, e Sharla per questo non riesce a darsi pace. Arrivati nelle profondit\u00e0 della miniera, Shulk e gli altri incontrano finalmente Xord, che afferma tuttavia di aver divorato tutti i membri rimasti della Colonia. I tre affrontano Xord in un combattimento molto impegnativo, che termina quando Otharon, con un suo robot semovente, riesce a farlo precipitare all'interno di una pozza d'etere (a questo punto Otharon stava anche per precipitare all'interno della pozza, ma Shulk, avendo avuto una visione e sapendo quindi cosa sarebbe accaduto, riesce prontamente a salvarlo).\nIl gruppo quindi sta per uscire dalla Colonia, ma viene interrotto nuovamente da Xord che, non essendo stato ancora sconfitto, \u00e8 determinato pi\u00f9 che mai a fargliela pagare. Sconfitto nuovamente Xord, quest'ultimo afferma di essere rimasto sorpreso da Shulk che, a detta sua, \u00e8 riuscito a sconfiggerlo senza nemmeno aver sbloccato \"il vero potere della Monade\". Shulk \u00e8 intenzionato a sapere di pi\u00f9 riguardo alla Monade, ma Xord, piuttosto che parlare, preferisce gettarsi all'interno delle profondit\u00e0 della miniera e farsi esplodere. L'impatto causato dall'esplosione fa saltare il gruppo fuori dalla miniera, dove incontrano tuttavia il Face Nero (che si scopre essere in grado di parlare) e altri Mechan. Desideroso di vendetta, Shulk ingaggia un brutale combattimento con i Mechan, ma viene aiutato prima dall'improvviso arrivo di Dunban e Dickson (che \u00e8 anche il padre adottivo di Shulk e suo mentore) e poi da una misteriosa creatura chiamata Telesia, che sembra essere in combutta con un misterioso ragazzo. I Mechan cos\u00ec sono costretti alla fuga.\nDunban propone poi di recarsi alla Fortezza di Galahad nella Valle della Spada per sconfiggere definitivamente i Mechan, ma Shulk rivela di aver avuto una visione durante il combattimento: stava combattendo contro il Face Nero su un'alta torre, e intorno a lui c'era anche una misteriosa ragazza dai capelli argentati. Secondo Dickson quella ragazza deve trattarsi di una Haientia, una delle misteriose creature che abitano la Testa di Bionis, e quella torre, sempre secondo Dickson, \u00e8 senza dubbio la Torre del Confino, che si trova proprio vicino l'habitat degli Haientia. Il gruppo cos\u00ec decide di recarsi alla Testa di Bionis. Per arrivarci, per\u00f2, bisogna attraversare prima le Paludi di Satorl.\nForesta di Makna.\nAttraversate le Paludi di Satorl, e dopo essersi lasciati Dickson, Otharon e Juju alle spalle, il gruppo arriva presso la Foresta di Makna, dove tuttavia trovano una ragazza svenuta. In cerca di materiali per far rinvenire la ragazza, Shulk incontra un misterioso ragazzo di nome Alvis, che apparentemente pare sapere pi\u00f9 di quanto non faccia intendere. Difatti, durante un improvviso attacco da parte di un gruppo di Telesia, riesce ad usare la Monade di Shulk alla perfezione, e riesce addirittura a insegnargli una nuova tecnica (la Frangiaura). Quando tuttavia Shulk viene raggiunto da Reyn, Alvis scompare misteriosamente. \nRecuperati i materiali e fatta rinsavire la ragazza, quest'ultima afferma di chiamarsi Melia, e accetta di aiutare Shulk e gli altri a raggiungere la Testa. Il gruppo si reca cos\u00ec al villaggio dei Nopon, Frondopon, dal quale si pu\u00f2 raggiungere il Mare di Eryth. Tuttavia, Melia non ha intenzione di seguire gli altri, poich\u00e9 ha lo scopo di abbattere un Telesia che ha fatto fuori i suoi compagni. Shulk e gli altri accettano cos\u00ec di aiutarla, e vengono anche accompagnati da un Nopon del villaggio, ovvero Riki il Prodepon. Una volta sconfitto il Telesia, il gruppo pu\u00f2 proseguire alla volta del Mare di Eryth.\nAlcamoth.\nUna volta raggiunto il Mare di Eryth, il gruppo deve raggiungere la citt\u00e0 di Alcamoth, una citt\u00e0 che si trova nel bel mezzo di un arcipelago fluttuante e dimora degli Haientia, per ottenere il permesso dell'imperatore Sorean per scalare la Torre del Confino. Una volta arrivati ad Alcamoth, Shulk e gli altri apprendono che Melia in realt\u00e0 \u00e8 una Haientia (ed \u00e8 anche la legittima erede al trono), e che Alvis in realt\u00e0 \u00e8 un veggente fedele alla famiglia reale. Successivamente, Melia viene incaricata anche di svolgere una prova all'interno della Tomba Haientia per stabilire se potr\u00e0 essere o no la prossima sovrana di Alcamoth. A questo punto, Yumea (matrigna di Melia e capo dell'Ordine di Bionis) organizza un complotto per uccidere Melia all'interno della Tomba, e per fare ci\u00f2 si serve di sua figlia Tyrea. Fortunatamente, Shulk e gli altri riescono a sventare questo complotto in tempo.\nSuccessivamente, Shulk ha una nuova visione: Sorean viene brutalmente ucciso dai Mechan sulla Torre del Confino. Per impedire che ci\u00f2 accada il gruppo si reca proprio alla Torre, dove Sorean nel frattempo si era gi\u00e0 recato per innalzare una barriera protettiva su Alcamoth che le permetta di difendersi dai Mechan, che da poco erano stati avvistati nei paraggi. Per fare ci\u00f2 \u00e8 necessario utilizzare il segreto che millenni prima fu celato all'interno della Torre, ovvero Zanza, uno dei Giganti che un tempo popolavano Bionis. Il gruppo raggiunge Sorean sulla cima della Torre, e a questo punto Zanza rivela di aver combattuto violentemente contro Mechanis in passato e di essere addirittura il creatore della Monade. Inoltre, Zanza propone a Shulk un affare: il ragazzo dovr\u00e0 liberarlo, e lui render\u00e0 la sua Monade molto pi\u00f9 potente e capace di danneggiare i Face. Nonostante l'esitazione di Melia, che afferma che gli antichi Haientia debbano aver avuto un buon motivo per averlo sigillato l\u00ec, Shulk non ci pensa due volte e decide di liberare Zanza. Tuttavia, quest'ultimo viene subito ucciso da un attacco sferrato dal Face Nero, talmente potente da aver oltrepassato addirittura la barriera creata poco prima. \nA questo punto Shulk, con la sua Monade potenziata, ingaggia un feroce combattimento con il Face Nero, ma quest'ultimo, tuttavia, riesce ad uccidere l'imperatore Sorean davanti ai suoi occhi. Ancora una volta, Shulk non \u00e8 riuscito a fare nulla per cambiare il futuro. A questo punto, Shulk si ritrova a combattere contro un altro Face dalle fattezze femminili (e che inspiegabilmente ha la capacit\u00e0 di parlare telepaticamente con Zanza, chiedendogli anche \"quante vite ha ancora intenzione di sacrificare\"). Il Face, molto pi\u00f9 pacifico degli altri, viene distrutto da Shulk, ma quello che c'\u00e8 al suo interno ha dell'incredibile: con grande stupore di tutti, dal Face fuoriesce un Homs, che si riveler\u00e0 essere nientepopodimeno che Fiora. La ragazza, tuttavia, sembra non ricordare nulla di Shulk, n\u00e9 tantomeno di Dunban e degli altri. Inoltre, quest'ultimo inizia anche a farsi un'opinione sulla vera identit\u00e0 del Face Nero. Il gruppo di Mechan, tuttavia, viene improvvisamente richiamato alla base, lasciandosi dietro uno Shulk che cerca in tutti i modi (e invano) di farsi riconoscere da Fiora.\nGran parte del gruppo \u00e8 scosso dagli ultimi avvenimenti: Shulk e Dunban dall'aver scoperto che Fiora \u00e8 ancora viva (e Dunban anche per il suo sospetto sull'identit\u00e0 del Face Nero), e Melia dalla morte del padre Sorean. Successivamente, quando Shulk e il suo gruppo se ne sono gi\u00e0 andati, Alvis si reca alla Torre, dove parla con quello che pare essere lo spirito di Zanza, col quale sembra essere in combutta. Il giorno dopo, Kallian (figlio di Sorean e fratello di Melia) informa Shulk e gli altri che Melia diventer\u00e0 la prossima imperatrice l'anno successivo, ma anche dell'imminente formazione di un'alleanza, che avr\u00e0 il compito di attaccare la Fortezza di Galahad. Tuttavia Shulk suggerisce di pensarci su, poich\u00e9 vuole recarsi egli stesso alla Fortezza per ritrovare Fiora. Alvis suggerisce cos\u00ec di passare per il Monte Valak: Galahad si trova subito dopo di esso.\nMonte Valak.\nNel frattempo, mentre il Mechan di Fiora sta venendo riparato, quest'ultima (che ha assunto l'identit\u00e0 di Lady Meyneth) decide di voler rincontrare Shulk, poich\u00e9 ha qualcosa di importante da dirgli. Allo stesso tempo, Shulk e il suo gruppo si fermano presso la Torre di Ose (che \u00e8 anche il luogo in cui Shulk e la Monade furono ritrovati da Dickson 14 anni prima). Alvis afferma cos\u00ec che la Monade fu sigillata millenni prima in questo luogo, e che le abilit\u00e0 di preveggenza di Shulk (e anche la sua) derivano proprio dall'aver toccato l'arma. Uscito dalla Torre, il gruppo incontra prima il Face d'Argento (ovvero quello di Fiora) e poi poco dopo il Face Nero. Qui, i sospetti di Dunban vengono confermati: la vera identit\u00e0 del Face Nero \u00e8 Mumkhar, il vecchio compagno di battaglia di Dunban e Dickson. Inoltre veniamo anche a conoscenza del vero obiettivo di Mumkhar, che fin dall'inizio era quello di appropriarsi della Monade. \nTra il gruppo di Shulk e Mumkhar vi \u00e8 quindi un acceso combattimento, che viene tuttavia interrotto dall'arrivo improvviso di un gruppo di Mechan comandato da un enorme Face Dorato. Quest'ultimo afferma di essere il pi\u00f9 forte Face mai costruito, di chiamarsi Egil, di essere il leader di Mechanis e di \"agire per conto di Meyneth\". A questo punto, Egil riprende Fiora con s\u00e9, dicendo a Shulk che se vuole riaverla dovr\u00e0 recarsi a Galahad. Il gruppo non se lo fa ripetere due volte e si reca immediatamente alla Fortezza.\nValle della Spada.\nIl gruppo arriva finalmente alla Valle della Spada, dove incontra Dickson, che li informa a riguardo della creazione di un'alleanza tra Homs, Haientia e Nopon. Si addentrano poi verso l'interno della Valle, dove scoprono che i Mechan stanno progettando delle armi ad etere per uccidere gli abitanti di Bionis pi\u00f9 facilmente, e dove affrontano di nuovo Mumkhar, che stavolta viene sconfitto definitivamente.\nUna volta entrati all'interno di Galahad, i nostri trovano Egil e il Face d'Argento ad attenderli. Dopo il combattimento, la vera Fiora riesce temporaneamente a prendere il controllo del suo corpo, decidendo quindi di aiutare Shulk. Egil cos\u00ec si rende conto di dover eliminare le memorie dei prossimi Face, dato che li rendono estremamente pi\u00f9 deboli. Tuttavia, il potere generato dal Face d'Argento provoca un'enorme esplosione che fa saltare in aria l'intera Fortezza. Fiora cade cos\u00ec dalla Fortezza, con Shulk che prova disperatamente a salvarla gettandosi anch'esso e con il resto del gruppo che precipita nell'oceano sottostante. A questo punto, Dickson suggerisce a Kallian di iniziare l'assalto a Galahad.\nVillaggio Makina.\nShulk si risveglia su una spiaggia deserta, dove trova Fiora svenuta all'interno del Face d'Argento, ormai quasi completamente distrutto. Dopo essere riuscito a risvegliarla, Shulk si mette cos\u00ec insieme a lei alla ricerca degli altri. Dopo essersi ritrovati, arrivano in un villaggio nelle vicinanze: il villaggio dei Makina, ovvero i veri abitanti di Mechanis. Qui incontrano la dottoressa Linada, che inizia ad esaminare Fiora per cercare di guarirla (il suo corpo, dopo il suo sventramento alla Colonia 9, \u00e8 stato completamente meccanizzato), e Miqol, il capovillaggio, che rivela di essere in realt\u00e0 il padre di Egil.\nQui apprendiamo che Egil ha intenzione di distruggere tutta la vita di Bionis per vendetta, poich\u00e9 millenni prima, durante la battaglia tra i due Titani, i Makina accusarono numerose vittime. Inoltre, viene anche affermato che Lady Meyneth, in realt\u00e0, \u00e8 la divinit\u00e0 creatrice di Mechanis e dei Makina. A questo punto, Miqol chiede al gruppo di Shulk di recarsi ad Agniratha, la capitale di Mechanis, per fermare definitivamente Egil, e gli consiglia di trovare anche Vanea, sua figlia e sorella di Egil, che potr\u00e0 essergli d'aiuto.\nAgniratha.\nArrivato a Mechanis, il gruppo di Shulk viene attaccato da un Face Verde, che durante il combattimento si scoprir\u00e0 essere Gadolt, il fidanzato di Sharla creduto morto. Tuttavia, quest'ultimo non ricorda nulla del suo passato (Egil ne ha cancellato qualsiasi traccia), per cui non si trattiene in combattimento. Dopo essere riusciti a mandarlo via, i nostri vengono poi raggiunti da Vanea, che rivela di essere stata colei ad aver inserito lo spirito di Lady Meyneth all'interno di Fiora. Vanea cos\u00ec si offre di aiutarli a raggiungere la capitale. Una volta raggiunta, Lady Meyneth prende improvvisamente il controllo di Fiora, e inizia a raccontare ci\u00f2 che veramente successe millenni prima: Bionis e Mechanis vivevano in pace l'uno con l'altro, ma fu Bionis (il cui creatore si scoprir\u00e0 essere nient'altri che Zanza) ad iniziare inspiegabilmente la guerra per primo, causando numerose vittime tra i Makina. \nIl gruppo cos\u00ec si reca al Santuario di Meyneth, dove si trova Egil, ma viene nuovamente attaccato da Gadolt, che per\u00f2 si scoprir\u00e0 essere ancora in possesso di un briciolo della sua memoria (durante il combattimento evita di proposito di attaccare Sharla). Fiora, controllata da Meyneth, riesce fortunatamente a far ritornare Gadolt in s\u00e9, spezzando il controllo che Egil aveva su di lui. Arrivati al Santuario di Meyneth, i nostri sono costretti a combattere contro Egil, non prima di aver provato a dissuaderlo con le parole. A questo punto Egil rivela il suo vero obiettivo: le vite degli abitanti di Bionis servono solamente come \"carburante\" per far risvegliare Bionis (e quindi Zanza), quindi Egil vuole semplicemente impedire che ci\u00f2 avvenga.\nEgil cos\u00ec decide di rientrare all'interno del suo Face (ribattezzato Yaldabaoth) per unirsi al Cuore di Mechanis, dal quale potr\u00e0 far risvegliare il Titano e controllarne i movimenti, ma l'energia da lui scaturita distrugge l'intera Agniratha. Il gruppo di Shulk riesce a salvarsi solamente grazie all'improvviso sacrificio di Gadolt, che li protegge e muore al loro posto. Successivamente il gruppo viene soccorso dalla Junks, un velivolo proveniente dal villaggio dei Makina. Una volta tornati al villaggio, i nostri decidono di utilizzare la Junks per arrivare al Cuore di Mechanis e fermare una volta per tutte Egil.\nCuore di Mechanis.\nUna volta arrivati, viene deciso di distruggere prima di tutto il generatore Apocrypha, che riduce notevolmente il potere della Monade (difatti, durante il combattimento con Egil, Shulk non era riuscito a combattere al massimo delle sue forze). Vi \u00e8 tuttavia un notevole imprevisto: Shulk inizia ad accusare gli stessi sintomi che Dunban aveva accusato l'anno prima (inizia a sentire un fortissimo dolore al braccio, e dal dolore stesso si accascia a terra). Guarisce poco dopo, ma qualcosa tuttavia gli dice che non \u00e8 un evento causato da Apocrypha. \nQuest'ultimo viene distrutto poco dopo, nello stesso istante in cui Egil decide di risvegliare Mechanis per attaccare Bionis. Shulk e gli altri arrivano finalmente al Cuore di Mechanis, dove affrontano Egil un'ultima volta. Riescono a fermarlo in tempo, ma Shulk tuttavia sente una voce dentro di s\u00e9 che insiste nell'ucciderlo. Il ragazzo tuttavia decide di non darle ascolto, affermando che non ha alcun motivo per uccidere Egil, visto che lui e quest'ultimo hanno vissuto e sperimentato lo stesso dolore.\nA questo punto Egil racconta a Shulk della vera natura della Monade: una spada che consuma man mano il proprio utilizzatore per permettere all'anima di Bionis, ovvero Zanza, di poter sopravvivere. Viene anche raccontato ci\u00f2 che fece scoppiare la guerra tra Bionis e Mechanis: la pace tra i due Titani era disturbata dalla presenza della Monade, che non permetteva l'esistenza di nessuna forma di vita al di fuori di essa. Il Gigante Arglas, amico di Egil, entr\u00f2 in possesso della Monade, e venne posseduto dallo spirito di Zanza (ed \u00e8 in questa forma che Zanza appare a Shulk e gli altri durante gli eventi della Torre del Confino). A questo punto Arglas, posseduto da Zanza, attacc\u00f2 Mechanis, ma successivamente il suo corpo venne sigillato all'interno della Torre del Confino dagli Haientia, mentre la sua vera essenza (la Monade) venne segregata nella Torre di Ose. Egil afferma che Shulk \u00e8 finora l'unico utilizzatore della Monade ad aver dimostrato una personalit\u00e0 diversa da quella di Zanza, sottintendendo che lui potrebbe essere il primo a poter spezzare definitivamente la sua maledizione.\nEventi finali.\nQuando sembrava che Egil e Shulk avessero finalmente messo da parte le loro differenze, quest'ultimo viene improvvisamente ucciso da un colpo di pistola sferrato nientepopodimeno che da Dickson, che nell'incredulit\u00e0 generale, viene chiamato da Egil come \"il Discepolo di Zanza\". A questo punto il corpo di Shulk inizia a reagire in maniera insolita, e da quest'ultimo fuoriesce proprio Zanza, il dio di Bionis, che nell'aspetto sembra ricordare molto Shulk. La verit\u00e0 viene quindi finalmente svelata: tutto ci\u00f2 che \u00e8 accaduto finora a Shulk e ai suoi compagni faceva parte di un cammino predestinato da Zanza.\nAnche Dickson non \u00e8 esente da rivelazioni scioccanti: viene affermato che trov\u00f2 Shulk anni prima solamente per poterlo crescere come nuovo ospite di Zanza, in attesa di questo fatidico giorno. Difatti, durante la spedizione Monade di 14 anni prima, le persone che trovarono l'arma morirono per mano di Zanza, che risucchi\u00f2 le loro vite per poter continuare a sopravvivere, mentre Shulk fu scelto casualmente come suo ospite. Zanza a questo punto rivela il suo piano: distruggere e ricreare la vita di Bionis, facendo cadere il mondo in un perpetuo ciclo di distruzione e ricreazione per poter continuare a sopravvivere. Per fare ci\u00f2, Zanza ha bisogno di eliminare quello che \u00e8 il suo pi\u00f9 grande ostacolo: Meyneth.\nDopo aver risvegliato Bionis, Zanza inizia a combattere contro Meyneth (ancora all'interno del corpo di Fiora), ma la differenza di forza tra i due \u00e8 evidente: Meyneth viene sconfitta quasi subito, e Zanza le scaglia un attacco in grado di ammazzarla all'istante. Cos\u00ec Meyneth, per evitare che il corpo di Fiora possa danneggiarsi, riesce ad uscirne in tempo e a farsi colpire al suo posto: in un commovente addio, Meyneth prega il gruppo di creare un mondo libero dai vincoli degli d\u00e8i. A questo punto, del corpo di Meyneth rimane solamente la sua Monade, di cui Zanza si appropria: ora \u00e8 diventato letteralmente imbattibile.\nZanza si teletrasporta immediatamente alla Torre del Confino, che fa sprofondare all'interno del Cuore di Bionis, dal quale fa risvegliare completamente il Titano. Il gruppo riesce a scappare utilizzando la Junks: Zanza cerca di distruggerli, ma viene ostacolato da Egil, che \u00e8 ancora in grado di controllare Mechanis. Inizia cos\u00ec un ferocissimo combattimento tra i due Titani, ma ora che Zanza \u00e8 in possesso di entrambe le Monadi \u00e8 diventato fin troppo potente: Mechanis viene completamente distrutto insieme a Egil, che come ultimo desiderio chiede a Shulk di sconfiggere il dio, per il bene di entrambi i loro mondi.\nLa Junks viene poi attaccata da un gruppo di Telesia (che si scopriranno poi essere le vere forme degli Haientia, di cui Zanza si servir\u00e0 per annientare la vita su Bionis) comandato da Dickson e da Lorithia (un membro della famiglia reale di Alcamoth), che affermano di far parte della \"Triade dei Discepoli di Zanza\". A questo punto appare Kallian, che cerca di difendere il gruppo, ma viene trasformato da Lorithia in un Telesia, che per\u00f2 si sacrifica facendosi esplodere sulla Haientia, consentendo alla Junks di atterrare sana e salva fino alla Colonia 6. Qui viene costruita una replica della Monade (l'originale \u00e8 nelle mani di Zanza), mentre Fiora si rende ormai conto che il tempo rimanente al suo corpo \u00e8 limitato, visto che prima veniva mantenuto in vita da Meyneth. Shulk a questo punto si ritrova in uno spazio vuoto (sta presumibilmente sognando) dove, dopo essersi disperato per essersi reso conto dell'inutilit\u00e0 della sua esistenza, incontra Alvis, che riesce a farlo rinvenire.\nLa Colonia 6 viene attaccata dai Telesia comandati da Dickson. Shulk riesce a tornare sul campo di battaglia appena in tempo, ma qui avviene un'importante rivelazione: Alvis si scopre essere il terzo discepolo di Zanza. Dopo aver mandato un altro Telesia a combattere Shulk e gli altri, Dickson e Alvis volano via chiss\u00e0 dove. Il gruppo decide di utilizzare la Junks per raggiungere l'interno di Bionis. Una volta arrivati, sono costretti a combattere Lorithia, che rivela che Kallian in realt\u00e0 non \u00e8 morto, ma si \u00e8 solamente fuso a lei. Dopo aver sconfitto Lorithia, Melia inizia a dialogare con quello che pare essere lo spirito di Kallian. La ragazza si dispera per non essere riuscita a proteggere la sua gente, ma Kallian la consola affermando che la trasformazione in Telesia per un Haientia \u00e8 inevitabile, e che lei, essendo un ibrido, fortunatamente non dovr\u00e0 subire questo supplizio. Lorithia cos\u00ec esplode insieme a Kallian, che saluta per l'ultima volta la sorella.\nIl gruppo arriva cos\u00ec finalmente sulla cima della Torre del Confino, dove \u00e8 costretto ad affrontare Dickson, che rivela la sua vera forma: quella di un Gigante. Il combattimento \u00e8 molto ostico e duro, ma alla fine Dickson viene sconfitto da Shulk e Fiora, che riescono a infliggergli una ferita mortale. Dickson riassume nuovamente la sua forma da Homs per poi morire, non prima di aver dimostrato di essere fiero di quanto Shulk sia arrivato lontano. Col cuore straziato, Shulk decide di proseguire alla volta del vero nemico: Zanza.\nShulk e gli altri si ritrovano cos\u00ec in quella che pare essere una sorta di simulazione del Sistema Solare. Arrivati presso quella che pare essere la Terra, si ritrovano poi finalmente faccia a faccia con Zanza. Quest'ultimo ora appare con un'armatura che ricorda molto la forma di Bionis, poich\u00e9 poco prima, avendo previsto che Shulk e gli altri sarebbero arrivati, ha deciso di prepararsi a dovere. A questo punto Zanza propone a Shulk di diventare il suo prossimo discepolo: Shulk ovviamente rifiuta, affermando che vuole solamente vivere la sua vita in un mondo in cui Zanza non ci sia. Ha inizio cos\u00ec un'epica battaglia finale, nel bel mezzo della quale Zanza decide di trasformarsi in una mostruosit\u00e0 divina che combina elementi di Bionis, Mechanis e dei Telesia, segno che ha ormai raggiunto il potere assoluto su ogni cosa. Durante la battaglia per\u00f2 succede l'impensabile: Shulk \u00e8 di nuovo in grado di avere visioni del futuro, e grazie alla sua forte volont\u00e0 di cambiare il futuro riesce a sbloccare una nuova Monade. A questo punto Shulk e Zanza iniziano a sentire la voce di Alvis, che afferma di essere egli stesso la Monade, e che fa a Shulk una domanda: \"Questo mondo appartiene a Zanza? O appartiene a te?\". Shulk risponde dicendo che \u00e8 una cosa a cui ha pensato gi\u00e0 parecchio tempo fa e, dopo aver caricato un colpo potentissimo con la nuova Monade, riesce ad annientare Zanza una volta per tutte.\nSubito dopo la sconfitta di Zanza, Shulk si ritrova da solo dinanzi alla Terra. Viene subito raggiunto dallo spirito di Alvis, che gli mostra una visione del passato, nella quale Zanza era un semplice scienziato umano chiamato Klaus. Lui e Meyneth decisero di attuare un esperimento per creare un nuovo universo, ma qualcosa and\u00f2 storto, e finirono per distruggere il loro universo. I due si reincarnarono cos\u00ec nei due Titani Bionis e Mechanis e, sentendosi soli, decisero di creare la vita a loro immagine e somiglianza. Tuttavia, col passare del tempo, il ricordo di Zanza inizi\u00f2 a sparire tra gli abitanti di Bionis, quindi il dio decise di far cadere Bionis in un ciclo infinito di distruzione e ricreazione per far s\u00ec che non potesse mai pi\u00f9 avvenire. A questo punto Alvis rivela anche la sua vera identit\u00e0: \u00e8 in realt\u00e0 il computer che fu utilizzato durante l'esperimento di Klaus e Meyneth. Qui Alvis pone Shulk dinanzi a un'altra scelta: avendo sconfitto Zanza \u00e8 diventato lui il nuovo dio, per cui dovr\u00e0 scegliere cosa fare per il futuro del mondo. Ripensando alle parole di Meyneth, e dopo aver sentito le opinioni dei suoi compagni, Shulk decide alla fine di creare un mondo senza d\u00e8i, nel quale ognuno potr\u00e0 decidere da s\u00e9 per il proprio destino.\nPassano i mesi. Ormai, alla Colonia 9, Homs, Nopon, Makina e Haientia vivono tutti insieme in armonia. Shulk, insieme a Fiora (che nel frattempo \u00e8 riuscita anche a riottenere il suo corpo originale), ricorda le ultime parole di Alvis quando lo videro per l'ultima volta: \"Questo nuovo mondo non ha confini. E non \u00e8 solo la vostra casa, ma anche quella di molte altre forme di vita. Posso vederlo. In questo mondo ogni forma di vita va incontro al futuro in armonia.\" Shulk e Fiora si promettono a vicenda di incontrare un giorno tutte quelle forme di vita, e di affrontare il proprio futuro insieme. Sullo sfondo sono visibili anche i resti di Bionis, che nel frattempo \u00e8 crollato definitivamente, segno che il mondo ormai \u00e8 finalmente libero dai vincoli divini.\nSviluppo.\nIl concept di \"Xenoblade Chronicles\" \u00e8 di Tetsuya Takahashi, che aveva gi\u00e0 precedentemente lavorato negli anni 90 a Xenogears e successivamente alla trilogia di Xenosaga. L'idea di popoli che vivono sui corpi di due giganteschi Titani venne a Takahashi nel giugno del 2006. Stupito dalla sua stessa idea, la gett\u00f2 immediatamente su carta e successivamente mostr\u00f2 la bozza ai suoi superiori, che rimasero sbalorditi. Uno di loro, Yasuyuki Honne, pens\u00f2 che ne sarebbe venuto fuori un buon modello 3D e compr\u00f2 immediatamente i materiali per costruirlo. La costruzione inizi\u00f2 nel mese di luglio: in questo periodo i membri pi\u00f9 giovani dello staff lavorarono come modelli, in modo tale che Takahashi potesse stabilire quali parti dei corpi dei due Titani potessero essere effettivamente abitabili.\nDopo la creazione dei due modelli, Takahashi decise di costruirvi attorno una storia che successivamente divenne la base per un videogioco completamente nuovo. Takahashi ha successivamente affermato che uno dei motivi principali per cui ha voluto iniziare a sviluppare questo nuovo gioco \u00e8 stato il voler alzare il morale dello staff dopo il flop commerciale di Xenosaga. Lo sviluppo vero e proprio inizi\u00f2 circa quattro anni prima dell'uscita effettiva del titolo, con il primo prototipo gi\u00e0 pronto intorno al mese di aprile 2007. Takahashi fu coinvolto in praticamente qualsiasi aspetto dello sviluppo del gioco, dal suo concept iniziale fino alle fasi di debugging. Inizialmente il titolo avrebbe dovuto essere un titolo stand-alone e perci\u00f2 completamente slegato dalla \"serie Xeno\", chiamato \"Monado: Beginning of the World\". In seguito, l'allora presidente di Nintendo Satoru Iwata sugger\u00ec di cambiare il titolo in \"Xenoblade\", in modo da onorare i precedenti lavori di Takahashi. \nUno degli elementi chiave del titolo fu creare un perfetto equilibrio tra gameplay e story-telling. Le precedenti esperienze di Takahashi con \"Xenosaga\" e Baten Kaitos lo influenzarono molto, da questo punto di vista. La meccanica delle previsioni del futuro di Shulk divenne la base dell'intero sistema di combattimento. Takahashi speriment\u00f2 brevemente un combat system a turni nel quale implementare questa meccanica, ma fu costretto a scartare questa idea in quanto poco funzionale. Takahashi decise inoltre di non implementare alcuna transizione di battaglia, in quanto secondo lui avrebbe solamente interrotto il flusso del gameplay. Il gioco cos\u00ec divenne un vero e proprio open world, che fu descritto da Takahashi come \"travolgente, quasi come un MMORPG\". \nLa sceneggiatura fu scritta da Takahashi, Yuichiro Takeda e Yurie Hattori. Essendo anche impegnato come game director Takahashi non fu in grado di dedicarsi completamente alla sceneggiatura, cos\u00ec decise di chiedere aiuto a Takeda, uno sceneggiatore di anime che aveva gi\u00e0 precedentemente collaborato insieme a Takahashi. Takeda trov\u00f2 il lavoro molto pi\u00f9 difficile del previsto: se prima era abituato a scrivere episodi da 20-25 minuti, ora si ritrov\u00f2 a dover lavorare ad una storia caratterizzata da un respiro molto pi\u00f9 ampio. Il finale della storia, inoltre, and\u00f2 incontro ad alcune revisioni: difatti, se Takahashi e Takeda credevano di aver creato un finale degno, Hattori continuava ad essere insoddisfatta. Ad una seconda occhiata, Takahashi e Takeda si resero conto che il finale da loro ideato poteva essere di difficile comprensione per il pubblico, cos\u00ec decisero di riscriverlo per renderlo pi\u00f9 \"player-friendly\". Nonostante Takahashi e Takeda siano stati costretti ad eliminare parecchie parti, lo script definitivo era comunque ricco di dialoghi.\nUno degli obiettivi principali di Takahashi fu inoltre quello di rendere Shulk il pi\u00f9 appetibile possibile al pubblico. A Takahashi fu suggerito di rendere Shulk un protagonista muto, ma l'opzione venne successivamente scartata, visto che alla maggior parte dello staff non convinceva appieno. Difatti, Takahashi decise di remare nella direzione opposta: pose le parole di incoraggiamento di Shulk al centro del gameplay, e cerc\u00f2 di far reagire Shulk agli eventi di gioco in maniera simile a come, secondo lui, avrebbe reagito il giocatore.\nInfine, il gioco fu annunciato nel corso dell'E3 2009 con il suo primo titolo (ovvero Monado: Beginning of the World), per poi uscire in Giappone il 10 giugno 2010 e in Europa il 19 agosto 2011 (tranne in Italia, dove fu distribuito il 2 settembre dello stesso anno). Inizialmente un lancio in America non era previsto, ma successivamente, in seguito alla cosiddetta Operation Rainfall, il titolo fu pubblicato anche l\u00ec il 6 aprile 2012.\nModalit\u00e0 di gioco.\nPrima della sua uscita \u00e8 stato affermato che una delle caratteristiche che il titolo avrebbe avuto, sarebbe stata quella di trasmettere un grande senso di libert\u00e0 al giocatore. Difatti a differenza di molti JRPG, spesso caratterizzati da eccessiva linearit\u00e0 nell'avanzamento della trama, la componente esplorativa del gameplay \u00e8 molto accentuata, con la possibilit\u00e0 di vagare indisturbati nelle vastissime aree di gioco per completare le innumerevoli missioni secondarie proposte dagli NPC o per visitare le diverse aree nascoste presenti. Ad incentivare il giocatore a perdersi in questo vasto mondo, v'\u00e8 la presenza di oggetti collezionabili visualizzati come piccole sfere luminose sul terreno e di \"dialoghi empatici\" vale a dire luoghi della mappa contrassegnati da un determinato simbolo che se visitati una volta raggiunte determinate condizioni nel gioco, consentono di visualizzare cutscenes nascoste.\nUn ruolo importante \u00e8 rivestito dalla possibilit\u00e0 di creare e rafforzare attraverso le azioni di gioco, una rete di rapporti interpersonali tra i personaggi giocabili e non. Il grado di sviluppo di questa rete \u00e8 visualizzabile attraverso un \"diagramma intesa\" che lega i diversi personaggi, il progredire del quale sebbene non essenziale al completamento della quest'principale, pu\u00f2 far accedere a numerosi contenuti nascosti nel gioco.\nXenoblade presenta inoltre forti innovazioni volte a rendere le meccaniche di gioco pi\u00f9 snelle e svecchiandole rispetto ai tipici stilemi dei JRPG. Ad esempio, vi sono \"punti di riferimento\" sparsi per la mappa ai quali \u00e8 possibile trasportarsi, evitando lunghe traversate per raggiungere luoghi lontani gi\u00e0 visitati. Vi \u00e8 poi la possibilit\u00e0 di far scorrere velocemente il tempo nel caso si voglia passare dalla notte al giorno (o viceversa) per verificare il diverso comportamento dei NPC in quella situazione. Inoltre in alto sullo schermo viene sempre indicata la direzione da seguire per raggiungere il luogo ove la storia proseguir\u00e0 e la distanza da coprire per giungervi. Non ultima va citata l'inusuale possibilit\u00e0 per quanto riguarda i canoni del genere, di salvare il gioco in qualsiasi momento conservando la medesima posizione del proprio avatar sulla mappa o nei dungeon.\nIl gioco offre numerose possibilit\u00e0 di personalizzazione del personaggio, tra cui quella di decidere quali delle tecniche apprese utilizzare, di scegliere quali lati del carattere del personaggi sviluppare apprendendo le relative Abilit\u00e0, e di modificarne l'aspetto equipaggiandolo con armi ed armature che risultano ben visibili durante l'esplorazione della mappa e persino nei filmati.\nBattaglie.\nIl sistema di combattimento di Xenoblade abbandona i classici scontri casuali caratteristici di molti JRPG delle scorse generazioni in favore di nemici che risultano visibili sulla mappa. Questi potrebbero attaccare a vista il gruppo mentre transita loro vicino oppure possono essere pacifici, ma comunque attaccabili da parte del party. Il complesso e articolato battle system risulta in qualche modo simile a quello visto in Final Fantasy XII con gli attacchi di base effettuati in maniera automatica e nessuno stacco visivo tra la fase esplorativa e quella di battaglia. I semplici attacchi fisici sono effettuati automaticamente, mentre il giocatore pu\u00f2 controllare liberamente la posizione del personaggio principale rispetto al nemico e l'esecuzione di tecniche speciali (mentre gli altri sono controllati dalla CPU). Uno dei fantastici poteri della Monado, vale a dire quello di poter prevedere gli avvenimenti futuri, oltre ad arricchire la trama del gioco risulta ben implementato anche nelle meccaniche delle battaglie, poich\u00e9 \u00e8 possibile tramite le visioni, evitare i pi\u00f9 temibili colpi inferti dai nemici. Altre singolari caratteristiche delle battaglie sono costituite dal fatto che i punti vitali dei personaggi si rigenerano velocemente alla fine di ogni scontro, e la presenza di una \"barra di gruppo\" in alto a sinistra sullo schermo, il cui riempimento mediante pressione di un tasto dorsale al momento giusto servir\u00e0 ad effettuare varie azioni quali aiutare un compagno svenuto o in difficolt\u00e0 oppure a scatenare potenti attacchi a catena. Da segnalare anche il fatto che gli scontri risultano alquanto \"coloriti\" per via del fatto che i personaggi parlano in continuazione mentre combattono, incitandosi tra loro attraverso frasi del tutto coerenti alla situazione di gioco, contribuendo cos\u00ec a massimizzare il coinvolgimento del giocatore nell'azione.\nPersonaggi.\nFace.\nI Face sono particolari tipi di mechan che, a differenza dei \"comuni\", sono pi\u00f9 forti, possiedono una faccia, possono parlare, e resistono ai colpi di qualsiasi arma, compresa la Monade.\nColonna sonora.\nLa colonna sonora \u00e8 costituita da ben 91 brani suddivisi in 4\u00a0CD. Pubblicata in Giappone il 23 giugno 2010, consta sia di pezzi d'ispirazione classica ed orchestrati, sia di brani che strizzano l'occhio ai generi rock/metal. Questa \u00e8 stata creata dalla compositrice giapponese Y\u014dko Shimomura, in collaborazione con Manami Kiyota ed il gruppo ACE+. La compositrice, nota per i successi legati alla serie di Kingdom Hearts e per le musiche di Legend of Mana, si \u00e8 qui occupata dei brani principali quali il main theme, il prologo e l'epilogo del gioco, due battle theme ed i sottofondi musicali legati alla prima citt\u00e0 ed alla prima area esterna; per un totale di 11 tracce. Il brano finale del gioco, Beyond the Sky, \u00e8 stato composto da Yasunori Mitsuda, che si era gi\u00e0 occupato della colonna sonora di due capitoli della serie Xeno, nel 1998 con Xenogears, e nel 2001 con . Il brano \u00e8 cantato da Sarah Lim con liriche scritte dallo stesso Tetsuya Takahashi.\nAccoglienza.\n\"Xenoblade Chronicles\" \u00e8 stato accolto pi\u00f9 che favorevolmente dalla critica: la celebre rivista giapponese Famits\u016b l'ha premiato con un voto di 36/40 (9/9/9/9) mentre il sito IGN lo ha valutato 9.0/10 definendolo addirittura \"il miglior GDR di questa generazione\". Anche la testata italiana Multiplayer.it lo ha recensito favorevolmente assegnandogli un 9.6, mentre la valutazione complessiva su Metacritic risulta essere di 92/100.\nVendite.\nDurante la prima settimana il gioco vendette circa 80.000 unit\u00e0, diventando uno dei giochi pi\u00f9 venduti in Giappone. Alla fine del 2010 il gioco aveva gi\u00e0 venduto 161.000 copie, diventando di fatto l'ottavo gioco per Wii pi\u00f9 venduto dell'anno, mentre verso la fine del 2013 le copie vendute aumentarono a 200.000. Tuttavia, in un'intervista successiva, venne affermato che il gioco aveva venduto molto pi\u00f9 in Occidente che in Giappone.\nLe vendite di \"Xenoblade Chronicles 3D\" furono inferiori: durante la prima settimana furono vendute 56.932 copie, mentre verso la fine di giugno 2015 ne furono vendute circa 78.000. Tuttavia, il gioco riusc\u00ec comunque a guadagnarsi il quinto posto nella classifica delle esclusive Nintendo pi\u00f9 vendute del periodo.\nInfine, a dicembre 2020 \u00e8 stato comunicato che \"Xenoblade Chronicles: Definitive Edition\" ha venduto circa 1.52 milioni di copie, superando di molto le vendite dell'originale.\nRemake &amp; Virtual Console.\nL'8 aprile 2015 \u00e8 stato distribuito solo ed esclusivamente su New Nintendo 3DS la conversione di \"Xenoblade Chronicles\" con il nome di \"Xenoblade Chronicles 3D\". Inoltre, sul Nintendo eShop di Wii U, \u00e8 stato distribuito tramite Virtual Console lo stesso gioco per festeggiare l'uscita del suo seguito: Xenoblade Chronicles X. La notte tra il 4 e il 5 settembre 2019, durante un Nintendo Direct, viene annunciato Xenoblade Chronicles: Definitive Edition per Nintendo Switch."}
{"id": "3423326", "revid": "339392", "url": "https://it.wikipedia.org/wiki?curid=3423326", "title": "Kapirap\u00e9", "text": ""}
{"id": "3423327", "revid": "115438210", "url": "https://it.wikipedia.org/wiki?curid=3423327", "title": "Doriano Tosi", "text": "Carriera.\nLa sua vita sportiva inizia come calciatore negli anni cinquanta, quando veste la maglie del Sorbolo, la squadra del suo paese d'origine, che milita in Prima Categoria. Nel 1973 inizia a lavorare per l'Immergas ed \u00e8 costretto ad abbandonare il calcio giocato; in quest'azienda si mette in mostra come addetto alla funzione commerciale, all'amministrazione ed alla spedizione, cos\u00ec il Presidente del , Romano Amadei, gli affida la gestione tecnico-amministrativa della squadra (1984-1985).\nCon la squadra raggiunge una promozione in Serie C1 - la prima della sua storia - nel 1995, mentre nel 1998 passa al Chievo come osservatore. Nel 1999 inizia a lavorare per il . Presa la nuova squadra in Serie C1, ottiene prima una promozione diretta in Serie B vincendo il campionato di C1 e la Supercoppa di Lega, e poi la promozione in Serie A a trentotto anni di distanza dall'ultima volta. Dal 2000 al 2002 assunse, oltre al ruolo di direttore sportivo, anche quello di direttore generale del Modena. Lascia la squadra emiliana a fine 2002 dimettendosi in seguito ad una contestazione dei tifosi.\nNel 2003, per otto mesi, lavora per il , tornando poi al Modena e rimanendoci fino al 2006, quando in seguito ad incomprensioni con la societ\u00e0, rassegn\u00f2 una seconda volta le dimissioni. Segue un'altra breve avventura al , seguita da una terza esperienza coi \"canarini\", dal 2007 al 2008. Prima dell'inizio della stagione 2008-2009 lascia definitivamente il Modena, e nel 2009 si accasa al , portato in Serie B attraverso i play-off di Lega Pro Prima Divisione e lasciato a fine stagione.\nNel 2010 \u00e8 dirigente della , con la quale retrocede nel 2011. A fine stagione rescinde il contratto che lo legava ai blucerchiati. Dal 2012 al 2014 torna al Chievo sempre come osservatore. Dal 2014 al 2018 \u00e8 DG del Lentigione in Eccellenza, col quale ottiene subito la promozione in Serie D. Nel giugno 2017 passa per sole due settimane alla .\nNel 2018 inizia una quarta esperienza come direttore sportivo nel nuovo Modena post fallimento, inizialmente con anche delle quote in societ\u00e0. A fine stagione lascia la societ\u00e0 canarina per approdare per una seconda volta alla Reggiana."}
{"id": "3423329", "revid": "521302", "url": "https://it.wikipedia.org/wiki?curid=3423329", "title": "FK Ditton Daugavpils", "text": ""}
{"id": "3423345", "revid": "521302", "url": "https://it.wikipedia.org/wiki?curid=3423345", "title": "SK Blazma", "text": ""}
{"id": "3423346", "revid": "521302", "url": "https://it.wikipedia.org/wiki?curid=3423346", "title": "Vairogs", "text": ""}
{"id": "3423347", "revid": "521302", "url": "https://it.wikipedia.org/wiki?curid=3423347", "title": "RSK Dizvanagi", "text": ""}
{"id": "3423353", "revid": "521302", "url": "https://it.wikipedia.org/wiki?curid=3423353", "title": "FK R\u0113zekne", "text": ""}
{"id": "3423354", "revid": "521302", "url": "https://it.wikipedia.org/wiki?curid=3423354", "title": "FK Rezekne", "text": ""}
{"id": "3423357", "revid": "521302", "url": "https://it.wikipedia.org/wiki?curid=3423357", "title": "FK Vairogs", "text": ""}
{"id": "3423360", "revid": "1543377", "url": "https://it.wikipedia.org/wiki?curid=3423360", "title": "Muromonab", "text": "Il Muromonab-CD3 nome commerciale \"Orthoclone OKT3\", commercializzato da Janssen-Cilag \u00e8 un farmaco immunosoppressore che riduce la risposta immunitaria acuta nei soggetti sottoposti a trapianto d'organo.\nIl farmaco \u00e8 un anticorpo monoclonale di origine murina attivo sull'antigene CD3, che \u00e8 una proteina di membrana della superficie delle cellule T. \u00c8 stato il primo anticorpo monoclonale approvato, nel 1986, dalle autorit\u00e0 regolatorie internazionali (FDA e EMEA) per l'uso clinico sull'uomo.\nLinee guida.\nNessuna linea guida internazionale prevede l'uso del farmaco, ma attualmente vi sono 3 metanalisi pubblicate sul farmaco."}
{"id": "3423361", "revid": "521302", "url": "https://it.wikipedia.org/wiki?curid=3423361", "title": "RSK Di\u017evanagi", "text": ""}
{"id": "3423367", "revid": "298229", "url": "https://it.wikipedia.org/wiki?curid=3423367", "title": "IPW New Zealand Heavyweight Championship", "text": "L'IPW New Zealand Heavyweight Championship \u00e8 un titolo della Impact Pro Wrestling, federazione di wrestling neozelandese. Il titolo \u00e8 nato nel 2002 ed \u00e8 tuttora attivo."}
{"id": "3423368", "revid": "767487", "url": "https://it.wikipedia.org/wiki?curid=3423368", "title": "Associazione Calcio Genova 1893 1940-1941", "text": "Questa voce raccoglie le informazioni riguardanti l'Associazione Calcio Genova 1893 nelle competizioni ufficiali della stagione 1940-1941.\nStagione.\nNella stagione 1940-1941 il Genova 1893 ha disputato il campionato di Serie A e si \u00e8 classificato in decima posizione con 29 punti.\nOrganigramma societario.\nArea direttiva\nArea tecnica"}
{"id": "3423371", "revid": "643662", "url": "https://it.wikipedia.org/wiki?curid=3423371", "title": "FC Universitate Riga", "text": ""}
{"id": "3423375", "revid": "339392", "url": "https://it.wikipedia.org/wiki?curid=3423375", "title": "FK Universit\u0101te R\u012bga", "text": ""}
{"id": "3423376", "revid": "643662", "url": "https://it.wikipedia.org/wiki?curid=3423376", "title": "FK Universit\u0101te", "text": ""}
{"id": "3423387", "revid": "767487", "url": "https://it.wikipedia.org/wiki?curid=3423387", "title": "Brick &amp; Lace", "text": "Brick &amp; Lace \u00e8 un duo giamaicano scoperto da Akon, che ha pubblicato il suo album d'esordio nel 2007. In origine erano un trio formato dalle sorelle Nyanda, Nailah e Tasha Thorbourne, ma quest'ultima decise di lasciare il trio e di continuare a lavorare con le sorelle componendo con esse i testi delle canzoni.\nLa carriera: 2007-2008 Love Is Wicked.\nNate da padre giamaicano e madre newyorkese, sono state messe sotto contratto dal cantante Akon per la sua casa discografica Kon Live Distribution. Il loro album di debutto, \"Love Is Wicked\", \u00e8 stato pubblicato in alcuni paesi nel settembre 2007.\nL'album \u00e8 stato trainato dal singolo \"Love Is Wicked\" che \u00e8 riuscito ad entrate in 48 classifiche, raggiungendo la sesta posizione in Finlandia e la nona in Francia. \"Love Is Wicked\" \u00e8 rimasta nella \"Billboard European Hot 100\" per 21 settimane, raggiungendo come posizione massima la numero 13.\nA maggio 2007 si esibirono con Gwen Stefani durante il suo \"The Sweet Escape Tour\" nel New Jersey.\nNel 2008 sono state impegnate in numerosi tour, i pi\u00f9 importanti in Europa e in Africa. Nello stesso periodo scrissero anche nuove canzoni come \"Cry On Me\" e \"Bad to Di Bone\", canzoni che in seguito avrebbero fatto parte della nuova versione dell'album.\nDal 2009 al 2011 dalla nuova pubblicazione ad oggi.\nNel 2009 le due sorelle pubblicarono il singolo \"Bad to Di Bone\" che entr\u00f2 in varie classifiche in Europa e Africa, questo singolo fu inserito nel nuovo album basato su Love Is Wicked con la sostituzione di alcune canzoni con brani inediti.\nIn luglio 2009 pubblicarono il secondo singolo della nuova versione \"Room Service\".\nNel 2010 annunciarono l'imminente partenza del \"Brick and Lace Summer 2010 European Tour\". Per promuoverlo pubblicarono altri 3 brani: \"Bang Bang\", \"Ring the Alarm\", \"Shakeles\" e ritirarono il brano \"Club It Up\" da Internet, perch\u00e9 destinato a progetti futuri.\nIl duo dovrebbe pubblicare un album tra il 2011 e il 2012. L'album sar\u00e0 prodotto da Bob Sinclar, Sean Paul e Akon. Nel frattempo era stato annunciato un tour per gennaio e febbraio 2011, che ha ricevuto un'interruzione causa la gravidanza avanzata di Nyanda. Alcune tappe hanno visto la presenza della sorella minore del duo, Candace, che ha preso il posto della sorella incinta. \u00c8 stato annunciato inoltre che il tour riprender\u00e0 in Europa nei mesi di aprile, maggio e giugno."}
{"id": "3423393", "revid": "1573940", "url": "https://it.wikipedia.org/wiki?curid=3423393", "title": "Orsima", "text": "Orsima \u00e8 un genere di ragni appartenente alla famiglia Salticidae.\nDistribuzione.\nDelle due specie oggi note di questo genere una \u00e8 stata reperita in varie localit\u00e0 dell'Africa occidentale e centrale; l'altra in Malaysia, Sumatra e Borneo.\nTassonomia.\nA dicembre 2010, si compone di due specie:"}
{"id": "3423396", "revid": "198277", "url": "https://it.wikipedia.org/wiki?curid=3423396", "title": "Autodromo Piero Taruffi", "text": ""}
{"id": "3423398", "revid": "36426", "url": "https://it.wikipedia.org/wiki?curid=3423398", "title": "Gli ambasciatori (Holbein il Giovane)", "text": ""}
{"id": "3423400", "revid": "339392", "url": "https://it.wikipedia.org/wiki?curid=3423400", "title": "RAF Jelgava", "text": ""}
{"id": "3423401", "revid": "125830355", "url": "https://it.wikipedia.org/wiki?curid=3423401", "title": "Santo Niente", "text": "Il Santo Niente, inizialmente conosciuto come Umberto Palazzo e il Santo Niente, \u00e8 stato un gruppo rock italiano fondato nel 1994 da Umberto Palazzo.\nAssieme ai Marlene Kuntz e agli Afterhours, sono considerati i portabandiera dell'alternative rock italiano degli anni novanta.\nStoria.\nFormazione e primi anni (1993\u20131999).\nUmberto Palazzo, chitarrista e compositore di origini abruzzesi, gi\u00e0 ex Ugly Things e Allison Run, \u00e8 tra i fondatori dei Massimo Volume, gruppo formatosi a Bologna nel 1991. Al momento dell'uscita di \"Stanze\" (1993), esordio discografico dei Massimo Volume, Palazzo \u00e8 gi\u00e0 fuori dalla band.\nInsieme al bassista Fabio Petrelli ed al batterista Cristiano Marcelli (successivamente si aggiunger\u00e0 il chitarrista Salvatore Russo), Palazzo forma una band dal nome \"il Santo Niente\". Il gruppo esordisce nel 1995 con l'album \"La vita \u00e8 facile\". Grazie all'amicizia con Gianni Maroccolo, l'album viene pubblicato per l'etichetta Consorzio Produttori Indipendenti, all'epoca gi\u00e0 nota per aver prodotto grandi artisti del rock italiano. Il gruppo si fa notare per il linguaggio rock espresso senza compromessi, ispirato da artisti come Sonic Youth, Melvins e Nick Cave, che verr\u00e0 definito dallo stesso Palazzo \"porno-grunge\".\nNel 1995, il Santo Niente partecipa alla compilation \"Materiale resistente\" con il brano \"Wir Sind Partisanen\".\nDue anni dopo, nel 1997 esce il secondo album, dal titolo \"'sei na ru mo'no wa na 'i\" (traduzione in giapponese del nome della band), sempre a marchio CPI. Nello stesso tempo la band si dedica alla colonna sonora del film \"Jack Frusciante \u00e8 uscito dal gruppo\" di Enza Negroni, tratto dall'omonimo romanzo di Enrico Brizzi.\nDal 1997 al 1999, la band \u00e8 coinvolta nel tour di promozione dell'album. Nel 1997 esce l'EP \"Crossfader\". Nel 1998 vede l'avvicendamento di Gianluca Schiavon alla batteria, ritenuto pi\u00f9 pronto e adatto, al posto di Cristiano Marcelli che diventer\u00e0 batterista dei Wolfango. Al termine del tour, nel 1999, Palazzo impone uno stop alle attivit\u00e0 che parrebbe essere definitivo, dedicandosi nei successivi cinque anni a progetti collaterali in qualit\u00e0 di disc jockey e promoter di concerti, sperimentando la musica elettronica.\nRitorno sulle scene (2003\u20132015).\nNel 2003, Palazzo rifonda il Santo Niente a Pescara, citt\u00e0 dove nel frattempo si \u00e8 trasferito. La nuova formazione prevede la presenza di Raffaello Zappalorto al basso, Alessio D'Onofrio alla chitarra e Gino Russo alla batteria. Con questa nuova line-up, nel marzo 2004, viene pubblicato l'EP \"Occhiali scuri al mattino\" (Black Candy Records), che anticipa l'uscita del terzo album \"Il fiore dell'agave\", pubblicato nell'aprile 2005 da Black Candy Records e prodotto da Fabio Magistrali. Il disco segna il ritorno, in maniera indipendente, all'attitudine punk-noise dei precedenti lavori, a cui si aggiungono influenze di elettronica e musica d'autore.\nNel 2007, il gruppo collabora con Tying Tiffany alla realizzazione dell'album \"Brain for Breakfast\".\nNella primavera 2011 viene pubblicata una compilation tributo al Santo Niente dal titolo \"Generazioni\" (Disco Dada Records) a cui partecipano, tra gli altri C.F.F. e il Nomade Venerabile, Luminal, Tying Tiffany e Simona Gretchen.\nNello stesso anno il Santo Niente, dopo alcuni progetti paralleli come El Santo Nada (ispirato principalmente alla musica degli spaghetti western di Morricone), cambia nuovamente formazione. Inoltre Palazzo intraprende una carriera da solista e pubblica l'album \"Canzoni della notte e della controra\" nell'ottobre 2011.\nNell'agosto 2013 viene diffuso il singolo \"Le ragazze italiane\", accompagnato da un video interpretato e registrato da Anita Dad\u00e0. La canzone anticipa l'uscita dell'album \"Mare Tranquillitatis\", pubblicato il 23 settembre seguente. Il disco, registrato a Tocco da Casauria da Andrea Di Giambattista, \u00e8 pubblicato da Twelve Records."}
{"id": "3423403", "revid": "39584755", "url": "https://it.wikipedia.org/wiki?curid=3423403", "title": "Il Santo Niente", "text": ""}
{"id": "3423413", "revid": "110157", "url": "https://it.wikipedia.org/wiki?curid=3423413", "title": "Love Is Wicked", "text": "Love Is Wicked \u00e8 l'album d'esordio del duo giamaicano Brick &amp; Lace. \u00c8 stato pubblicato in alcuni paesi nel 2007, nel 2008 in Francia. \u00c8 stato ripubblicato nel 2009: questa seconda pubblicazione \u00e8 stata estesa al Regno Unito. La seconda versione presenta tracce inedite. In totale dal 2007 al 2009 sono stati estratti 7 singoli: \"Get That Clear (Hold Up)\", \"Never, Never\", \"Love Is Wicked\", \"Take Me Back\", \"Cry On Me\", \"Bad to Di Bone\" e \"Room Service\"."}
{"id": "3423424", "revid": "537927", "url": "https://it.wikipedia.org/wiki?curid=3423424", "title": "Abbazia di San Girolamo", "text": ""}
{"id": "3423425", "revid": "332094", "url": "https://it.wikipedia.org/wiki?curid=3423425", "title": "Milioni", "text": ""}
{"id": "3423429", "revid": "188116", "url": "https://it.wikipedia.org/wiki?curid=3423429", "title": "Peliadi", "text": ""}
{"id": "3423431", "revid": "339392", "url": "https://it.wikipedia.org/wiki?curid=3423431", "title": "Richard Morgan Fliehr", "text": ""}
{"id": "3423432", "revid": "37401", "url": "https://it.wikipedia.org/wiki?curid=3423432", "title": "Alta Mesopotamia", "text": ""}
{"id": "3423434", "revid": "643662", "url": "https://it.wikipedia.org/wiki?curid=3423434", "title": "FK Jurmala-VV", "text": ""}
{"id": "3423437", "revid": "643662", "url": "https://it.wikipedia.org/wiki?curid=3423437", "title": "FK J\u016brmala-VV", "text": ""}
{"id": "3423440", "revid": "1305772", "url": "https://it.wikipedia.org/wiki?curid=3423440", "title": "Ar-Men", "text": ""}
{"id": "3423442", "revid": "1573940", "url": "https://it.wikipedia.org/wiki?curid=3423442", "title": "Paraheliophanus", "text": "Paraheliophanus \u00e8 un genere di ragni appartenente alla Famiglia Salticidae.\nEtimologia.\nIl nome deriva dal greco , \"par\u00e0\", che significa \"accanto a\", \"al fianco di\", ad intendere la parentela diretta e la somiglianza con i ragni del genere Heliophanus\nDistribuzione.\nLe quattro specie oggi note di questo genere sono state rinvenute sull'isola di Sant'Elena.\nTassonomia.\nA dicembre 2010, si compone di quattro specie:"}
{"id": "3423443", "revid": "834", "url": "https://it.wikipedia.org/wiki?curid=3423443", "title": "Articolo 58 (codice penale della RSFSR)", "text": ""}
{"id": "3423444", "revid": "1318658", "url": "https://it.wikipedia.org/wiki?curid=3423444", "title": "Arts et M\u00e9tiers", "text": ""}
{"id": "3423447", "revid": "834", "url": "https://it.wikipedia.org/wiki?curid=3423447", "title": "Ascensione di Cristo", "text": ""}
{"id": "3423449", "revid": "37401", "url": "https://it.wikipedia.org/wiki?curid=3423449", "title": "Asher", "text": ""}
{"id": "3423457", "revid": "88740", "url": "https://it.wikipedia.org/wiki?curid=3423457", "title": "Askold", "text": ""}
{"id": "3423461", "revid": "599013", "url": "https://it.wikipedia.org/wiki?curid=3423461", "title": "Aspropotamos", "text": ""}
{"id": "3423463", "revid": "1305772", "url": "https://it.wikipedia.org/wiki?curid=3423463", "title": "Asso di picche", "text": ""}
{"id": "3423468", "revid": "1543377", "url": "https://it.wikipedia.org/wiki?curid=3423468", "title": "3F8", "text": "Il 3F8 \u00e8 anticorpo monoclonale di topo IgG3, che si lega agli antigeni GD2.\n\u00c8 stato usato per diagnosticare e trattare il neuroblastoma. Nelle tecniche di imaging per il neuroblastoma viene legato chimicamente ad uno dei radioisotopi dello iodio-124 o iodio-131."}
{"id": "3423472", "revid": "1305772", "url": "https://it.wikipedia.org/wiki?curid=3423472", "title": "Associa\u00e7\u00e3o Atl\u00e9tica Internacional", "text": ""}
{"id": "3423475", "revid": "1318658", "url": "https://it.wikipedia.org/wiki?curid=3423475", "title": "Avenue \u00c9mile Zola", "text": ""}
{"id": "3423476", "revid": "287204", "url": "https://it.wikipedia.org/wiki?curid=3423476", "title": "Avenue Emile Zola", "text": ""}
{"id": "3423477", "revid": "1543377", "url": "https://it.wikipedia.org/wiki?curid=3423477", "title": "Musa Kusa", "text": "Musa Kusa (talora scritto dalla stampa francofona come Moussa Koussa e anglofona come Mussa Kussa) ha servito come ministro degli affari esteri del governo guidato da Mu\u02bfammar Gheddafi dal 4 marzo 2009 al 30 marzo 2011. Dopo essersi recato nel Regno Unito, ufficialmente per una missione diplomatica nel corso della guerra civile libica, Kusa ha rassegnato le dimissioni dal suo incarico e manifestato la propria intenzione di non rappresentare pi\u00f9 il governo di Gheddafi per protestare contro gli attacchi dell'esercito contro la popolazione libica\nBiografia.\nHa compiuto i suoi studi universitari nella Michigan State University di East Lansing (Michigan) dove ha ottenuto, nel 1978, un baccellierato in Sociologia.\nDopo aver lavorato come agente per la sicurezza in una ambasciata libica europea, divenne ambasciatore della Libia nel Regno Unito nel 1980. Fu espulso dallo stato britannico nello stesso anno, dopo aver dichiarato al quotidiano inglese \"The Times\" che il governo libico voleva uccidere due suoi avversari politici residenti nel paese.\nDal 1992 al 1994 fu vice-ministro per gli affari esteri in Libia. Dal 1994 al 2009 fu messo a capo dell'agenzia per lo spionaggio libica, la Jamahiriya el-Mukhabarat.\nKusa ebbe un ruolo di rilievo nella scarcerazione di Abdelbaset al-Megrahi, condannato all'ergastolo, nel 2001 dalle autorit\u00e0 scozzesi, per l'attentato al volo Pan Am 103 sui cieli di Lockerbie. A tale scopo, infatti, tra l'ottobre del 2008 e il gennaio del 2009 incontr\u00f2 segretamente alcuni esponenti del governo britannico.\nRiparazione in Regno Unito e dimissioni.\nIl 28 marzo 2011, dopo essere partito da Tripoli in automobile, giunse a Tunisi ufficialmente - secondo il governo tunisino come dichiarato all'agenzia di stampa \"Tunis Afrique Presse\" - per una visita privata.\nIl 30 marzo 2011, part\u00ec con un jet privato svizzero dall'aeroporto internazionale di Gerba per recarsi in Regno Unito in missione diplomatica, stando alle fonti libiche.\nL'ufficio del Foreign and Commonwealth inglese dichiar\u00f2, pi\u00f9 tardi, che Kusa non intendeva pi\u00f9 rappresentare il governo libico e voleva dimettersi\nper protesta contro gli attacchi compiuti dall'esercito libico contro la popolazione civile."}
{"id": "3423478", "revid": "1305772", "url": "https://it.wikipedia.org/wiki?curid=3423478", "title": "Avron", "text": ""}
{"id": "3423481", "revid": "834", "url": "https://it.wikipedia.org/wiki?curid=3423481", "title": "Ayios Athanasios (Cipro)", "text": ""}
{"id": "3423483", "revid": "1494169", "url": "https://it.wikipedia.org/wiki?curid=3423483", "title": "Agios Athanasios", "text": ""}
{"id": "3423484", "revid": "287204", "url": "https://it.wikipedia.org/wiki?curid=3423484", "title": "Sebastien Rosseler", "text": ""}
{"id": "3423487", "revid": "834", "url": "https://it.wikipedia.org/wiki?curid=3423487", "title": "Acci\u00f3n Democr\u00e1tica", "text": ""}
{"id": "3423489", "revid": "510436", "url": "https://it.wikipedia.org/wiki?curid=3423489", "title": "Battaglia di Arras (1918)", "text": ""}
{"id": "3423502", "revid": "287204", "url": "https://it.wikipedia.org/wiki?curid=3423502", "title": "Male Levare", "text": ""}
{"id": "3423503", "revid": "135224", "url": "https://it.wikipedia.org/wiki?curid=3423503", "title": "Babcock", "text": ""}
{"id": "3423507", "revid": "287204", "url": "https://it.wikipedia.org/wiki?curid=3423507", "title": "Jesus schl\u00e4ft, was soll ich hoffen?", "text": "Jesus schl\u00e4ft, was soll ich hoffen? (in tedesco, \"Ges\u00f9 dorme, in cosa posso sperare?\") BWV 81 \u00e8 una cantata di Johann Sebastian Bach.\nStoria.\nLa cantata \"Jesus schl\u00e4ft, was soll ich hoffen?\" venne composta da Bach a Lipsia nel 1724 e fu eseguita per la prima volta il 30 gennaio dello stesso anno in occasione della quarta domenica dopo l'epifania. La quarta domenica dopo l'epifania \u00e8 un evento abbastanza raro che si presenta solo se la data della pasqua cade tardi. Il libretto \u00e8 tratto da un testo di Johann Franck per il settimo movimento, dal vangelo secondo Matteo, capitolo 8 versetto 26, per l'ottavo movimento e da testo di autore sconosciuto per i rimanenti.\nIl tema musicale deriva dal corale \"Jesu, meine Freude\", apparso per la prima volta nel 1653 nel \"Praxis pietatis melica\" del compositore Johann Cr\u00fcger.\nStruttura.\nLa cantata \u00e8 scritta per contralto solista, tenore solista, basso solista, coro, flauto I e II, violino I e II, oboe d'amore I e II, viola e basso continuo ed \u00e8 suddivisa in sette movimenti:"}
{"id": "3423509", "revid": "110157", "url": "https://it.wikipedia.org/wiki?curid=3423509", "title": "Adecatumumab", "text": "L'adecatumumab o MT201 \u00e8 un anticorpo monoclonale umano ricombinante che \u00e8 usato per il trattamento di tumori. Si lega alla molecola di adesione delle cellule epiteliali (EpCAM - CD326).\nAdecatumumab \u00e8 studiato in studi clinici sul trattamento del carcinoma della prostata e del tumore della mammella."}
{"id": "3423510", "revid": "635366", "url": "https://it.wikipedia.org/wiki?curid=3423510", "title": "Nazionale Under-19 di calcio dei Paesi Bassi", "text": "La Nazionale di calcio olandese Under-19 \u00e8 la rappresentativa calcistica Under-19 dei Paesi Bassi ed \u00e8 sotto il coordinamento della Federazione calcistica dei Paesi Bassi, di cui colore principale \u00e8 l'arancione (\"oranje\" in olandese). Partecipa al Campionato europeo di categoria, che si tiene annualmente."}
{"id": "3423513", "revid": "834", "url": "https://it.wikipedia.org/wiki?curid=3423513", "title": "Babel Fish (sito)", "text": ""}
{"id": "3423514", "revid": "889336", "url": "https://it.wikipedia.org/wiki?curid=3423514", "title": "Nazionale Under-17 di calcio dei Paesi Bassi", "text": "La Nazionale di calcio olandese Under-17 \u00e8 la rappresentativa calcistica Under-17 dei Paesi Bassi ed \u00e8 sotto il coordinamento della Federazione calcistica dei Paesi Bassi, di cui colore principale \u00e8 l'arancione (\"oranje\" in olandese). Partecipa al Campionato europeo di categoria, che ha vinto per la prima volta nel 2011."}
{"id": "3423516", "revid": "834", "url": "https://it.wikipedia.org/wiki?curid=3423516", "title": "Babel Fish", "text": ""}
{"id": "3423527", "revid": "1543377", "url": "https://it.wikipedia.org/wiki?curid=3423527", "title": "Afelimomab", "text": "L'afelimomab o MAK 195F \u00e8 un anticorpo monoclonale anti-TNF-\u03b1.\nEsso riduce la concentrazione di interleuchina-6 (IL-6) in pazienti con sepsi, ma riduce la mortalit\u00e0 solo marginalmente."}
{"id": "3423528", "revid": "767487", "url": "https://it.wikipedia.org/wiki?curid=3423528", "title": "The Golden Supper", "text": "The Golden Supper \u00e8 un cortometraggio del 1910 diretto da David W. Griffith.\nFu l'unica sceneggiatura firmata nella sua carriera da Dorothy West, un'attrice che gir\u00f2 moltissimi film diretta da Griffith.\nProduzione.\nIl film fu prodotto dalla Biograph Company, girato a Greenwich nel Connecticut.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 12 dicembre 1910.\nData di uscita.\nIMDb"}
{"id": "3423529", "revid": "1573940", "url": "https://it.wikipedia.org/wiki?curid=3423529", "title": "Phintella", "text": "Phintella \u00e8 un genere di ragni appartenente alla famiglia Salticidae.\nDistribuzione.\nLe 41 specie oggi note sono diffuse in Europa, Asia e Africa.\nIn Italia \u00e8 stata reperita una sola specie di questo genere, La P. castriesiana\nTassonomia.\nA dicembre 2010, si compone di 41 specie e 1 sottospecie:"}
{"id": "3423534", "revid": "84184", "url": "https://it.wikipedia.org/wiki?curid=3423534", "title": "Backlund", "text": ""}
{"id": "3423537", "revid": "521302", "url": "https://it.wikipedia.org/wiki?curid=3423537", "title": "FK Auseklis", "text": ""}
{"id": "3423544", "revid": "834", "url": "https://it.wikipedia.org/wiki?curid=3423544", "title": "Bad Grund", "text": ""}
{"id": "3423545", "revid": "1305772", "url": "https://it.wikipedia.org/wiki?curid=3423545", "title": "Baia Sardinia", "text": ""}
{"id": "3423546", "revid": "2098057", "url": "https://it.wikipedia.org/wiki?curid=3423546", "title": "Gran Premio di superbike d'Europa 2011", "text": "Il Gran Premio di superbike d'Europa 2011 \u00e8 la seconda prova del mondiale superbike 2011, nello stesso fine settimana si corre il secondo gran premio stagionale del mondiale supersport 2011. Ha registrato nelle due gare di Superbike rispettivamente le vittorie di Marco Melandri e Carlos Checa e di Luca Scassa in Supersport."}
{"id": "3423547", "revid": "188116", "url": "https://it.wikipedia.org/wiki?curid=3423547", "title": "Kinisia", "text": ""}
{"id": "3423549", "revid": "1305772", "url": "https://it.wikipedia.org/wiki?curid=3423549", "title": "Balard", "text": ""}
{"id": "3423553", "revid": "1305772", "url": "https://it.wikipedia.org/wiki?curid=3423553", "title": "Bandiera di New York", "text": ""}
{"id": "3423555", "revid": "1305772", "url": "https://it.wikipedia.org/wiki?curid=3423555", "title": "Bandiera di Rio de Janeiro", "text": ""}
{"id": "3423559", "revid": "1305772", "url": "https://it.wikipedia.org/wiki?curid=3423559", "title": "Bandiere dell'esercito degli Stati Confederati d'America", "text": ""}
{"id": "3423560", "revid": "834", "url": "https://it.wikipedia.org/wiki?curid=3423560", "title": "Bank of America Center (Los Angeles)", "text": ""}
{"id": "3423562", "revid": "74801", "url": "https://it.wikipedia.org/wiki?curid=3423562", "title": "Venus Ramey", "text": " \u00c8 stata la prima donna dai capelli rossi a vincere il titolo. Rifiut\u00f2 di lavorare nel mondo dello spettacolo perch\u00e9 disgustata dallo show business, e prefer\u00ec tornare a lavorare nella fabbrica di tabacco della famiglia, che continu\u00f2 a gestire per cinquant'anni. Si spos\u00f2 ed ebbe due figli, continuando a vivere in Kentucky. Nell'anno della sua elezione, un Boeing B-17 dell'aeronautica militare statunitense \u00e8 stato chiamato proprio \"Venus Ramey\". \nTorn\u00f2 alla ribalta anni dopo, per aver rilasciato dichiarazioni particolarmente critiche nei confronti delle Miss America pi\u00f9 recenti, come Vanessa L. Williams (1984) e Katherine Shindle (1998). La prima \u00e8 stata chiamata \"puttana\" per aver posato nuda in un servizio fotografico, mentre la seconda \u00e8 stata gravemente insultata per aver appoggiato la promozione dei preservativi: \"C'\u00e8 un nome per le donne che maneggiano i preservativi, e non \u00e8 certamente Miss America.\")"}
{"id": "3423566", "revid": "521302", "url": "https://it.wikipedia.org/wiki?curid=3423566", "title": "FK Baltika Liepaja", "text": ""}
{"id": "3423567", "revid": "521302", "url": "https://it.wikipedia.org/wiki?curid=3423567", "title": "FK Baltika Liep\u0101ja", "text": ""}
{"id": "3423568", "revid": "521302", "url": "https://it.wikipedia.org/wiki?curid=3423568", "title": "Zvejnieks Liep\u0101ja", "text": ""}
{"id": "3423572", "revid": "521302", "url": "https://it.wikipedia.org/wiki?curid=3423572", "title": "Zvejnieks Liepaja", "text": ""}
{"id": "3423573", "revid": "288300", "url": "https://it.wikipedia.org/wiki?curid=3423573", "title": "Thiene Calcio", "text": ""}
{"id": "3423574", "revid": "521302", "url": "https://it.wikipedia.org/wiki?curid=3423574", "title": "FK Liepaja", "text": ""}
{"id": "3423575", "revid": "287204", "url": "https://it.wikipedia.org/wiki?curid=3423575", "title": "American Austin Car Company", "text": ""}
{"id": "3423576", "revid": "287204", "url": "https://it.wikipedia.org/wiki?curid=3423576", "title": "American Bantam", "text": ""}
{"id": "3423577", "revid": "521302", "url": "https://it.wikipedia.org/wiki?curid=3423577", "title": "FK Liep\u0101ja", "text": ""}
{"id": "3423579", "revid": "834", "url": "https://it.wikipedia.org/wiki?curid=3423579", "title": "Barbacani", "text": ""}
{"id": "3423580", "revid": "521302", "url": "https://it.wikipedia.org/wiki?curid=3423580", "title": "DAG Liep\u0101ja", "text": ""}
{"id": "3423581", "revid": "521302", "url": "https://it.wikipedia.org/wiki?curid=3423581", "title": "DAG Liepaja", "text": ""}
{"id": "3423589", "revid": "834", "url": "https://it.wikipedia.org/wiki?curid=3423589", "title": "Barchesse di villa Trissino", "text": ""}
{"id": "3423592", "revid": "767487", "url": "https://it.wikipedia.org/wiki?curid=3423592", "title": "Miss Universo 1995", "text": "Miss Universo 1995, quarantaquattresima edizione di Miss Universo, si \u00e8 tenuta presso il Windhoek Country Club Resort di Windhoek in Namibia, il 12 maggio 1995. L'evento \u00e8 stato presentato da Bob Goen e Daisy Fuentes. Chelsi Smith, Miss USA, \u00e8 stata incoronata Miss Universo 1995 dalla detentrice del titolo uscente, Sushmita Sen dell'India.\nGiudici della trasmissione televisiva.\nLe seguenti celebrit\u00e0 hanno fatto da giudici durante la serata finale:"}
{"id": "3423593", "revid": "729019", "url": "https://it.wikipedia.org/wiki?curid=3423593", "title": "153\u00aa Divisione di fanteria &quot;Macerata&quot;", "text": "La 153\u00aa Divisione di fanteria \"Macerata\" fu una grande unit\u00e0 del Regio Esercito durante la seconda guerra mondiale. impiegata nella Campagna dei Balcani sul fronte Jugoslavo. Venne costituita nel dicembre del 1941. Nel 1942 venne inviata in Slovenia come forza di presidio delle zone occupate, e in seguito si trasfer\u00ec nel maggio 1943 in Croazia, dove ha condotto operazioni anti-partigiane. Si trovava dislocata nella zona di Delnice in Croazia, quando \u00e8 stata catturata dalle forze tedesche a seguito della resa italiana agli Alleati nel settembre del 1943.\nStoria.\nOrigini e costituzione dell'unit\u00e0.\nLe origini della divisione \"Macerata\" risalgono alla brigata di fanteria \"Macerata\", che fu costituita il 1\u00ba marzo 1915 con il 121\u00ba Reggimento fanteria e 122\u00ba Reggimento fanteria e sciolta nel novembre 1919.\nLa seconda guerra mondiale.\nIl 25 novembre 1941 si costituisce a Forl\u00ec la Divisione di fanteria Macerata (153a) che inquadra, oltre al 121\u00ba e 122\u00ba Reggimento Fanteria della vecchia brigata omonima, anche il 153\u00ba Rgt. Artiglieria da Campagna.\nDalla data di costituzione e fino alla fine dell'anno rimane dislocata nella zona di Forl\u00ec, Cesena, Bologna, Imola. Nei primi di giugno del 1942 riceve l'ordine di trasferirsi in Slovenia e viene dislocata nella zona di Cocevje - Ribnica. Il 9 giugno viene subito impegnata da nuclei partigiani attivi nella zona e varie localit\u00e0 presidiate da reparti della divisione vengono sottoposte ad attacchi. Nei giorni successivi effettua azioni di rastrellamento nelle zone di Nekl - Livold - Vrtace - Rakitnica in risposta alle azioni di guerriglia. La Divisione viene di nuovo attaccata l'11 giugno nel caposaldo Dolga Vas - Salka Vas e il 14 contro i presidi di Mozelj, Kocarji e Crni Porok. In luglio opera nella zona di Sodrazica partecipando ad operazioni di rastrellamento di grande entit\u00e0 con altre unit\u00e0. In agosto opera contro unit\u00e0 partigiane nel settore di Kriszna e in settembre nella conca di Crnomelj e fino al dicembre continua la sua attivit\u00e0 di controllo della zona di giurisdizione con particolare riguardo alle vie di comunicazione.\nNel 1943 la Divisione resta nella zona di Cocevje sempre con compiti di controguerriglia fino a tutto il mese di aprile. Nella primi giorni di maggio si ridisloca in Croazia e assume il controllo della zona di Delnice - Ogulin. Nella seconda met\u00e0 di maggio effettua rastrellamenti nella zona di Ramensko - Stubica - Drage, localit\u00e0 dove si trovavano i partigiani che avevano attaccato la linea ferrata a Ticekvo. In giugno opera per snidare i guerriglieri dalle posizioni di Stari Laz, Rvna Gora, Cerovnik e dalle fortificazioni che erano riusciti a organizzare a Munjava, Rozici e Koceli. Dopo l'8 settembre ripiega dalla zona di Delnice- Ogulin (Croazia) e il 12 viene sciolta a Fiume in conseguenza degli eventi che determinarono l'armistizio.\nOrdine di battaglia.\n1941\nComandante Generale di Divisione (f. q.) Edoardo Quarra Sito \"(dal 25 novembre 1941 al 9 marzo 1943)\"\n1943\nComandante Generale di Divisione Vincenzo Giardina \"(dal 10 marzo al 12 settembre 1943)\""}
{"id": "3423595", "revid": "834", "url": "https://it.wikipedia.org/wiki?curid=3423595", "title": "Love is Wicked", "text": ""}
{"id": "3423596", "revid": "521302", "url": "https://it.wikipedia.org/wiki?curid=3423596", "title": "Skonto", "text": ""}
{"id": "3423599", "revid": "95049", "url": "https://it.wikipedia.org/wiki?curid=3423599", "title": "Giuliano Dalmata", "text": ""}
{"id": "3423602", "revid": "47767", "url": "https://it.wikipedia.org/wiki?curid=3423602", "title": "Redridge Mountains", "text": ""}
{"id": "3423605", "revid": "521302", "url": "https://it.wikipedia.org/wiki?curid=3423605", "title": "FC Ventspils", "text": ""}
{"id": "3423611", "revid": "521302", "url": "https://it.wikipedia.org/wiki?curid=3423611", "title": "KFK Siauliai", "text": ""}
{"id": "3423612", "revid": "521302", "url": "https://it.wikipedia.org/wiki?curid=3423612", "title": "Sakalas Siauliai", "text": ""}
{"id": "3423613", "revid": "521302", "url": "https://it.wikipedia.org/wiki?curid=3423613", "title": "Tauras Siauliai", "text": ""}
{"id": "3423614", "revid": "521302", "url": "https://it.wikipedia.org/wiki?curid=3423614", "title": "FK Sakalas Siauliai", "text": ""}
{"id": "3423615", "revid": "521302", "url": "https://it.wikipedia.org/wiki?curid=3423615", "title": "FK Sakalas \u0160iauliai", "text": ""}
{"id": "3423616", "revid": "1442080", "url": "https://it.wikipedia.org/wiki?curid=3423616", "title": "Miss Mondo 1995", "text": "Miss Mondo 1995, la quarantacinquesima edizione di Miss Mondo, si \u00e8 tenuta il 18 novembre 1995, presso il Sun City Entertainment Centre di Sun City, in Sudafrica. Il concorso \u00e8 stato presentato da Richard Steinmetz, Jeff Trachta e Bobbie Eakes. Jacqueline Aguilera, rappresentante del Venezuela \u00e8 stata incoronata Miss Mondo 1995."}
{"id": "3423620", "revid": "889336", "url": "https://it.wikipedia.org/wiki?curid=3423620", "title": "Thomas Fabbiano", "text": "\u00c8 stato n\u00ba 70 del ranking il 18 settembre 2017. In singolare, ha conquistato sei tornei Challenger e 12 Futures. In doppio, si \u00e8 aggiudicato tre tornei Challenger e cinque Futures.\nNel 2007, in coppia con il bielorusso Andrei Karatchenia ha vinto l'Open di Francia ragazzi, sconfiggendo in finale lo statunitense Kellen Damico e il francese Jonathan Eysseric.\nTra i suoi allenatori pi\u00f9 importanti vi sono stati Federico Placidilli e pi\u00f9 di recente Massimo Sartori, il coach storico di Andreas Seppi.\nCarriera.\n2013: primo torneo Challenger.\nDopo aver raggiunto la semifinale nei tornei di Todi e San Benedetto del Tronto, il 22 luglio si aggiudica, a Recanati, il suo primo torneo Challenger in carriera sconfiggendo in finale David Guez con il punteggio di 6-0, 6-3. Il 24 agosto centra il main draw agli US Open superando le qualificazioni e viene eliminato al primo turno da Milos Raonic in tre set. Alla fine del 2013 \u00e8 180\u00ba nel ranking mondiale.\n2014.\nNel 2014 ottiene i migliori risultati a Guadalupa (aprile) e Shanghai (settembre), dove raggiunge la semifinale; di rilievo anche la finale di doppio a Mersin in coppia con Matteo Viola. Partecipa alle qualificazioni di tutti e quattro gli Slam, ma viene sempre eliminato al primo turno. La mancata conferma agli US Open lo fa retrocedere ben oltre la duecentesima posizione del ranking ATP costringendolo, a fine stagione, a giocare alcuni tornei Futures in Grecia.\n2015.\nDopo alcuni infruttuosi tentativi di qualificazione nei tornei del circuito maggiore a inizio stagione (compresi gli Australian Open), a marzo conquista tre titoli Futures in singolare, ad Hammam Sousse, battendo il bulgaro Alexand\u01cer Lazov in due finali e il brasiliano Henrique Cunha nella terza. In seguito, passando dalle qualificazioni, raggiunge la semifinale del Challenger di Napoli. Nel corso della stagione raggiunge di nuovo la semifinale nei Challenger di Nanchang, Ho Chi Min e Suzhou.\nPartecipa in tre occasioni a tornei del circuito ATP, partendo sempre dalle qualificazioni. A Bucarest, viene eliminato da Janko Tipsarevi\u0107 e rientra nella top 200. Agli Internazionali d'Italia viene estromesso da Richard Gasquet; a Umago viene sconfitto da Andreas Haider-Maurer.\nChiude la stagione agonistica alla 157\u00aa posizione del ranking mondiale.\n2016: top 100.\nInizia la stagione con il 250 di Chennai dove, dopo aver superato le qualificazioni, sconfigge al primo turno l'altro qualificato Jozef Koval\u00edk e negli ottavi di finale il lussemburghese Gilles Muller, prima di arrendersi in due set alla terza testa di serie, Beno\u00eet Paire. Subito dopo essere salito alla posizione n\u00ba 142 del ranking ATP, viene eliminato nel secondo turno delle qualificazioni degli Australian Open. Conquista invece il main draw a Sofia, in febbraio, dove viene battuto al primo turno da Daniel Brands. Anche a Dubai accede al main draw passando dalle qualificazioni e supera il primo turno battendo Leonardo Mayer; negli ottavi di finale viene sconfitto con un doppio 6-2 dal n\u00ba 7 del mondo Tom\u00e1\u0161 Berdych. In marzo vince il secondo Challenger della sua carriera, a Zhuhai, battendo in finale il cinese Zhang Ze per 5-7, 6-1, 6-3. In Aprile entra per la prima volta in carriera nella top 100, al 98\u00ba posto, dopo aver raggiunto due semifinali consecutive a Shenzhen e Ra'anana. La classifica gli consente di accedere direttamente all'ATP 250 di Estoril, dove perde al primo turno contro St\u00e9phane Robert. In maggio perde al primo turno delle qualificazioni degli Internazionali d'Italia.\nAlle qualificazioni del Roland Garros batte il francese Jonathan Eysseric e il cinese Zhe Li. A negargli l'accesso nel tabellone principale \u00e8 Marco Trungelliti. Ripescato come lucky loser, partecipa per la prima volta al tabellone principale dello slam parigino. Al primo turno viene sconfitto in quattro set dal n\u00ba 23 del mondo Feliciano L\u00f3pez. Non supera le qualificazioni a Wimbledon, perdendo contro Marius Copil nel turno decisivo, con il punteggio di 7-5, 7-5, 6-4.\nPartecipando ai tornei di Amburgo e Umago. In Germania perde al debutto contro l'argentino Nicholas Kichker, mentre in Croazia supera il primo turno ai danni di Franko Skugor prima di cedere negli ottavi a Damir D\u017eumhur. Con Skugor disputa anche il torneo di doppio nello stesso torneo, spingendosi fino alle semifinali.\nViene convocato per le Olimpiadi di Rio pochi giorni prima dell'inizio della manifestazione, diventando il settimo tennista italiano a partecipare ai giochi brasiliani. Viene sconfitto al primo turno da Rog\u00e9rio Dutra Silva. Coglie poi la sua seconda qualificazione agli US Open, eliminando Andrea Arnaboldi, il belga Yannik Reuter e Alejandro Gonz\u00e1lez, ma, per la terza volta su altrettante partecipazioni a uno Slam, si ferma al primo turno, perdendo in quattro set contro Karen Cha\u010danov.\nL'ultima rilevante vittoria della stagione la coglie a Shenzhen dove, superando nuovamente due turni di qualificazione, supera in tre set il primo turno del main draw contro Yoshihito Nishioka; al turno successivo si arrende a Thomaz Bellucci.\n2017: tre tornei Challenger.\nInizia la stagione tentando le qualificazioni a Doha e a Sydney e viene sconfitto al primo turno in entrambe le occasioni. Supera invece il tabellone cadetto agli Australian Open, battendo Bradley Klahn, l'australiano Akira Santillan e Andr\u00e9 Ghem. Entra cos\u00ec per la prima volta in carriera nel main draw del Major australiano. Al primo turno viene sconfitto da Donald Young in tre set.\nIn marzo si aggiudica il Challenger di Quanzhou battendo in finale Matteo Berrettini per 7-6, 7-6. In maggio vince due Challenger in Corea del Sud. A Gimcheon batte in finale Teimuraz Gabashvili col punteggio di 7-5, 6-1, mentre a Seul supera il padrone di casa Soon Woo Kwon per 1-6, 6-4, 6-3. Nelle qualificazioni del Roland Garros viene sconfitto al primo turno.\nRaggiunge la finale sull'erba del Challenger di Nottingham, dove viene battuto da Dudi Sela per 4-6, 6-4, 6-3; il risultato gli consente di portare la sua classifica ATP al 93\u00ba posto il 19 giugno. La settimana successiva diventa il terzo giocatore italiano del ranking. Dopo aver superato le qualificazioni e il primo turno del main draw al torneo ATP 250 di Eastbourne, negli ottavi di finale perde in tre set dal n\u00ba 31 del mondo Steve Johnson.\nLa permanenza tra i primi cento della classifica di singolare maschile gli consente di partecipare di diritto, per la prima volta in carriera, al torneo di Wimbledon, unico Slam al quale non era ancora riuscito ad accedere, dove viene sconfitto al primo turno da Sam Querrey con il punteggio di 7-65, 7-5, 6-2. Il 17 luglio si issa all'86\u00ba posto del ranking ATP.\nSul cemento americano, raggiunge i quarti nel Challenger di Gatineau e viene eliminato al primo turno negli ATP di Atlanta, Washington e Montr\u00e9al. Battuto al secondo e ultimo turno delle qualificazioni al Masters 1000 di Cincinnati, viene ammesso come lucky loser nel tabellone principale in luogo del ritirato Roger Federer, beneficiando quindi di un bye al primo turno; al turno successivo viene per\u00f2 sconfitto da Karen Cha\u010danov con un doppio 6-2. Viene eliminato al primo turno anche a Wiston-Salem, per mano di Kyle Edmund.\nAgli US Open ottiene la prima vittoria in carriera in uno Slam battendo al debutto il qualificato John-Patrick Smith in quattro set. Si impone poi in cinque set su Jordan Thompson, approdando ai sedicesimi di finale dove viene battuto in tre set da Paolo Lorenzi.\nIl 18 settembre raggiunge il suo best ranking ATP alla posizione n\u00ba 70.\nNel 250 di San Pietroburgo supera al primo turno Daniil Medvedev in due set; a estrometterlo dal torneo \u00e8 il tedesco Jan-Lennard Struff con il punteggio di 6-1, 6-4. A Mosca viene sconfitto all'esordio da Damir D\u017eumhur, futuro vincitore del torneo, per 3-6, 6-0, 2-6. Termina la stagione disputando il torneo di Vienna dove viene eliminato al primo turno da Dennis Novak, e il Masters 1000 di Parigi dove esce di scena al primo turno delle qualificazioni, sconfitto dalla wild card Ugo Humbert.\nConclude la stagione alla 73\u00aa posizione della classifica mondiale, terzo giocatore italiano del ranking.\n2018: terzo turno a Wimbledon.\nApre la stagione disputando il 250 di Doha ed esce di scena al primo turno contro Nikoloz Basila\u0161vili con il punteggio di 6-4, 6-3. Viene eliminato all'esordio degli Australian Open per mano della testa di serie n\u00ba 4 Alexander Zverev, con lo score di 1-6, 65-7, 5-7. Ottiene la sua prima vittoria in stagione nell'ATP 250 di Marsiglia battendo all'esordio F\u00e9lix Auger-Aliassime per 6-3 6-4, ma viene sconfitto nel secondo turno da Damir D\u017eumhur in tre tie-break. A Dubai incontra Filip Krajinovi\u0107 vincendo e viene sconfitto in tre set. Il secondo match vinto in stagione arriva al Master 1000 di Indian Wells dove batte la wild card Bradley Klahn con un doppio 6-4, prima di cedere al turno successivo a Jack Sock, testa di serie n\u00ba 8 del torneo, per 6-2, 7-5. Perde al primo turno anche nei successivi impegni ATP: a Miami in tre set da Nikoloz Basila\u0161vili, a Marrakech da Richard Gasquet e a Budapest da Andreas Seppi. Al Challenger di Tunisi, si spinge fino in semifinale.\nA maggio raggiunge per la seconda volta i quarti di finale di un torneo ATP: al primo turno del torneo di Istanbul elimina Michail Ju\u017enyj con un doppio 6-1 e al secondo batte la testa di serie n\u00ba 2 Damir D\u017eumhur per 6-2, 0-6, 6-2. Nei quarti viene superato per 6-2, 6-2 da J\u00e9r\u00e9my Chardy. A Wimbledon, dopo aver superato le qualificazioni, batte al primo turno Yuki Bhambri e al secondo turno elimina il tre volte campione Slam Stan Wawrinka con il punteggio di 7-6, 6-3, 7-6. Nei sedicesimi si arrende in tre set a Stefanos Tsitsipas.\nComincia poi la campagna sul cemento americano disputando l'ATP 250 di Los Cabos, dove supera il primo turno a spese di Takanyi Garanganga, prima di piegarsi in due tie-break a D\u017eumhur. Prima di disputare gli US Open, partecipa a tre tornei Challenger sul cemento, ottenendo il miglior risultato nella semifinale di Aptos dove viene sconfitto da Thanasi Kokkinakis. A Flushing Meadows, si ferma al secondo turno del torneo di qualificazioni.\nDopo un'altra semifinale raggiunta al Challenger di Istanbul, dove viene sconfitto da Quentin Halys, esce al primo turno delle qualificazioni del Masters 1000 di Shanghai per mano di Vasek Pospisil. Sempre in Cina, prende parte al Challenger di Ningbo dove raggiunge per l'ottava volta (la prima in stagione) la finale di questa categoria, superando, nell'ordine, l'indiano Sumit Nagal, il giapponese Hiroki Moriya, Federico Gaio e Radu Albot. In finale conquista il suo sesto trofeo Challenger in carriera, disponendo in tre set di Prainesh Gunneswaran. Nel Challenger di Liuzhou supera nell'ordine Federico Gaio e il giocatore di casa Zhang Ze. Nei quarti di finale, Prajnesh Gunneswaran vendica la sconfitta subita pochi giorni prima nella finale di Ningbo, interrompendo a 7 la serie di vittorie Challenger consecutive realizzata da Fabbiano, che, senza soluzione di continuit\u00e0, prende parte al successivo torneo Challenger di Shenzhen, dove \u00e8 accreditato della testa di serie n\u00ba 2. Superando il giocatore di casa Zihao Xia, approda agli ottavi di finale dove trova l'ungherese Mate Valkusz dal quale viene sconfitto in due partite.\nChiude la stagione alla posizione n\u00ba 101 del ranking ATP.\n2019: prime vittorie contro top 10.\nComincia la stagione dal torneo ATP 250 di Auckland, dove tenta invano di superare il tabellone di qualificazioni perdendo al turno decisivo da Maximilian Marterer. La posizione in classifica mondiale gli consente di accedere direttamente al tabellone principale degli Australian Open dove, eliminando in 4 set Jason Kubler, vince il suo primo incontro in carriera nel Major australiano, il quinto a livello di Grande Slam. Nei trentaduesimi sconfigge in cinque set Reilly Opelka facendo il suo esordio assoluto al terzo turno di Melbourne, nonostante i 67 ace messi a segno dall'avversario. Nei sedicesimi di finale si arrende in tre set a Grigor Dimitrov.\nDopo nove sconfitte consecutive al primo turno, torna alla vittoria, sull'erba del torneo di Eastbourne. Superate le qualificazioni a spese di Kenny de Schepper e Juan Ignacio Londero, sconfigge al primo turno del main draw James Ward in rimonta e al secondo Laslo Djere in due tie-break. Nei quarti dispone in due set di Gilles Simon raggiungendo per la prima volta la semifinale di un torneo ATP, dove viene sconfitto in tre partite da Sam Querrey.\nA Wimbledon bissa il risultato del 2018 giungendo al terzo turno. Al primo elimina in cinque set Stefanos Tsitsipas, n\u00ba 6 della classifica ATP, vendicando la sconfitta subita nell'edizione precedente del torneo e ottenendo la sua prima vittoria in carriera contro un top 10. Cinque set gli sono necessari anche nel secondo turno per avere la meglio di Ivo Karlovi\u0107, mentre nei sedicesimi cede a Fernando Verdasco in tre partite.\nAl torneo di Umago viene sconfitto al primo turno da Stefano Travaglia, mentre nel successivo 250 di Gstaad giunge per la quarta volta ai quarti di finale di un torneo ATP, superando lo svizzero Sandro Ehrat in due set e Lorenzo Sonego in tre, prima di arrendersi in tre partite a Cedrik-Marcel Stebe. Dopo due sconfitte al primo turno, nei tornei di Kitzb\u00fchel e Winston Salem, agli US Open batte al primo turno Dominic Thiem, n\u00ba 4 della classifica ATP e del seeding, con il punteggio di 6-4, 3-6, 6-3, 6-2 ottenendo la seconda vittoria in carriera contro un top 10, la prima nei confronti di uno dei primi 5 giocatori al mondo. Nel turno successivo si arrende in cinque partite ad Aleksandr Bublik, nonostante un vantaggio di due set. Viene poi sconfitto al primo turno del St. Petersburg Open, in tre set da Salvatore Caruso. Non supera le qualificazioni a Zhuhai, Tokyo e Shanghai. Viene sconfitto al primo turno a Mosca da Egor Gerasimov, in doppio invece in coppia con Andreas Seppi raggiunge le semifinali."}
{"id": "3423624", "revid": "1442080", "url": "https://it.wikipedia.org/wiki?curid=3423624", "title": "Miss International 1995", "text": "Miss International 1995, trentacinquesima edizione di Miss International, si \u00e8 tenuta presso il Shinjuku Pension Hall di Tokyo il 10 settembre 1995. La norvegese Anne Lena Hansen \u00e8 stata incoronata Miss International 1995."}
{"id": "3423626", "revid": "521302", "url": "https://it.wikipedia.org/wiki?curid=3423626", "title": "D\u017eoni Novak", "text": ""}
{"id": "3423636", "revid": "402432", "url": "https://it.wikipedia.org/wiki?curid=3423636", "title": "Meker-Fisher burner", "text": ""}
{"id": "3423655", "revid": "767487", "url": "https://it.wikipedia.org/wiki?curid=3423655", "title": "Fate's Turning", "text": "Fate's Turning \u00e8 un cortometraggio muto del 1911 diretto da David W. Griffith.\nProduzione.\nIl film fu prodotto dalla Biograph Company. Fu girato nel dicembre 1910.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale il 23 gennaio 1911. Copia del film (positivo 35\u00a0mm) \u00e8 conservata negli archivi dell'International Museum of Photography and Film at George Eastman House."}
{"id": "3423667", "revid": "22475", "url": "https://it.wikipedia.org/wiki?curid=3423667", "title": "Krissy Lynn", "text": "Biografia.\nKrissy ha fatto il suo debutto nell'industria per adulti nel 2007, quando aveva 23 anni, con il film \"I love big toys 19\".\nNel corso della sua carriera Krissy Lynn ha lavorato con una serie di studi di produzione di film per adulti tra cui Brazzers, Naughty America, Digital Sin, Jules Jordan Video, Elegant Angel e Evil Angel. Krissy ha lavorato con numerose altre stelle del porno come Shyla Stylez, Kelly Divine e Tori Black.\nKrissy Lynn, Andy San Dimas e Ron Jeremy sono comparsi in un video per la promozione del gioco Fairytale Fights; Krissy appare nel video vestita da Cappuccetto Rosso, Andy San Dimas vestita da Biancaneve."}
{"id": "3423668", "revid": "38120", "url": "https://it.wikipedia.org/wiki?curid=3423668", "title": "Moby Dick (Led Zeppelin)", "text": "Moby Dick \u00e8 un brano strumentale della rock band Led Zeppelin, tratto dal loro secondo album \"Led Zeppelin II\". Il titolo della canzone si ispira all'omonimo romanzo di Herman Melville.\nLa canzone \u00e8 stata citata, durante vari momenti della carriera della band, anche con i titoli Pat's Delight (una versione del 1968-69 con un riff completamente differente) e Over the Top (con la parte iniziale e quella finale che riprendono \"Out on the Tiles\").\nAnalisi.\nDopo aver trovato pi\u00f9 volte il batterista della band, John Bonham, nello studio di registrazione intento a fare delle prove, Page ebbe l'idea di registrare parte di queste prove e comporle assieme. La canzone, un riff in Drop-D basato sulla struttura di un blues in 12 misure, \u00e8 suonata in power trio (Page alla chitarra, Jones al basso e Bonham alla batteria) solo all'inizio e alla fine del pezzo, lasciando a Bonham il resto della melodia. Il cantante Robert Plant non prende parte al pezzo: durante i concerti, introduce semplicemente Bonham al pubblico prima dell'inizio del pezzo. Alcuni tagli effettuati rivelano che la versione registrata originale era molto pi\u00f9 lunga di quella effettivamente pubblicata.\nIl riff di chitarra risale ad una versione, poi inutilizzata, di \"The Girl I Love She Got Long Black Wavy Hair\" registrata nell'estate del 1969 alla BBC - molto simile a quello di \"Watch Your Step\", singolo del 1961 di Bobby Parker, nonostante la progressione abbia una tonalit\u00e0 differente. Page era un grande fan di Parker, al punto che durante gli anni settanta gli offr\u00ec un contratto con l'etichetta della band, la Swan Song Records. Quello stesso riff fu di ispirazione (come ammise John Lennon) anche per \"I Feel Fine\", singolo dei Beatles del 1964, cos\u00ec come fu usato anche come base per il riff di \"Rat Bat Blue\" dei Deep Purple (1973). La versione di Page fu usata come sigla di \"Disco 2\", programma della BBC Two dedicato al rock.\nPer quanto riguarda l'assolo di percussioni gi\u00e0 a cominciare dal primo tour degli Stati Uniti d'America nel novembre del 1968 Bonham suonava un assolo di batteria durante i concerti, numero che prendeva il nome di \"Pat's Delight\". Il nome fu poi cambiato in Moby Dick, scelta che venne confermata al momento della registrazione per Led Zeppelin II. Durante il tour Statunitense del 1977 esso assunse il titolo di Over the Top, in quanto la canzone era introdotta dal riff di chitarra di \"Out On The Tiles\", brano contenuto in Led Zeppelin III.\nLa durata dell'esecuzione oscillava tra i sei e i trenta minuti, e dopo aver introdotto la canzone il resto della band lasciava il batterista da solo sul palco. Spesso Bonham lanciava le bacchette al pubblico e proseguiva l'esecuzione a mani nude, altre volte ci\u00f2 era dovuto alla rottura delle stesse bacchette a causa della grande energia che il batterista metteva nel suonare lo strumento.\nLa canzone fu eseguita per l'ultima volta il 17 luglio 1977 al Seattle Kingdom.\nEsecuzioni del pezzo sono state registrate e incluse nell'album live How The West Was Won (registrata nel 1972 e della durata di 19:20 minuti), nel film The Song Remains The Same del 1976 e nel Led Zeppelin DVD, dove \u00e8 inclusa una versione di 15 minuti registrata alla Royal Albert Hall di Londra."}
{"id": "3423670", "revid": "4252", "url": "https://it.wikipedia.org/wiki?curid=3423670", "title": "Crollo della borsa di Wall Street", "text": ""}
{"id": "3423673", "revid": "1568601", "url": "https://it.wikipedia.org/wiki?curid=3423673", "title": "Nen (fiume)", "text": "Il Nen o Nonni (; , \"N\u0117n'czjan\") \u00e8 un affluente del Songhua della Cina nord-orientale. Il fiume scorre nell'estremo nord della provincia Heilongjiang e nel nord-est della Mongolia interna: in diversi punti segna il confine tra queste due regioni.\nDescrizione.\nIl fiume Nen \u00e8 il principale tributario del fiume Songhua e, con i suoi 1\u00a0190\u00a0km di lunghezza (1\u00a0089 secondo la BSE; 1\u00a0170 secondo la Britannica ), si colloca al 129\u00ba posto nella lista dei fiumi pi\u00f9 lunghi del mondo. \nIl fiume scorre attraverso la pianura della Cina del Nord-est tra le catene del Grande Khingan e del Piccolo Khingan. Gela da novembre sino ad aprile. \u00c8 navigabile fino alla citt\u00e0 di Qiqihar e, per navi a fondo piatto, sino a Nenjiang (Contea di Nenjiang).\nAffluenti.\nda destra\nda sinistra"}
{"id": "3423674", "revid": "767487", "url": "https://it.wikipedia.org/wiki?curid=3423674", "title": "Flaming Arrows", "text": "Flaming Arrows \u00e8 un cortometraggio muto del 1911 diretto da David W. Griffith.\nProduzione.\nIl film fu prodotto da D.W. Griffith per la Biograph Company.\nDistribuzione.\nDistribuito dalla General Film Company."}
{"id": "3423678", "revid": "1305772", "url": "https://it.wikipedia.org/wiki?curid=3423678", "title": "Save You (Simple Plan)", "text": "Save You \u00e8 il quarto e ultimo singolo estratto dall'album \"Simple Plan\", dell'omonimo gruppo, pubblicato il 14 agosto 2008.\nLa canzone.\nIl cantante Pierre Bouvier ha dichiarato che il brano tratta della battaglia contro il cancro che suo fratello, Jay Bouvier, ha affrontato. In un'intervista al quotidiano messicano \"El Universal\" ha detto:\nVideo musicale.\nNel video ufficiale la band suona al centro di una stanza dove giacciono varie persone, apparentemente senza vita. Man mano che il video va avanti, le persone cominciano ad alzarsi da terra. Le persone sono tutti sopravvissuti al cancro e tra loro compare anche Jay, il fratello di Pierre, e Ren\u00e9 Ang\u00e9lil marito e manager della cantante C\u00e9line Dion."}
{"id": "3423680", "revid": "1310927", "url": "https://it.wikipedia.org/wiki?curid=3423680", "title": "Ignacio Cases Mora", "text": "Carriera.\nClub.\nIl debutto nella prima squadra dello Sporting Gij\u00f3n arriva il 9 gennaio 2011, nella partita Racing Santander-Sporting Gij\u00f3n, terminata 1-1."}
{"id": "3423683", "revid": "461603", "url": "https://it.wikipedia.org/wiki?curid=3423683", "title": "Nacho Cases", "text": ""}
{"id": "3423691", "revid": "1013106", "url": "https://it.wikipedia.org/wiki?curid=3423691", "title": "ABS-CBN Corporation", "text": ""}
{"id": "3423694", "revid": "767487", "url": "https://it.wikipedia.org/wiki?curid=3423694", "title": "Heavier Things", "text": "Heavier Things \u00e8 il secondo album in studio del cantautore statunitense John Mayer, pubblicato il 9 settembre 2003 dalla Columbia Records negli Stati Uniti. Il titolo dell'album stesso \u00e8 una sottile risposta a certa critica della musica di Mayer. L'album ha debuttato al numero 1 della US Billboard 200 chart, vendendo 317.000 copie nella prima settimana. Nonostante alcune critiche negative nei confronti del songwriting di Mayer, \"Heavier Things\" ha ricevuto recensioni generalmente positive dai maggiori critici della musica , sulla base di un punteggio complessivo di 67 / 100 da Metacritic .\nSulla copertina campeggia un'immagine dell'artista in piedi per intero con un paio di pantaloni larghi e una maglietta verde e con una chitarra che penzola sopra la vita da una cinghia che gli avvolge la spalla.\nJohn Mayer ha dichiarato di essersi potuto sentire molto pi\u00f9 sereno e di aver potuto focalizzarsi pi\u00f9 sulla sua arte."}
{"id": "3423696", "revid": "537927", "url": "https://it.wikipedia.org/wiki?curid=3423696", "title": "Metallo duro", "text": ""}
{"id": "3423698", "revid": "1543377", "url": "https://it.wikipedia.org/wiki?curid=3423698", "title": "Piemia", "text": "La piemia \u00e8 una complicazione correlata alla setticemia, che porta alla formazione generalizzata di ascessi. \u00c8 causata quasi sempre dallo \"Staphylococcus aureus\", batterio Gram+ asporigeno. Prima dell'introduzione degli antibiotici era quasi sempre letale.\nOltre ai caratteristici ascessi, la piemia presenta gli stessi sintomi di altre forme di setticemia.\nTrattamento.\nGli antibiotici sono quasi sempre efficaci. Il trattamento profilattico consiste nella prevenzione di fenomeni di suppurazione."}
{"id": "3423699", "revid": "537927", "url": "https://it.wikipedia.org/wiki?curid=3423699", "title": "Carburo cementato", "text": ""}
{"id": "3423700", "revid": "120421046", "url": "https://it.wikipedia.org/wiki?curid=3423700", "title": "Erasmus Student Network Italia", "text": "ESN Italia \u00e8 l'acronimo di Erasmus Student Network Italia, il livello nazionale italiano del network ESN.\nErasmus Student Network \u00e8 un\u2019associazione studentesca internazionale no-profit fondata nel 1990 da ex studenti in mobilit\u00e0 internazionale su iniziativa dell'Erasmus Bureau della Comunit\u00e0 Europea, il cui obiettivo principale \u00e8 fornire attivit\u00e0 e servizi per gli studenti internazionali e promuovere la mobilit\u00e0 studentesca.\nESN Italia \u00e8 una associazione di secondo livello fondata nel 1994, che conta 54 sezioni locali distribuite in 48 citt\u00e0 italiane con oltre 2500 membri attivi che lavorano su base volontaria, fornendo servizi a circa 20.000 studenti Erasmus e non solo, che giungono in Italia ogni anno. \nLe sezioni di ESN lavorano secondo il principio di \u201cStudents helping students\u201d, al fine di aiutare gli studenti in mobilit\u00e0 a vivere al meglio la propria esperienza di studio o di tirocinio all'estero.\nLe sezioni forniscono supporto sia agli studenti in arrivo che a quelli in partenza, prestando opera di accoglienza e consulenza agli studenti stranieri ospiti per un periodo di studio all'estero (attraverso un servizio che va dalla ricerca dell'alloggio al tutoraggio e all'organizzazione di eventi culturali e ricreativi che favoriscano l'integrazione dello studente straniero nell'ambiente universitario locale).\nI volontari sono, in larga parte, studenti universitari che hanno maturato un\u2019esperienza di scambio internazionale e vogliono mettere a disposizione le proprie esperienze ed il proprio tempo; oppure studenti che sono prossimi a fare un\u2019esperienza di scambio internazionale e che attraverso il lavoro all\u2019interno dell\u2019associazione possono acquisire competenze utili per vivere al meglio l\u2019esperienza di studio o tirocinio all\u2019estero, anche in paesi con un background culturale e sociale molto diverso dal proprio.\nErasmus Student Network Italia \u00e8 un'associazione supportata dalla Commissione Europea, il MIUR, l'Agenzia Nazionale Giovani ed INDIRE.\nA livello internazionale ESN promuove la mobilit\u00e0 studentesca europea interfacciandosi con le maggiori istituzioni dell\u2019Unione Europea.\nI valori di ESN.\nESN crede nell'arricchimento della societ\u00e0 attraverso gli studenti internazionali e i suoi valori, condivisi da tutti i suoi membri volontari sono:\nStoria.\nNel 1987, la Comunit\u00e0 Economica Europea (CEE) ha approvato un progetto per creare un ampio programma di mobilit\u00e0 nel campo dell'istruzione superiore. Una parte di questo progetto comprendeva il programma Erasmus - un programma di scambio che offrire agli studenti l'opportunit\u00e0 di trascorrere parte dei loro studi all'estero.\nNel 1989, Erasmus Bureau invit\u00f2 32 ex studenti Erasmus per una riunione di valutazione a Gand, in Belgio. Questo incontro \u00e8 stato il punto di partenza di Erasmus Student Network. I problemi evidenziati durante valutazione divennero i punti cardine su cui i fondatori di ESN International avrebbero dovuto lavorare. L'idea principale si basava sul concetto di \"studenti che aiutano gli studenti\", una frase che oggi \u00e8 conservata come motto del lavoro dell'organizzazione.\nNumerose sezioni ESN furono fondate in diverse universit\u00e0 europee e, con i finanziamenti della CEE, nel febbraio 1990 nella citt\u00e0 di Copenaghen, in Danimarca, si organizz\u00f2 un incontro per celebrare la fondazione ufficiale di ESN International, a cui hanno presenziarono 49 partecipanti provenienti da quasi tutti gli Stati membri che facevano parte del programma. ESN International diventa cos\u00ec un'associazione legale, di cui Desiree Majoor di Utrecht, Paesi Bassi, fu la prima presidente.\nESN crebbe rapidamente e nel 1994 ESN raccoglie gi\u00e0 60 sezioni in 14 paesi. Nel 2004 la rete ESN comprendeva 170 sezioni all'interno e all'esterno dell'Europa, dalla Scandinavia al Marocco. Da allora ESN \u00e8 cresciuta con un tasso medio del 12% circa ogni anno. Le nuove tecnologie hanno contribuito notevolmente alla collaborazione tra le sezioni e gli incontri frequenti hanno rafforzano i legami tra i volontari ESN e, allo stesso tempo, contribuito allo scambio di idee e una migliore qualit\u00e0 del lavoro per raggiungere un futuro migliore.\nIl 30 novembre 2005, ESN ha stabilito la propria sede a Bruxelles ed \u00e8 stata registrata legalmente come organizzazione belga senza scopo di lucro.\nA partire dal 25 novembre 2017, la rete di studenti Erasmus comprende pi\u00f9 di 530 associazioni locali (\"sezioni\") in 40 paesi e conta oltre 18.000 volontari in tutta Europa.\nESN Italia viene fondata il 22 ottobre del 1994 dalla volont\u00e0 di unirsi di sette sezioni:\nOrgani di ESN Italia.\nIl Consiglio Direttivo Nazionale di ESN Italia \u00e8 l'organo esecutivo dell'associazione, \u00e8 composto da sette membri: \nViene eletto annualmente, a dicembre, durante la quarta e ultima Assemblea Generale dell'anno. \nIl Direttivo rappresenta l'associazione di fronte alle istituzioni nazionali e all'interno del network internazionale di ESN, inoltre si occupa di monitorare l'andamento dell'associazione e di coordinarne i lavori. \n\u00c8 supportato da sei Commissioni Nazionali e da diversi Board Supporter. \nL'Assemblea Generale (AG) \u00e8 il pi\u00f9 alto organo decisionale del Network Nazionale. I soci, le sezioni, si riuniscono 4 volte l'anno per modificare statuto e regolamenti e deliberare su tutte le decisioni pi\u00f9 importanti che riguardano l'associazione. \nIl Collegio Arbitrale \u00e8 un \"organo silente\" perch\u00e9 \u00e8 attivato solo in seguito a una procedura disciplinare nei confronti di una Sezione o di un organismo dell'associazione (ad esempio un membro del consiglio direttivo nazionale). La procedura disciplinare pu\u00f2 essere attivata in caso di violazione di Statuto e regolamenti e in caso di danni all'immagine dell'associazione.\nEventi di ESN Italia.\nLa Piattaforma Nazionale \u00e8 l'evento che ospita l'Assemblea Generale dell'associazione. Si svolge 4 volte l'anno ed \u00e8 organizzata a rotazione da una delle sezioni. Dura un intero fine settimana e, generalmente, inizia con una conferenza di apertura in cui partecipano Universit\u00e0 ed Istituzioni locali. \nL'Incontro Culturale Erasmus (ICE) \u00e8 l'evento nazionale autunnale di ESN Italia. L\u2019ICE viene considerato come l\u2019evento di accoglienza per eccellenza poich\u00e9 racchiude in s\u00e9 i valori di cui ESN Italia si fa portatrice, quali volontariato, aggregazione, non discriminazione, integrazione, sensibilizzazione e rispetto per le problematiche sociali. Consiste in quattro giorni all\u2019insegna della cultura e della storia, alla scoperta di Roma e delle sue eterne bellezze.\nGli studenti internazionali confluiscono a Roma da ogni parte d\u2019Italia, pronti a godere del patrimonio artistico e culturale della capitale con visite guidate e tour, ma anche ad assaporare piatti tipici e divertirsi in compagnia.\nL\u2019evento si svolge nell'arco temporale di un fine settimana, i partecipanti sono all\u2019incirca 3000 giovani studenti universitari, provenienti da tutto il mondo.\nUna Conferenza di Apertura d\u00e0 il via all\u2019evento approfondendo temi di attualit\u00e0 correlati al mondo della mobilit\u00e0 internazionale e del volontariato. Nel corso del venerd\u00ec e tutta la giornata del sabato si svolgono, invece, le visite guidate, ad opera di professionisti del settore, in giro tra i luoghi pi\u00f9 significativi e suggestivi di Roma.\nI National Erasmus Games (NEG) sono un progetto nazionale ESN che consente agli studenti internazionali di tutta Italia di partecipare a una competizione sportiva ispirata ai Giochi Olimpici. Durante i NEG gli studenti delle sezioni della rete italiana si sfidano nelle diverse discipline sportive previste per i giochi (calcio, pallavolo, basket e beach volley) indossando i colori della citt\u00e0 in cui stanno trascorrendo la loro esperienza di mobilit\u00e0. L'evento \u00e8 patrocinato da varie istituzioni nazionali e locali, tra cui il CONI.\nL'Evento Nazionale di Primavera (EN) \u00e8 un evento di socializzazione, della durata di un weekend, a cui partecipano circa 3000 studenti stranieri. Rappresenta uno dei pi\u00f9 importanti momenti di conoscenza e di aggregazione per tutti coloro che vivono e condividono l'esperienza Erasmus in Italia. \u00c8 l'ultimo grande evento nazionale di ESN Italia, durante il quale gli studenti internazionali, che hanno trascorso il loro periodo di mobilit\u00e0 nel bel paese, si salutano prima della conclusione del loro periodo di scambio.\nProgetti Nazionali.\nESN Italia promuove la mobilit\u00e0 tramite il progetto Erasmus in Schools che mira a mettere in contatto diretto gli Erasmus con gli studenti delle scuole superiori, per trasmettere loro il valore della mobilit\u00e0, dell\u2019apprendimento interculturale e dell\u2019internazionalizzazione. Il progetto ha il sostegno dell'Agenzia Nazionale Erasmus+/INDIRE e si \u00e8 esteso anche alle scuole elementari e medie con Discovery Europe che mira a far conoscere, scoprire e vivere l\u2019Europa ai bambini.\nDal 2015 ESN Italia ha inaugurato la piattaforma AskErasmus la quale si rivolge agli studenti Erasmus in partenza dall'Italia.\nSi tratta di un database di raccolta dati dei contatti dei soci volontari di ESN, divisi per citt\u00e0 europee nelle quali hanno svolto il loro periodo di mobilit\u00e0. Lo studente in partenza che desiderer\u00e0 ricevere maggiori informazioni sulla citt\u00e0 per la quale \u00e8 in procinto di partire, potr\u00e0 contattare il volontario ESN per porre le sue domande o ricevere qualche consiglio utile risolvendo cos\u00ec i suoi dubbi.\nIl progetto nasce con il proposito di diffondere tra gli studenti di scambio internazionale la cultura del vivere sano, puntando a trasmettere i valori dell\u2019integrazione e della coesione sociale attraverso lo sport, inteso come elemento unificatore, che evidenzia l\u2019uguaglianza piuttosto che la diversit\u00e0.\nErasmus For Culture \u00e8 nato nel 2018 in occasione dell'anno Europeo del Patrimonio Culturale e il suo obiettivo principale \u00e8 quello di sensibilizzare gli studenti Erasmus sull'importanza della storia e dei valori europei e rafforzare il senso d'identit\u00e0 europea attraverso attivit\u00e0 ad hoc volte alla promozione del patrimonio culturale del territorio italiano e delle nostre citt\u00e0/luoghi di appartenenza. Rientrano nel progetto attivit\u00e0 come i viaggi, le visite guidate e laboratori finalizzati all\u2019apprendimento delle sfaccettature culturali italiane.\n\u201cIl tuo Erasmus con ESN\u201d nasce nel 2013 e consiste in un contest aperto a tutti gli studenti Erasmus outgoing delle universit\u00e0 in cui \u00e8 presente una sezione ESN. ESN Italia mette a disposizione ogni anno, per i vincitori nazionali, dei contributi economici del valore di 750,00 euro. La prova consiste in un elaborato vertente su tematiche relative all\u2019Europa o alla mobilit\u00e0 studentesca internazionale. Le prove vengono valutate in successione da tre commissioni esaminatrici: la prima a livello locale, la seconda a livello nazionale e la terza composta da membri di alcune istituzioni.\nLa ESNcard \u00e8 la tessera del Network degli studenti Erasmus. Dimostra che una persona \u00e8 membro di una sezione ESN e quindi parte della grande rete ESN. Inoltre, la ESNcard offre anche molti sconti in diverse citt\u00e0 e paesi in cui esistono sezioni ESN.\nIl progetto mira a fornire sconti vantaggi ed opportunit\u00e0 agli studenti internazionali durante il loro periodo all'estero.\nSocialErasmus \u00e8 un progetto internazionale che ha lo scopo di coinvolgere i giovani cittadini in diverse attivit\u00e0 di volontariato durante il loro soggiorno all'estero, al fine di apportare un cambiamento nella societ\u00e0. In questo modo gli studenti possono capire meglio i problemi della citt\u00e0 in cui si trovano.\nSocialErasmus supporta 8 diverse cause: Ambiente, Salute, Povert\u00e0, Violenza, Animali, Disastri, Discriminazioni e Istruzione.\nIl progetto ExchangeAbility ha lo scopo di aumentare il numero di studenti disabili in mobilit\u00e0, promuovendo diverse opportunit\u00e0 e rendendo ESN un'associazione pi\u00f9 accessibile a tutti i suoi livelli di attivit\u00e0.\nIl suo pi\u00f9 grande sottoprogetto: MapAbility, si pone come obiettivo quello di sviluppare una mappa visiva delle universit\u00e0 in tutta Europa, al fine di identificare il loro livello di accessibilit\u00e0 da parte degli studenti con disabilit\u00e0 e i servizi speciali che offrono.\nMov\u2019in Europe mira a promuovere le diverse opportunit\u00e0 di mobilit\u00e0. Il progetto mira non solo a promuovere le opportunit\u00e0 Erasmus, ma anche un'ampia variet\u00e0 di opportunit\u00e0 rivolte a giovani, studenti e giovani laureati (volontariato, viaggio, apprendimento, studio, tirocini, lavoro)...\nResponsible Party \u00e8 un progetto che ha lo scopo di sensibilizzare gli studenti sugli effetti del consumo di alcol. Durante le feste vengono organizzate attivit\u00e0 divertenti e coinvolgenti con l'obiettivo di aumentare la consapevolezza sulle ripercussioni salutari causate dal consumo eccessivo di alcol.\nCuriosit\u00e0.\nLa medaglia di Rappresentanza \u00e8 un riconoscimento che viene attribuito dal Presidente della Repubblica a iniziative di interesse culturale, scientifico, artistico, sportivo e sociale. Erasmus Student Network Italia ha ricevuto la Medaglia di Rappresentanza per l\u2019Incontro Culturale Erasmus - ICE 2016.\nSempre nella cornice dell\u2019Incontro Culturale Erasmus, sabato 15 Novembre 2016, una rappresentanza di studenti Erasmus, guidati dai volontari di ESN Italia, ha avuto la possibilit\u00e0 di presenziare all\u2019udienza giubilare e incontrare Papa Francesco, cui \u00e8 stata consegnata una targa raffigurante la ESNcard, tessera riconosciuta a livello europeo che identifica ESN e la #GenerazioneErasmus.\n\"La mobilit\u00e0 come energia per la vita\" \u00e8 stato il motto che ESN Italia ha scelto per la sua presenza all'Esposizione Universale tenutasi a Milano nel 2015, con il suo progetto ESN4EXPO. Attraverso la sua presenza e le iniziative che ha pianificato, ha contribuito ad evidenziare l'importanza della mobilit\u00e0 per lo studio e il lavoro come espressione particolare della cittadinanza attiva. ESN si \u00e8 occupata di promuovere Expo Milano 2015 nelle universit\u00e0 europee attraverso alcuni ambasciatori e in collaborazione con l'Unione Europea, successivamente ha partecipato all'assunzione di volontari per il padiglione dell'UE in collaborazione con la Commissione Europea e Ciessevi. Sempre con Ciessevi, ESN ha lavorato a un programma sociale per i volontari dell'Expo e del padiglione dell'UE per coinvolgerli e aiutarli durante il loro soggiorno a Milano.\nAl fine di semplificare la procedura per la votazione dall\u2019estero e di permettere agli studenti Erasmus di votare per corrispondenza ESN Italia ha promosso, da settembre 2014, una raccolta firme per una legge di iniziativa popolare. Lo scopo era quello di raggiungere entro la fine di febbraio 2015 le 50.000 firme necessarie, secondo l\u2019articolo 71 della Costituzione Italiana, per depositare presso la Corte di Cassazione una proposta di legge ad iniziativa popolare. Fondamentale \u00e8 stata la campagna mediatica attraverso l\u2019utilizzo di #GenerazioneSenzaVoto, diventato uno degli hashtag pi\u00f9 condivisi su Facebook e Twitter.\nIl 26 Gennaio, in Senato, \u00e8 stato approvato un emendamento il quale prevede, per i cittadini italiani residenti all\u2019estero da almeno tre mesi per motivi di lavoro, di studio o cure mediche, la possibilit\u00e0 di votare per posta. \u00c8 stato cos\u00ec assicurato per la prima volta in Italia l\u2019esercizio di voto ai giovani Erasmus, diritto indispensabile per garantire la cittadinanza e la partecipazione attiva delle nuove generazioni, sempre pi\u00f9 fondamentali nella costruzione del futuro dell\u2019Italia e dell\u2019Europa intera."}
{"id": "3423704", "revid": "1543377", "url": "https://it.wikipedia.org/wiki?curid=3423704", "title": "Bruciatore di Meker-Fisher", "text": "Il Meker-Fisher burner (o bruciatore di Meker-Fisher), \u00e8 un bruciatore a gas usato in chimica.\n\u00c8 un pezzo di materiale di laboratorio che produce una fiamma singola di gas aperto, utilizzati per il riscaldamento, la sterilizzazione e la combustione. Viene utilizzato quando il lavoro di laboratorio richiede una fiamma pi\u00f9 calda di quanto sarebbe altrimenti raggiungibile con un becco Bunsen .\nIl bruciatore di Meker-Fisher ha una produzione di calore che pu\u00f2 essere superiore a 12.000 BTU (13.000 kJ ) per ora (3.6 kW) con gas GPL.\nLa fiamma pu\u00f2 raggiungere temperature fino a 1.100-1.200 \u00b0 \u00b0C (2.012-2.192 \u00b0F). La griglia superiore in acciaio inox assicura un riscaldamento uniforme. \nHa un parafiamma per evitare che la fiamma abbia un ritorno nel tubo e giunga fino alla bombola.\nIl bruciatore di Meker-Fisher \u00e8 fatto con corpo in ottone cromato e base in zinco-alluminio. Una leva della valvola e la valvola di flusso del gas (visibile sotto l'albero) consentono il controllo di altezza della fiamma ed intensit\u00e0.\nFiamma.\nLa fiamma del bruciatore di Meker-Fisher pu\u00f2 variare da ossidante di colore azzurro, o riducente (poco ossigeno nella miscela) di colore verso il giallo.\nFunzionamento.\nIl bruciatore Meker-Fisher brucia un flusso continuo di gas senza rischio che la fiamma abbia un ritorno nel tubo e giunga fino alla bombola. Tipicamente il bruciatore usa gas naturale (sostanzialmente metano con piccole quantit\u00e0 di propano e butano) o, in alternativa, gas di petrolio liquefatto (propano, butano o una miscela dei due).\nGli ugelli progettati per gas naturale hanno diametro maggiore dei fori di quelli del gas propano - butano.\nLa costruzione assomiglia al becco di Bunsen. La differenza principale \u00e8 il diametro maggiore della base di fiamma, che brucia con temperatura pi\u00f9 elevata. \n\u00c8 possibile avere una maggiore o minore quantit\u00e0 di aria aspirata per effetto Venturi e quindi ottenere una fiamma di diversa natura, ossidante o riducente. La temperatura massima della fiamma della miscela gas-aria \u00e8 tra i 1.100 - 1.200 \u00b0C.\nVarianti.\nEsistono altri bruciatori a gas basati sullo stesso principio:"}
{"id": "3423714", "revid": "125599934", "url": "https://it.wikipedia.org/wiki?curid=3423714", "title": "Grattacielo Singer", "text": "Il grattacielo Singer (in inglese \"Singer Building\") \u00e8 stato un grattacielo di New York City situato nel quartiere di Manhattan. \u00c8 stato costruito tra il 1906 e il 1908 come sede della Singer Corporation ed \u00e8 stato demolito nel 1968, per essere rimpiazzato dal pi\u00f9 capiente U.S. Steel Building, dopo un fallito tentativo di farlo diventare historical landmark.\nStoria.\nCon i suoi 187 metri e 47 piani \u00e8 stato l'edificio pi\u00f9 alto del mondo dalla costruzione al 1909, quando gli soffi\u00f2 il titolo il Metropolitan Life Insurance Company Tower. Costruito per essere occupato dagli uffici della azienda Singer Corporation rimase l'edificio pi\u00f9 alto del mondo per soli 2 anni. Nel 1961 la Singer vendette l'edificio ad una societ\u00e0 privata e si trasferi al pi\u00f9 nuovo Rockefeller Center. Nel 1966 la citt\u00e0 di New York decise che ormai l'edificio era troppo obsoleto e andava sostituito con un grattacielo pi\u00f9 funzionale. \nNel 1967 si avvi\u00f2 al demolizione contro il parere dei newyorkesi che lo consideravano ormai parte integrante della citt\u00e0 e cercarono addirittura di farlo diventare un \"historical landmark\" pur di non farlo demolire. Tutti i loro sforzi per\u00f2 furono inutili poich\u00e9 la richiesta venne respinta e l'edificio demolito nel 1968. \nL'anno seguente cominci\u00f2 la costruzione del One Liberty Plaza, inaugurato nel 1973 e che ancora oggi si erge nello stesso punto in cui si trovava il Singer."}
{"id": "3423715", "revid": "339392", "url": "https://it.wikipedia.org/wiki?curid=3423715", "title": "Coppa di Slovenia", "text": ""}
{"id": "3423720", "revid": "767487", "url": "https://it.wikipedia.org/wiki?curid=3423720", "title": "The Two Paths", "text": "The Two Paths \u00e8 un cortometraggio muto del 1911 diretto da David W. Griffith.\nTrama.\nDue sartine, Florence e Nellie, hanno un destino completamente diverso: la prima si lascia irretire dalla vita facile diventando una donna perduta che finir\u00e0 la sua vita nello squallore di un tugurio; la seconda rifiuta la tentazione, sposa un brav'uomo e il matrimonio viene benedetto dalla nascita di tre bambini.\nProduzione.\nProdotto dalla Biograph Company, il film fu girato a Fort Lee, nel New Jersey.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 2 gennaio 1911. Copia del film viene conservata negli archivi del Museum of Modern Art."}
{"id": "3423721", "revid": "116298813", "url": "https://it.wikipedia.org/wiki?curid=3423721", "title": "Lina Teoh", "text": "Biografia.\nHa inoltre rappresentato la Malaysia a Miss Mondo 1998 tenuto alle Seychelles dove \u00e8 arrivata al terzo posto, dietro la vincitrice, l'israeliana Linor Abargil, e la seconda classificata, la francese V\u00e9ronique Caloc. Inoltre la Teoh ha anche ottenuto il titolo di regina continentale di Asia &amp; Oceania. Sino al 2007, \u00e8 stato il miglior piazzamento ottenuto dalla Malesia in tutta la storia di Miss Mondo.\nIn seguito Lina Teoh ha lavorato come presentatrice televisiva in varie trasmissioni, fra cui \"Watch-U-Want\" per Channel V, e come regista di documentari. Grazie al suo lavoro di documentarista, Lina Teoh \u00e8 diventata ambasciatrice per la societ\u00e0 ambientalista malese \u201cSave Belum Temenggor Campaign\u201d. La Teoh ha realizzato alcune produzioni anche per l."}
{"id": "3423730", "revid": "107272735", "url": "https://it.wikipedia.org/wiki?curid=3423730", "title": "Penny Red", "text": "Il Penny Red \u00e8 stato il secondo francobollo postale ufficiale ad essere utilizzato al mondo. Venne preceduto dal Penny Black, il primo francobollo in assoluto ad essere stampato.\nStoria.\nStampato per la prima volta nel 1841, il Penny Red succedette il Penny Black e continu\u00f2 ad essere stampato sino al 1879 con piccoli cambiamenti durante gli anni. Il colore venne cambiato da nero a rosso in quanto si presentava complesso vedere gli annulli filatelici sul Penny Black; l'inchiostro usato era infatti nero ed era pi\u00f9 visibile sul Penny Red.\nInizialmente la stampa venne curata dalla ditta Perkins, Bacon &amp; Co e i francobolli venivano tagliati con un paio di forbici cos\u00ec come avveniva per il Penny Black e per le prime stampe del Two pence blue. Il taglio automatico a macchina con bordino seghettato entr\u00f2 in uso dal 1850 e venne ufficialmente adottato nel 1854. La versione definitiva adott\u00f2 sul bordo l'uso di alcune lettere sugli angoli che indicavano la posizione del francobollo sul plateau da cui veniva tagliato.\nNel gennaio del 1855 la perforazione laterale venne cambiata da 16 a 14 dentelli in quanto i fogli si rompevano troppo facilmente.\nI francobolli venivano stampati in fogli da 240 (20 righe 12 francobolli ciascuna), pertanto una riga aveva il costo di uno scellino e un foglio completo valeva una sterlina.\nIl 1\u00ba aprile 1864, ai francobolli venne aggiunta anche la filigrana consistente in una stella.\nLa stampa del Penny Red venne a terminare nel 1879 e venne succeduto dal Penny Liliac che ebbe pi\u00f9 lunga durata di emissione."}
{"id": "3423731", "revid": "767487", "url": "https://it.wikipedia.org/wiki?curid=3423731", "title": "Sergio \u00c1lvarez D\u00edaz", "text": "Carriera.\nClub.\nIl suo debutto in campionato con il Gij\u00f3n arriva il 16 maggio 2010, in una sconfitta per 2-0 contro il Racing Santander.\nCi\u00f2 lo rese il secondo giocatore pi\u00f9 giovane ad aver giocato con il club asturiano in Primera Divisi\u00f3n. Ci\u00f2 nonostante il record fu battuto nella stessa partita da Juan Mu\u00f1iz."}
{"id": "3423734", "revid": "226458", "url": "https://it.wikipedia.org/wiki?curid=3423734", "title": "Sergio \u00c1lvarez", "text": "Sergio \u00c1lvarez pu\u00f2 riferirsi a:"}
{"id": "3423736", "revid": "767487", "url": "https://it.wikipedia.org/wiki?curid=3423736", "title": "Arresti domiciliari (film 2000)", "text": "Arresti domiciliari \u00e8 un film comico del 2005, regia di Stefano Calvagna.\nTrama.\nStefano viene incastrato in una discoteca e arrestato con l'accusa di possesso di stupefacenti: durante una rissa qualcuno ha infilato nella tasca della sua giacca una bustina contenente della cocaina. Costretto agli arresti domiciliari riuscir\u00e0 con l'aiuto dei suoi amici pi\u00f9 fedeli a smascherare i colpevoli e a consegnarli alla giustizia, scagionandosi da ogni accusa.\nProduzione.\nIl film \u00e8 stato girato per il 90% all'interno di un appartamento. Si tratta del secondo lungometraggio del regista romano Stefano Calvagna, dopo l'esordio con il film drammatico \"Senza paura\". Riferendosi ad \"Arresti domiciliari\" il regista ha affermato: \u00abMentre \"Senza paura\" \u00e8 un film classico d'azione, il genere che fa cassetta, con questo film ho voluto dimostrare che, pur essendo giovane e alle prime armi, sono in grado di fare anche cinema di spessore. \u00c8 stato una sorta di saggio di me stesso e delle mie possibilit\u00e0 creative\u00bb."}
{"id": "3423739", "revid": "104458", "url": "https://it.wikipedia.org/wiki?curid=3423739", "title": "Puntone dei Fraci\u00f2n", "text": "Il Puntone dei Fraci\u00f2n (3.202\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova tra il Canton Ticino ed il Canton Grigioni. La montagna \u00e8 collocata tra i comuni di Mesocco (regione Moesa nel Canton Grigioni) e Serravalle (distretto di Blenio nel Canton Ticino) e costituisce il punto pi\u00f9 elevato della Val Calanca. Si trova a sud-est del pi\u00f9 alto ed importante Adula.\nSalita alla vetta.\nSi pu\u00f2 salire sulla vetta partendo da \"Dandrio\", frazione di Serravalle."}
{"id": "3423757", "revid": "1305772", "url": "https://it.wikipedia.org/wiki?curid=3423757", "title": "Giallo oro", "text": ""}
{"id": "3423758", "revid": "31886", "url": "https://it.wikipedia.org/wiki?curid=3423758", "title": "Tommy Oliver", "text": "Thomas Oliver, detto Tommy, \u00e8 un personaggio immaginario e il protagonista generale del franchising \"Power Rangers\", prodotto dalla Saban Entertainment e in seguito dalla Walt Disney. \u00c8 stato interpretato dall'attore e artista marziale statunitense Jason David Frank.\nDescrizione.\nTommy \u00e8 il personaggio pi\u00f9 longevo di tutta la serie in quanto, dopo aver fatto la sua prima apparizione nella prima stagione, \u00e8 rimasto un personaggio fisso del cast per sei anni per poi ricomparire in un cameo nella serie \"Wild Force\", di nuovo come protagonista nella serie \"Dino Thunder\" e infine nell'ultima puntata della ventesima stagione, \"Megaforce\". \u00c8 considerato il miglior ranger apparso nella serie televisiva.\nStoria.\nTommy, abile combattente di arti marziali, si presenta inizialmente nei panni del Green Ranger, fedele guerriero di Rita Repulsa e nemico dei Power Rangers. In seguito, poco prima di ucciderli, si redime e si unisce al resto del gruppo.\nSuccessivamente i poteri del Green Ranger creati da Rita si esauriscono e Tommy torna alla vita di tutti i giorni lontano dalle battaglie, ma in seguito ottiene da Zordon i poteri del White Ranger diventando inoltre il nuovo leader del gruppo. Quando Ivan Ooze toglie i poteri ai Ranger, Tommy e i suoi compagni viaggiano fino al pianeta Phaedos per ottenere i poteri dei Ninjetti, con cui si trasforma nel White Ninja Ranger.\nQuando il Machine Empire di King Mondo minaccia di distruggere la Terra, Tommy ottiene il potere dello Zeo Crystal e diventa il Red Zeo Ranger: Tommy mantiene questo ruolo anche nelle altre successive apparizioni del personaggio, ultima delle quali \u00e8 nella serie \"Wild Force\" quando tutti i Red Rangers si riuniscono per una missione.\nPer un certo periodo Tommy \u00e8 stato anche il Red Turbo Ranger, ma poi decide di abbandonare il ruolo per ricominciare una vita normale. Il suo posto viene preso da T. J. Johnson.\nIn seguito Tommy diventa un paleontologo in un liceo di Reefside, in California: una serie di eventi fanno avvicinare tre suoi alunni (il calciatore Conner McKnigth, il genio del computer Ethan James e la cantante Kira Ford) alle Dino Gemme, pietre dotate di superpoteri che Oliver nasconde in una base computerizzata sotto casa sua. Tommy decide di donare ai ragazzi le pietre, ormai legate al DNA dei tre ragazzi, e assume l'identit\u00e0 del Black Dino Ranger per aiutarli a sconfiggere il perfido Mesogog, ottenendo il potere dell'invisibilit\u00e0.\nSuccessivamente appare anche nella serie \"S.P.D.\" in alcuni episodi insieme ai suoi studenti, per poi ritornare alla sua prima identit\u00e0 di Green Ranger nella serie \"Megaforce\".\nTommy \u00e8 tra i protagonisti dello speciale dei 25 anni del franchise in \"Super Ninja Steel\". In questo episodio, Tommy pu\u00f2 trasformarsi in tutte le sue incarnazioni da Power Rangers grazie al Master Morpher, quindi in Black Dino Ranger, Red Zeo Rangers, White Ninja Rangers e nel Green Ranger.\nRelazioni sentimentali.\nDurante le prime stagioni Tommy ha avuto delle relazioni amorose con le compagne di squadra Kimberly Hart e Kate Hillard, rispettivamente primo e secondo Pink Ranger. Addirittura, nell'episodio 50 della serie Zeo (\"Un'annata da ricordare\"), nel futuro viene mostrato un Tommy ormai anziano sposato proprio con Kate."}
{"id": "3423760", "revid": "2032913", "url": "https://it.wikipedia.org/wiki?curid=3423760", "title": "Me gusta il movimento", "text": "Me gusta il movimento \u00e8 un singolo della cantante italiana Jo Squillo, pubblicato nel febbraio 1992 dall'etichetta discografica Polygram.\nIl brano, scritto da Jo Squillo e Gianni Muciaccia e prodotto da quest'ultimo, era stato selezionato per partecipare al Festival di Sanremo 1992, manifestazione dalla quale \u00e8 stato escluso pochi giorni prima dell'inizio in quanto non inedito, poich\u00e9 gi\u00e0 proposto durante alcuni concerti dell'artista.\nIl brano \u00e8 incluso nell'album \"Movimenti\", pubblicato subito dopo il Festival, e ha ottenuto un discreto successo.\nIl brano \u00e8 stato presentato al \"Dopofestival\" e successivamente riproposto in varie altre trasmissioni televisive.\nViene inoltre utilizzato nella pellicola \"Infelici e contenti\" (1992), con Renato Pozzetto ed Ezio Greggio."}
{"id": "3423764", "revid": "1186766", "url": "https://it.wikipedia.org/wiki?curid=3423764", "title": "Liegi-Bastogne-Liegi 1999", "text": "La Liegi-Bastogne-Liegi 1999, ottantacinquesima edizione della corsa e valida come prova della Coppa del mondo di ciclismo su strada 1999, fu disputata il 18 aprile 1999, per un percorso totale di 264\u00a0km. Fu vinta dal belga Frank Vandenbroucke, al traguardo con il tempo di 6h25'36\" alla media di 41,079\u00a0km/h.\nPartenza a Liegi con 191 corridori di cui 71 portarono a termine la gara."}
{"id": "3423765", "revid": "57342", "url": "https://it.wikipedia.org/wiki?curid=3423765", "title": "Anatolij Vasil'ev", "text": "\u00c8 considerato uno dei \"leader\" della scena contemporanea europea.\n\u00c8 direttore artistico del teatro Scuola d'arti drammatiche, con sede a Mosca e svolge docenze anche presso Lione, in Francia.\nPrimi anni.\nVasil'ev nacque nell'Unione Sovietica a Danilovka. Si laure\u00f2 in chimica presso l'Universit\u00e0 di Rostov. Nel 1973, consegue il diploma in regia presso il GITIS, dove prima aveva lavorato con lo scenografo Igor' Popov. Questa collaborazione continuer\u00e0 per gran parte del percorso artistico di Vasil'ev.\nCome allievo regista del GITIS, mise in scena \"Assolo per l'orologio che rintocca\", opera che per prima attir\u00f2 l'attenzione del mondo del teatro. Produzioni successive furono nel 1978 \"La prima bevuta di Vassa \u017deleznova\" e nel 1979 \"La figlia cresciuta da un giovane uomo\" (opere entrambe rappresentate presso il Teatro Stanislavskij), che contribuirono a consolidare la sua fama.\nIl teatro Taganka e la fondazione della Scuola d'arti drammatiche.\nVasiliev e il gruppo d'attori che aveva raccolto attorno a s\u00e9 abbandonarono il Teatro Stanislavskij nel 1982.\nNel 1985, Jurij Petrovi\u010d Ljubimov lo invit\u00f2 a lavorare presso il teatro Taganka. Cos\u00ec Vasil'ev diresse lo spettacolo \"Cerceau\", di Viktor Iosifovi\u010d Slavkin, che fu eletto tra l'altro come miglior spettacolo della stagione teatrale moscovita 1985/86.\nNel 1987, Vasil'ev fond\u00f2 il teatro \"Scuola d'arti drammatiche\" coinvolgendo molti attori che avevano precedentemente collaborato con lui al teatro Stanislavskij. \nIl sito web del teatro riporta in poche righe la visione del teatro-scuola di Vasil'ev: \nHa viaggiato e insegnato in tutto il mondo. Tra le principali citt\u00e0 dove ha svolto docenze annovera Berlino, Belgrado, Bruxelles, Budapest, Helsinki, Londra, Monaco di Baviera, Parigi, Venezia, Roma, Rotterdam e Stoccarda.\nVasil'ev dirige ancora numerosi drammi ed \u00e8 particolarmente attivo nel mondo del teatro. Crede di non poter continuare la sua carriera oltre i settant'anni.\nA met\u00e0 del 2011 Vasil'ev inizia in Polonia un seminario di ricerca sulle tecniche drammatiche presso l'Istituto Grotowski.\nRiconoscimenti.\nCon Igor' Popov, ha ricevuto nel 1999 lo \"State Premium of Russia\", premio nel campo della letteratura e dell'arte per la creazione della Scuola d'arti drammatiche e nel 2001 il premio nazionale \"Triumph\"."}
{"id": "3423766", "revid": "1543377", "url": "https://it.wikipedia.org/wiki?curid=3423766", "title": "Le Noise", "text": "Le Noise \u00e8 un album di Neil Young pubblicato il 28 settembre 2010 dall'etichetta discografica Reprise.\nIl disco.\nL'album \u00e8 stato registrato a Los Angeles e il suo nome \u00e8 un gioco di parole basato sul produttore, Daniel Lanois. Lanois ha dichiarato in un'intervista al Rolling Stone: \"Abbiamo inciso un paio di brani acustici da solista, ma il resto \u00e8 molto elettrico\" e \"non c'\u00e8 alcuna band, ma ho contribuito pesantemente nel suono\".\nDai brani \"Angry World\" (che ha vinto un Grammy Award) e \"Hitchhiker\" sono stati tratti dei video premiati. Il video di \"Love And War\" \u00e8 uscito il 20 settembre 2010, quello di \"Walk With Me\" il 22 settembre.\n\"Le Noise\" ha ricevuto recensioni generalmente positive. La rivista \"Uncut\" lo ha proclamato come il miglior album del 2010 nella sua lista \"Top 50 Albums\". L'album \u00e8 stato votato al numero 20 sulla lista Rolling Stone dei 30 migliori album del 2010.\nTracce.\nTutte le canzoni sono state scritte e composte da Neil Young."}
{"id": "3423767", "revid": "96758", "url": "https://it.wikipedia.org/wiki?curid=3423767", "title": "Antoine Griezmann", "text": "Soprannominato \"Le petit diable\", nel 2012 \u00e8 stato inserito nella lista dei migliori calciatori nati dopo il 1991 stilata da \"Don Bal\u00f3n\".\n\u00c8 cresciuto nella Real Sociedad, in cui ha militato dal 2009 al 2014. Nel 2014 si \u00e8 trasferito all'Atl\u00e9tico Madrid, con cui ha vinto una Supercoppa spagnola, un'Europa League e una Supercoppa UEFA, prima di approdare al e di far ritorno a Madrid nel 2021. Con i \"Colchoneros\" \u00e8 primatista di reti (30) nelle competizioni calcistiche europee e in Champions League (24).\nCon la nazionale francese ha partecipato a due edizioni della Coppa del Mondo FIFA (2014, 2018, vincendo quest'ultimo), a due edizioni dell'Europeo (2016, 2020) oltre a due della UEFA Nations League (2018-2019, 2020-2021, vincendo quest'ultima).\nHa vinto l'Onze d'or nel 2015, la scarpa d'oro e il pallone d'oro dell'Europeo nel 2016, ed \u00e8 stato nominato miglior giocatore della Liga (2015-2016) e della UEFA Europa League (2017-2018), ed \u00e8 stato insignito di molti altri premi.\nBiografia.\nGriezmann nasce nel comune di M\u00e2con, nel dipartimento della Saona e Loira, ed \u00e8 di origini alsaziane, tedesche e portoghesi.\nCaratteristiche tecniche.\nGriezmann \u00e8 un attaccante completo, freddo e preciso sotto porta. Dotato di grande fiuto del gol e senso della posizione, si distingue per la grande cattiveria agonistica.\nGiocatore agile, tecnico e veloce, sa rendersi pericoloso anche all'esterno dell'area di rigore, in virt\u00f9 di visione di gioco e abilit\u00e0 nei passaggi. Mancino naturale, \u00e8 capace di calciare anche con il piede destro oltre ad avere una potente e precisa finalizzazione sia dalla corta che dalla lunga distanza.\nMolto versatile sul piano tattico, nasce come ala su entrambe le fasce, ma sotto la guida di Diego Simeone, all'Atletico Madrid ha iniziato a giocare stabilmente da prima o seconda punta. Pu\u00f2 anche essere impiegato da trequartista, ruolo spesso ricoperto nella rappresentativa nazionale.\n\u00c8 uno specialista dei calci piazzati, sia rigori che calci di punizione.\nCarriera.\nClub.\nReal Sociedad.\nGriezmann ha cominciato la sua carriera nella squadra della sua citt\u00e0, l'Union du Football M\u00e2con. In questo periodo tenta di fare diversi provini con le societ\u00e0 professionistiche francesi per entrare a far parte delle giovanili dei club, ma spesso \u00e8 respinto dai club a causa dell'altezza e della sua struttura fisica troppo esile.\nNel 2005, all'et\u00e0 di 14 anni, mentre era in prova nel , gioca un'amichevole contro le giovanili del in cui la lo osserva e gli offre un periodo di prova di una settimana a San Sebasti\u00e1n. In seguito la squadra basca allunga il periodo di prova di un'ulteriore settimana e, dopo aver contattato anche i genitori, gli offre un contratto giovanile. Inizialmente i genitori erano riluttanti a lasciar partire il figlio da solo per farlo andare a vivere in Spagna, ma hanno presto cambiato idea in seguito alle rassicurazioni del club. Inizialmente viveva con lo scout francese del club, andava a scuola a Bayonne, in Francia, e alla sera si allenava con il resto della squadra.\nNel precampionato della stagione 2009-2010 \u00e8 chiamato in prima squadra dall'allenatore uruguaiano Mart\u00edn Lasarte. Esordisce quindi da professionista nel 2009, in Segunda Divisi\u00f3n. Il 27 settembre 2009 segna la sua prima rete con un destro da fuori area alla quinta giornata nella partita casalinga contro l', terminata 2-0. L'8 aprile 2010 firma il suo primo contratto da professionista, in cui viene inserita una clausola di rescissione pari a 30 milioni di euro. A fine stagione la Real Sociedad vince il campionato, ottenendo cos\u00ec la promozione, e Griezmann colleziona 39 presenze e 6 gol.\nNella stagione 2010-2011 gioca in massima serie e il primo gol nella Liga avviene in occasione della vittoria per 3-0 in casa contro il . Segna la sua prima doppietta in Liga nella vittoria interna contro lo per 2-1. Ottiene cos\u00ec la salvezza con la squadra basca piazzandosi al 14\u00ba posto e finisce la stagione con 37 presenze e 7 gol in campionato. Questa stagione comincia con un cambio di allenatore, infatti al posto di Lasarte arriva il suo connazionale Philippe Montanier. Il 10 marzo 2012, in occasione di Real Sociedad- (3-2), gioca la sua partita numero 100 con la maglia della Real Sociedad in Liga e conclude la stagione con 35 presenze e 7 gol.\nNella stagione 2012-2013 va a segno 10 volte in 34 presenze. Durante il vittorioso derby (2-0 finale) contro Athletic Club del 29 settembre 2012 segna il gol dell'1-0. Il 29 ottobre 2012 mette a segno una doppietta nella partita esterna contro il . Nell'ultima giornata del campionato 2012-2013 segna il definitivo 0-1 in Deportivo-Real Sociedad, che permette alla squadra basca di qualificarsi per il preliminare di Champions League, terminando quarta nella Liga.\nIl 20 agosto 2013, nell'andata del preliminare di Champions League contro l' (2-0), segna il gol del vantaggio con una rovesciata dal limite dell'area. Il 5 maggio 2014, nel pareggio interno contro il , raggiunge quota 200 presenze in competizioni ufficiali con la maglia della Real Sociedad.\nAtl\u00e9tico Madrid.\nIl 28 luglio 2014 l' annuncia sul proprio sito ufficiale di avere acquistato il giocatore, dopo aver pagato l'intera clausola rescissoria da 30 milioni di euro. Con i \"Colchoneros\" conquista la Supercoppa di Spagna contro i rivali del , giocando da titolare la gara di ritorno. Segna il suo primo gol con la nuova maglia nella partita di Champions persa per 3-2 contro l'. La prima marcatura in Liga arriva il 1\u00ba novembre, nella partita casalinga contro il ; Griezmann contribuir\u00e0 poi al 4-2 finale con una doppietta. Il 21 dicembre segna la sua prima tripletta, nella partita vinta 4-1 contro l'Athlethic Bilbao. Il 25 aprile 2015 con la doppietta all' diventa il calciatore francese pi\u00f9 prolifico della Liga in una stagione, nonch\u00e9 uno tra i sette stranieri ad aver segnato pi\u00f9 di venti gol nella stessa stagione con l'Atl\u00e9tico Madrid.\nIl 20 aprile 2016, dopo sole due stagioni, raggiunge quota 100 presenze coi \"Colchoneros\". Il 28 maggio 2016 perde ai tiri di rigore la finale di Champions League 2015-2016 dopo aver fallito anche un calcio di rigore nel secondo tempo, terminato 1-1, calciandolo sulla traversa. Il 24 ottobre 2016 a Valencia, in occasione della cerimonia dei Premi LFP, Griezmann riceve il premio come miglior giocatore della Liga e il premio come giocatore Cinque Stelle eletto dai tifosi. Il 23 novembre 2016 eguaglia il record di gol in Champions League di Luis Aragon\u00e9s, diventando il pi\u00f9 prolifico attaccante \"colchonero\" nella massima competizione europea.\nIl primo gol segnato dall'Atl\u00e9tico Madrid nel nuovo stadio \u00e8 stato dell'attaccante francese. Il 27 settembre 2017 segna anche il primo gol in competizioni europee nel nuovo stadio, ripercorrendo le orme di Luis Aragon\u00e9s. Il 28 febbraio 2018 in occasione della vittoria interna per 4-0 contro il diventa il primo calciatore francese a segnare quattro gol nella stessa partita in Liga, e allo stesso tempo raggiunge e supera quota 100 reti con la maglia dell'Atl\u00e9tico Madrid. L'8 aprile 2018 gioca la sua 200\u00aa partita in \"rojiblanco\" e realizza la rete dell'1-1 nel derby di Madrid in campionato, diventando altres\u00ec il primo giocatore dell'Atl\u00e9tico a segnare in tre partite consecutive da ospite al Bernab\u00e9u in Liga.\nIl 16 maggio 2018 durante la finale di Europa League sigla una doppietta che consente all\"'Atleti\" di vincere per 3-0 contro l' e di essere eletto miglior giocatore della partita. Il 31 agosto successivo viene nominato miglior giocatore dell'edizione 2017-2018 dell'Europa League.\nAll'inizio dell'annata 2018-2019 vince la Supercoppa UEFA 2018. Il 15 dicembre 2018, con la doppietta siglata al , diventa il miglior marcatore straniero in Liga nella storia dei \"Colchoneros\".\nBarcellona.\nIl 12 luglio 2019 viene ufficializzato il suo acquisto a titolo definitivo da parte del , che paga la clausola rescissoria da 120 milioni di euro prevista nel suo contratto; una nuova clausola rescissoria viene inserita anche nel contratto coi catalani, fissata a 800 milioni di euro.\nFa il suo debutto nella prima giornata di campionato, in occasione del match perso 1-0 in casa dell'. Il 25 agosto segna la sua prima doppietta in \"blaugrana\", contro il , contribuendo alla vittoria per 5-2 sugli andalusi. Il 22 gennaio 2020, realizzando una doppietta nella gara contro l', diventa il primo giocatore della stagione ad andare a segno in ogni competizione; mentre il 25 febbraio 2020, in occasione degli ottavi di finale di Champions League contro il segna il gol del definitivo 1-1, che gli permette di diventare il primo giocatore del Barcellona oltre a Messi a segnare un gol in trasferta nella fase a eliminazione diretta della massima competizione europea dal 2015.\nIl 17 gennaio 2021, segna due gol nella finale di Supercoppa di Spagna, non riuscendo per\u00f2 a evitare la sconfitta dei blaugrana per 2-3. Il 3 febbraio 2021 si rende protagonista di una rimonta del Bar\u00e7a durante la gara Copa del Rey contro il : con la propria squadra sotto di due reti a 2 minuti dalla fine, segna un gol e fra l'assist decisivo a Jordi Alba negli ultimi istanti della gara, permettendo cos\u00ec di andare ai tempi supplementari, dove mette a segno un'altra rete e serve un altro assist, confermando il passaggio del turno, con un risultato di 3-5. Successivamente in occasione della finale, il 17 aprile, segna il primo dei quattro gol che portano i \"blaugrana\" alla vittoria. Nei successivi turni di campionato Griezmann trova spesso ottime prestazioni mettendo a segno diversi gol e assist. Tuttavia la sua esperienza in Catalogna \u00e8 stata travagliata anche a causa di una difficile convivenza con Lionel Messi.\nRitorno all'Atl\u00e9tico Madrid.\nIl 31 agosto 2021, nell'ultimo giorno della sessione estiva del calciomercato, fa ritorno all' con la formula del prestito con opzione per un'altra stagione. Il 28 settembre realizza il suo primo gol stagionale nella partita esterna di Champions League vinta in rimonta a San Siro contro il (2-1), segnando prima la rete del provvisorio pareggio e poi procurandosi il calcio di rigore trasformato da Luis Su\u00e1rez che sancisce la vittoria dei \"colchoneros\". Il 19 ottobre mette a segno una doppietta contro il , con cui tuttavia non riesce ad evitare la sconfitta dei suoi per 3-2, anche a causa di un'espulsione inflittagli dall'arbitro al 52' per una brutta entrata a gamba tesa su Firmino.\nNazionale.\nNazionali giovanili.\nIl 2 marzo 2010 viene convocato per la prima volta in nazionale Under-19 in occasione dell'incontro con i pari et\u00e0 dell'Ucraina (0-0), valido per la qualificazione al Campionato europeo di calcio Under-19 2010. Nella gara di ritorno realizza la sua prima rete in Under-19, firmando il definitivo 2-1 all'88' e regalando ai suoi la vittoria dell'incontro. Partecipa all'Europeo Under-19 nell'estate 2010, segnando una doppietta contro l' (5-0) il 21 luglio e fornendo l'assist a Ga\u00ebl Kakuta nella vittoria per 4-1 ai danni dei . Vanta presenze anche nelle nazionali Under-20 e Under-21.\nNell'intervallo tra le due partite valevoli per l'accesso al Campionato europeo Under-21 del 2013 (l'andata dello spareggio con la vinto in casa per 1-0; il ritorno perso per 5-3 in trasferta) Griezmann, insieme a Yann M'Vila, M'Baye Niang, Chris Mavinga e Wissam Ben Yedder, lascia senza alcuna autorizzazione il ritiro della nazionale francese. Per questo episodio viene chiamato in causa dalla Federazione Calcistica Nazionale, che, dopo aver ascoltato le sue spiegazioni, l'8 novembre 2012 lo squalifica da qualsiasi tipo di nazionale (maggiore e/o giovanili) a partire dal 12 novembre dello stesso anno fino al 31 dicembre 2013. Di questa vicenda \u00e8 vittima anche il commissario tecnico Mombaerts, che viene esonerato per non aver punito i suoi cinque calciatori.\nNazionale maggiore.\nIl 27 febbraio 2014 ottiene la sua prima convocazione in nazionale maggiore da parte del CT Didier Deschamps, in occasione della sfida contro i del 5 marzo (2-0), incontro nel quale, dopo essere stato schierato titolare, lascia il campo al 68'. Il 1\u00ba giugno 2014 segna il suo primo gol in nazionale nell'amichevole di Nizza contro il (1-1). L'8 giugno, durante un'amichevole giocata contro la , realizza la sua prima doppietta con la maglia dei \"Bleus\", che gli garantisce la convocazione al in Brasile, nel quale scende in campo in cinque occasioni, senza per\u00f2 mai andare in rete.\nViene convocato per gli Europei 2016 in Francia, in cui nella seconda partita del girone, contro l', mette a segno il primo dei due gol che permettono alla Francia di vincere 2-0. Griezmann va a segno anche negli ottavi di finale contro l' (doppietta), nel quarto di finale contro l'Islanda e nella semifinale contro la (altra doppietta). Il cammino dei \"Bleus\" si conclude con la sconfitta per 1-0 in finale maturata dopo i tempi supplementari contro il , che non impedisce al francese di conquistare il titolo di capocannoniere del torneo con 6 gol totali e di migliore giocatore della competizione.\nViene convocato per il in Russia, dove esordisce con la vittoria contro l', firmando il gol del momentaneo 1-0 su calcio di rigore. Segna sempre su rigore anche nella vittoria per 4-3 contro l'. Il 15 luglio 2018 si laurea campione del mondo, vincendo la finale del torneo contro la . Nel corso della partita \u00e8 autore del momentaneo 2-1 su calcio di rigore, marcatura che riporta i \"Bleus\" in vantaggio; viene inoltre eletto migliore in campo alla fine dell'incontro.\nNel 2018 scende in campo in tutte le gare valide per la fase a gironi della neonata UEFA Nations League, pur non riuscendo a qualificarsi per le semifinali. Il 27 marzo 2019 viene inserito al primo posto nel ranking stilato dalla UEFA in base alle prestazioni fornite dai calciatori tra amichevoli, UEFA Nations League e gare di qualificazione.\nIl 7 ottobre 2020, in occasione del successo per 7-1 contro l'Ucraina, raggiunge quota 32 reti diventando il quinto miglior marcatore della sua Nazionale superando Zin\u00e9dine Zidane.\nConvocato per Euro 2020, nel corso della manifestazione va a segno nel pareggio per 1-1 contro l' ai gironi. Tuttavia il cammino dei transalpini s'interrompe agli ottavi ai rigori contro la .\nIl 7 settembre 2021 realizza una doppietta nella vittoria per 2-0 contro la che gli consente di eguagliare le 41 reti segnate con la da Michel Platini al terzo posto della classifica marcatori.\nNell'ottobre 2021 vince la Nations League, e, in occasione della finale vinta 2-1 contro la , ha raggiunto quota 100 presenze in nazionale, diventando il nono calciatore francese a riuscirci.\nIl 12 novembre 2021 va a segno nel match vinto 8-0 contro il , superando Platini nella classifica marcatori.\nStatistiche.\nTra club, nazionale maggiore e nazionali giovanili, Griezmann ha totalizzato globalmente 707 presenze segnando 285 reti, alla media di 0,40 gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "3423769", "revid": "1516566", "url": "https://it.wikipedia.org/wiki?curid=3423769", "title": "ORP Piorun (G65)", "text": "La ORP \"Piorun (Pennant number G65) fu un cacciatorpediniere della Classe N, entrata in servizio nel novembre del 1940; costruita originariamente per la Royal Navy britannica con il nome di HMS \"Nerissa, venne trasferita alla marina militare polacca poco dopo il suo varo, prestando servizio con essa per tutta la durata della seconda guerra mondiale. Alla fine del conflitto ritorn\u00f2 alla marina britannica con il nome di HMS \"Noble\", rimanendo in servizio fino al 1953.\nStoria.\nImpostata nei cantieri John Brown &amp; Company di Clydebank il 26 luglio 1939, la nave venne varata il 7 maggio 1940 con il nome di \"Nerissa\", seconda unit\u00e0 a portare questo nome nella marina britannica; nell'ottobre del 1940 la nave venne trasferita alla marina polacca in sostituzione del cacciatorpediniere ORP \"Grom\" (affondato al largo delle coste norvegesi il 4 maggio 1940), ed entr\u00f2 in servizio il 4 novembre seguente con il nome di ORP \"Piorun\" (\"fulmine\" in lingua polacca).\nSotto il comando del comandante Eugeniusz P\u0142awski, la \"Piorun\" venne inserita nella 7th Destroyer Flotilla della Home Fleet, facendo base nelle acque britanniche; venne impiegata come scorta sia ai convogli navali diretti in Gran Bretagna, sia alle unit\u00e0 maggiori britanniche, accompagnando le sortite delle corazzate della Home Fleet. A met\u00e0 maggio del 1941, mentre si trovava a Clydebank per dei lavori, forn\u00ec fuoco contraereo durante i blitz dei bombardieri della Luftwaffe.\nIl 25 maggio seguente, mentre faceva da scorta al convoglio WS-8B diretto nell'oceano indiano, venne distaccata insieme ad altri cacciatorpediniere britannici per partecipare alla ricerca della corazzata tedesca \"Bismarck\" nell'Atlantico settentrionale; il giorno seguente, la formazione (composta, oltre che dalla \"Piorun\", anche dai cacciatorpediniere HMS \"Cossack\", HMS \"Zulu\", HMS \"Sikh\" e HMS \"Maori\") ricevette una segnalazione radio intorno alle 11:00 che poneva la \"Bismarck\" a sole 50 miglia di distanza, e le unit\u00e0 Alleate si lanciarono subito all'inseguimento. Intorno alle 22:37 la \"Piorun\", che nel buio aveva perso il contatto con il resto della formazione, avvist\u00f2 una nave di grosse dimensioni, inizialmente scambiata per l'incrociatore britannico HMS \"Sheffield\"; il comandante P\u0142awski si avvicin\u00f2 per segnalare con una lampada Aldis, ma per tutta risposta ricevette una serie di colpi sparati dai pezzi di grosso calibro della \"Bismarck\". Per i 59 minuti successivi le due navi si scambiarono una serie di bordate, senza provocarsi danni significativi; gli altri cacciatorpediniere, richiamati dallo scontro, giunsero sulla scena e tentarono di attaccare la grossa corazzata tedesca con i siluri, ma tutti i colpi andarono a vuoto. La \"Piorun\" ruppe il contatto con la \"Bismarck\" intorno alle 23:36, rientrando a Plymouth per via della penuria di carburante.\nNei mesi successivi prese parte alla battaglia dell'Atlantico, scortando i convogli Alleati e facendo spesso la spola da un versante all'altro dell'oceano Atlantico; dopo lavori di riparazione, nel giugno del 1943 venne trasferita alla 24th Destroyer Flotilla della Mediterranean Fleet per servire nel teatro del Mediterraneo. Il 10 luglio 1943 la \"Piorun\" prese parte all'sbarco in Sicilia davanti alle coste della Sicilia, facendo da schermo alle corazzate della forza di copertura; il 9 settembre seguente prese invece parte all'sbarco a Salerno (lo sbarco a Salerno), fornendo fuoco di copertura alla forza d'invasione. Continu\u00f2 ad operare al largo delle coste italiane fino all'8 novembre, quando venne rinviata in Gran Bretagna per le riparazioni; rientrata in servizio, nel giugno del 1944 prese parte all'operazione Overlord, facendo da copertura alla forza d'invasione. Il 9 giugno intercett\u00f2 alcuni cacciatorpediniere tedeschi nei pressi di \u00cele-de-Batz, mentre il 13 giugno seguente contribu\u00ec all'affondamento del dragamine tedesco M343 al largo dell'isola di Jersey.\nContinu\u00f2 ad operare nel canale de La Manica fino al termine delle ostilit\u00e0; rimase sotto controllo polacco fino al giugno del 1946, quando ritorn\u00f2 alla Royal Navy con il nome di HMS \"Noble\" (il suo precedente nominativo era stato assegnato ad un dragamine della classe Algerine). Inserita nella Riserva della Flotta, venne posta in disarmo nel 1953; venne progettato di trasformare la nave in una fregata anti-sommergibile classe Type 16, ma in seguito il progetto venne abbandonato e la nave venne venduta per la demolizione nel settembre del 1955, finendo demolita a Dunston on Tyne nel dicembre seguente."}
{"id": "3423772", "revid": "767487", "url": "https://it.wikipedia.org/wiki?curid=3423772", "title": "When a Man Loves (film 1911)", "text": "When a Man Loves \u00e8 un cortometraggio muto del 1911 diretto da David W. Griffith.\nProduzione.\nIl film fu prodotto dalla Biograph Company, girato a Westfield nel New Jersey.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 5 gennaio 1911."}
{"id": "3423773", "revid": "599013", "url": "https://it.wikipedia.org/wiki?curid=3423773", "title": "Suore pie operaie dell'Immacolata Concezione", "text": "Le Suore Pie Operaie dell'Immacolata Concezione sono un istituto religioso femminile di diritto pontificio: le suore di questa congregazione pospongono al loro nome la sigla P.O.\nStoria.\nIl monastero delle Pie Operaie dell'Immacolata Concezione venne fondata ad Ascoli Piceno l'8 dicembre 1744 da Francesco Antonio Marcucci (1717-1798).\nLa comunit\u00e0, organizzata sul modello delle concezioniste francescane, venne approvata da Tomaso Marana, vescovo di Ascoli Piceno, nel 1744 e nuovamente il 20 dicembre 1761: le religiose aprirono una gratuita per fanciulli e, nel 1748, un collegio.\nCon il breve \"Ex quo divina\" del 1\u00ba dicembre 1777 papa Pio VI estese alle Pie Operaie i privilegi delle concezioniste. Nel 1929, essendo mutata la natura della comunit\u00e0, la 1929 trasform\u00f2 il monastero \"sui iuris\" delle Pie Operaie in casa madre di una congregazione religiosa.\nAttivit\u00e0 e diffusione.\nLe Pie Operaie si dedicano all'istruzione e all'educazione cristiana della giovent\u00f9 e all'assistenza alle donne.\nIl loro abito in origine era quello delle monache concezioniste (tunica e scapolare bianchi e manto turchino); in seguito venne semplificato (tunica, scapolare e velo bianchi, corona del rosario bianca portata sul fianco sinistro, catenina in argento con una medaglietta smaltata d'azzurro recante l'effigie dell'Immacolata Concezione) ma i nuovi regolamenti adottati dopo il concilio Vaticano II prescrivono solo un abito povero, decoroso e pulito.\nOltre che in Italia, le suore sono presenti in Brasile e nelle Filippine; la sede generalizia, dal 1945, \u00e8 a Roma.\nAlla fine del 2008 la congregazione contava 136 religiose in 24 case."}
{"id": "3423775", "revid": "2032913", "url": "https://it.wikipedia.org/wiki?curid=3423775", "title": "Balla italiano", "text": "Balla italiano \u00e8 un album della cantante pop italiana Jo Squillo, pubblicato nel 1993 dall'etichetta discografica Carosello\nIl disco.\nL'album \u00e8 stato anticipato dalla partecipazione della cantante al Festival di Sanremo 1993, dove ha interpretato l'omonimo brano \"Balla italiano\", pubblicato anche come singolo, venendo tuttavia eliminata dopo la prima esecuzione.\nIl disco contiene i remix di tre vecchi successi della cantante: \"Aria\", \"Siamo donne\" e \"Me gusta il movimento\".\nIl brano rap \"Voglio un microfono\", con cui Jo Squillo ha partecipato al Cantagiro durante l'estate di quell'anno, \u00e8 stato presentato in varie trasmissioni televisive e utilizzato come sigla dell'omonimo programma radiofonico presentato dalla cantante su Radio Dimensione Suono."}
{"id": "3423777", "revid": "1305772", "url": "https://it.wikipedia.org/wiki?curid=3423777", "title": "The Punisher (videogioco 1993)", "text": " \u00e8 un videogioco di tipo picchiaduro a scorrimento orizzontale, sviluppato e pubblicato nel 1993 dalla Capcom.\n\u00c8 l'unico videogioco arcade basato sul Punitore, popolare antieroe dei fumetti Marvel Comics, e in esso figurano vari personaggi e ambientazioni dell'opera su carta.\nDopo il grande successo ottenuto con il titolo \"Final Fight\" la Capcom tent\u00f2 di sfruttare al massimo il motore di tale gioco per produrre altri picchiaduro simili, appoggiandosi anche al mondo dei fumetti come in questo caso e in \"Cadillacs and Dinosaurs\", uscito lo stesso anno.\nNel 2002 la All-In Co. realizz\u00f2 un bootleg del gioco per il mercato cinese dal nome \"Biaofeng Zhanjing\", versione non ufficiale che utilizzava suoni presi da \"Final Fight\".\nTrama.\nFrank Castle, ex marine statunitense reduce dal Vietnam, vede la propria famiglia massacrata da un clan mafioso guidato da Bruno Costa, intento in un regolamento di conti: l'evento lo trasformer\u00e0 nel Punitore, un violento vigilante che vive nell'obiettivo di vendicarsi, aiutato da Nick Fury e dall'organizzazione S.H.I.E.L.D.\nScoprir\u00e0 a sue spese che Costa non \u00e8 altro che un pesce piccolo in quell'oceano che \u00e8 la malavita newyorkese, primeggiata dal feroce Kingpin.\nModalit\u00e0 di gioco.\n\"The Punisher\" presenta il medesimo gameplay di altri titoli Capcom come \"Final Fight\" e \"Captain Commando\", con la sola variante che i personaggi utilizzabili sono solamente due (il Punitore e Nick Fury), e con il medesimo set di mosse: \u00e8 facile intuire che lo sforzo della compagnia si \u00e8 concentrato sull'ampiezza del set di mosse stesso, che presenta un gran numero di varianti; combinando i due pulsanti (attacco e salto) \u00e8 possibile effettuare combo di pugni, calci rotanti, calci con capriola, calci volanti in sospensione ed in planata, rotolare a terra ed attaccare con un calcio a martello, afferrare l'avversario e picchiarlo oppure proiettarlo con due differenti tipi di prese, effettuare un piledriver o lanciare l'avversario in salto. \u00c8 presente la classica mossa speciale dei picchiaduro Capcom, ovvero una tecnica eseguibile premendo contemporaneamente entrambi i pulsanti che permette al protagonista di atterrare tutti gli avversari attorno a lui ma sacrificando dell'energia; questa tecnica \u00e8 effettuabile anche mentre si afferra l'avversario, con l'eroe che afferra il nemico per le gambe e lo fa roteare prima di scagliarlo.\nDurante il gioco \u00e8 possibile raccogliere varie armi da utilizzare contro i nemici: tra queste si possono raccogliere delle granate che il giocatore accumula, e sono utilizzabili premendo entrambi i pulsanti contemporaneamente in fase di salto o quando il giocatore ha pochissima energia.\nUn'ulteriore novit\u00e0 introdotta nel gioco \u00e8 la presenza di fasi del gioco stesso durante le quali il personaggio guidato dal giocatore estrae una pistola e con il pulsante di attacco fa fuoco sul nemico indicato da un mirino, posizionato automaticamente dalla CPU.\nIl giocatore pu\u00f2 interagire con diversi elementi dello scenario, ed ha la possibilit\u00e0 di sfasciare automobili parcheggiate o rompere vetrate.\nIl giocatore ha a disposizione tre vite, ed ogni vita prevede dell'energia, recuperabile grazie a del cibo che si pu\u00f2 trovare lungo il percorso.\n\u00c8 possibile continuare una partita terminata inserendo un nuovo credito: nella scena di fine partita con il conto alla rovescia si pu\u00f2 notare Microchip che tenta disperatamente di rianimare il Punitore o Nick Fury.\nNella versione giapponese del gioco le tecniche speciali di calcio che prevedono fuoriuscita di sangue all'avversario colpito sono state modificate, presentando una fiamma blu al piede del personaggio, con il nemico colpito che finisce avvolto da fiamme azzurre.\nIl gioco \u00e8 composto da sei livelli. Al termine del terzo si accede ad un bonus chiaramente ispirato da \"Street Fighter II\", nel quale con la pistola si devono eliminare tutti i barili che cadono dall'alto.\nAnalizzando il codice sorgente del gioco si scopre che esiste un livello nascosto, probabilmente un bonus, ambientato all'interno di un aereo, nel quale sono presenti molte hostess da liberare: potrebbe trattarsi di un livello incompleto e quindi non accessibile dal giocatore, ma incluso nel codice del prodotto finale.\nLivelli.\nSi inizia il gioco con il Punitore che fa irruzione in una banca durante una rapina da parte degli uomini di Bruno Costa; successivamente scatta l'inseguimento a Costa stesso che porta l'eroe a bordo di un autobus sequestrato dagli scagnozzi del criminale; si affrontano nemici di vari tipi, tra questi alcuni karateka in gi.\nIl boss di fine livello \u00e8 Chester Scully, personaggio realmente presente nel fumetto negli episodi 22 e 23 di agosto e settembre 1989: \u00e8 un energumeno con ottime doti di agilit\u00e0 e qualche conoscenza di arti marziali, ma sempre piuttosto prevedibile nei suoi attacchi; una volta sconfitto riveler\u00e0 l'ubicazione della dimora di Bruno Costa, ovvero il castello Pantaberde, in Florida; se il giocatore guida il Punitore, questi sparer\u00e0 a Scully in seguito alla rivelazione, con un colpo di pistola (ma senza riuscire a ucciderlo, come si scoprir\u00e0 in seguito); se viene usato Fury, quest'ultimo si limiter\u00e0 a tramortirlo con un calcio.\nIl Punitore fa irruzione nel palazzo di Costa attraverso il condotto di scarico della piscina presente nel giardino dell'edificio. Il giocatore dovr\u00e0 sbarazzarsi di parecchi nemici sia all'esterno che all'interno della villa, tra questi tre curiose kunoichi armate con una katana (che ritorneranno nei successivi livelli, anche pi\u00f9 volte) e i ben noti mobster tirapiedi di Bruno Costa, che riportano i nomi presenti anche nel fumetto: sono infatti presenti nel gioco Luis Allegre, Hannigan, Kolsky e Skinner.\nUna volta messo Bruno Costa con le spalle al muro questi viene ucciso tra lo stupore generale dal raggio laser di Guardroid, un enorme androide programmato da Kingpin per eliminare Costa, ritenuto ormai inutile, e il Punitore: esso sar\u00e0 il boss del livello.\nPer stanare Kingpin, il Punitore prova a mettergli i bastoni tra le ruote nei suoi traffici: nel terzo livello si combatte di notte in una zona del porto contro numerosi gangster.\nIn questo livello compaiono per la prima volta i Pretty Boy e i Pretty Head, membri dei Reavers, un clan di cyborg criminali.\nIl boss di questo livello, Bonebreaker, \u00e8 anch'egli uno dei Reavers; lo si affronta all'interno di un magazzino del porto; ha come arma principale un lanciafiamme e pu\u00f2 sparare razzi dalla parte cingolata del corpo.\nIl successivo obbiettivo del S.H.I.E.L.D. \u00e8 una locomotiva che agisce da quartier generale mobile per i traffici di droga di Kingpin, facendo la spola tra i campi sotterranei e i magazzini. Il livello \u00e8 ambientato sulle rotaie e a bordo del treno.\nIl boss del livello \u00e8 Bushwacker, mercenario munito di braccio cibernetico trasformabile in un cannone; egli \u00e8 in grado di effettuare la \"Spinning Clothesline\" (\"Braccio Teso Rotante\") di Mike Haggar, personaggio di \"Final Fight\" e di altri picchiaduro Capcom; al termine del combattimento il treno esplode.\nKingpin chiede esplicitamente ai propri tirapiedi di portargli la testa del Punitore (o di Fury, o di entrambi se si gioca in due). La lotta avviene nelle fogne che celano il nascondiglio di Castle; alla fine si sbuca in una foresta.\nIl boss finale \u00e8 Guardroid2, molto pi\u00f9 potente, veloce ed abile del Guardroid boss del secondo livello, e in questo caso \u00e8 sempre supportato da nemici comuni vari.\nL'ultimo livello \u00e8 il covo di Kingpin, un enorme grattacielo dal nome \"King's building\", nel quale il protagonista fa irruzione dall'ultimo piano aprendo un buco nel muro con un bazooka. Si prosegue lungo un corridoio - al termine del quale bisogna sostenere un nuovo scontro con Chester Scully, che morir\u00e0 veramente questa volta - per poi saltare sulla parte superiore di un ascensore, dove si affronter\u00e0 Mosaico: questi appare diverso dal fumetto (veste come un paramilitare) e con un ruolo apparentemente meno importante. Successivamente si passa nella stanza dove si controllano gli ascensori, per poi forare il pavimento con granate e scendere nella stanza dove si trova Kingpin.\nKingpin stesso \u00e8 il boss finale; dopo la sua sconfitta l'edificio crolla e il Punitore e Nick Fury fuggono a bordo di un furgone; una nota finale riporta il numero di nemici uccisi e il fatto che il cadavere di Kingpin non \u00e8 stato trovato.\nSe si termina il gioco senza mai continuare con nuovi crediti si assister\u00e0 ad un finale alternativo.\nColonna sonora.\nIl 20 agosto 1993 la Pony Canyon/Scitron pubblic\u00f2 un'edizione limitata della colonna sonora del gioco, presente in \"Tenchi wo Kurau II The Battle of Red Wall : G.S.M. Capcom 7\" (PCCB-00133)."}
{"id": "3423778", "revid": "30300", "url": "https://it.wikipedia.org/wiki?curid=3423778", "title": "Mimmo Amerelli", "text": ""}
{"id": "3423780", "revid": "767487", "url": "https://it.wikipedia.org/wiki?curid=3423780", "title": "Unione Sportiva Catanzaro 1978-1979", "text": "Questa voce raccoglie le informazioni riguardanti l'Unione Sportiva Catanzaro nelle competizioni ufficiali della stagione 1978-1979.\nStagione.\nNella stagione 1978-1979 il Catanzaro allenato da Carlo Mazzone ha disputato il terzo campionato di Serie A della sua storia. Con 28 punti raccolti ha ottenuto il nono posto. Con 18 reti il miglior realizzatore stagionale dei calabresi \u00e8 stato Massimo Palanca, delle quali 10 in campionato e 8 in Coppa Italia.\nNella Coppa Italia prima del campionato ha disputato e vinto il quarto girone di qualificazione, eliminando tra le altre il Milan, nei Quarti ha eliminato il Cagliari, in Semifinale cede alla Juventus nel doppio confronto, Juventus che vincer\u00e0 il trofeo battendo in finale il Palermo.\nOrganigramma societario.\nArea direttiva\nArea tecnica\nArea sanitaria"}
{"id": "3423781", "revid": "287204", "url": "https://it.wikipedia.org/wiki?curid=3423781", "title": "Circondario di Halberstadt", "text": "Il circondario di Halberstadt (in tedesco Landkreis Halberstadt) era un circondario della Sassonia-Anhalt di 74.886 abitanti, che aveva come capoluogo Halberstadt.\nGi\u00e0 circondario durante la DDR, venne mantenuto tale anche dopo l'unificazione. Il 1\u00ba luglio 2007 \u00e8 stato poi unito con i circondari di Quedlinburg e Wernigerode, a formare il nuovo Circondario dello Harz."}
{"id": "3423783", "revid": "125069198", "url": "https://it.wikipedia.org/wiki?curid=3423783", "title": "Ry\u014dtar\u014d Okiayu", "text": "\u00c8 attivo dal 1989, ed \u00e8 affiliato con la Aoni Production.\nFa parte dell'Entertainment Music Unit (E.M.U.), un gruppo di doppiatori di cui fanno parte anche Hikaru Midorikawa, Hideo Ishikawa, Nobutoshi Canna e Daisuke Sakaguchi. Il gruppo \u00e8 stato formato nel 1995, per poi sciogliersi nel 2000. \n\u00c8 stato sposato con la collega doppiatrice Nao Nagasawa, con cui ha avuto un figlio."}
{"id": "3423784", "revid": "537927", "url": "https://it.wikipedia.org/wiki?curid=3423784", "title": "Singer Building", "text": ""}
{"id": "3423793", "revid": "5585", "url": "https://it.wikipedia.org/wiki?curid=3423793", "title": "Antonio Siciliano", "text": "Dal 1973 in poi ha lavorato come montatore in oltre centocinquanta produzioni fra film cinematografici italiani e serie televisive. Nel 1992 ha vinto il David di Donatello per il miglior montatore per il film \"Maledetto il giorno che t'ho incontrato\" di Carlo Verdone."}
{"id": "3423794", "revid": "110157", "url": "https://it.wikipedia.org/wiki?curid=3423794", "title": "Circondario di Wernigerode", "text": "Il circondario di Wernigerode (in tedesco Landkreis Wernigerode) era un circondario della Sassonia-Anhalt di 91.164 abitanti, che aveva come capoluogo Wernigerode.\nGi\u00e0 circondario durante la DDR, venne mantenuto tale anche dopo l'unificazione. Il 1\u00ba luglio 1994 ha subito una riduzione territoriale, cedendo alcuni comuni al circondario di Quedlinburg. Il 1\u00ba luglio 2007 \u00e8 stato poi unito con i circondari di Halberstadt e Quedlinburg, a formare il nuovo circondario dello Harz."}
{"id": "3423796", "revid": "1354930", "url": "https://it.wikipedia.org/wiki?curid=3423796", "title": "Driedaagse De Panne - Koksijde 2011", "text": "La Driedaagse De Panne - Koksijde 2011 (it. \"Tre giorni di La Panne - Koksijde\"), trentacinquesima edizione della corsa, si svolse in due tappe pi\u00f9 due semitappe dal 29 marzo al 31 marzo 2010, per un percorso totale di 538,7\u00a0km. Fu vinta dal belga S\u00e9bastien Rosseler, che termin\u00f2 la gara in 12h21'33\"."}
{"id": "3423799", "revid": "729019", "url": "https://it.wikipedia.org/wiki?curid=3423799", "title": "Stazione di Canada Water", "text": "La stazione di Canada Water \u00e8 una stazione situata a Rotherhithe, nei pressi del Canada Water, un lago creato da una ex darsena dei London Docklands, nel borgo londinese di Southwark.\nQuesta stazione \u00e8 servita dai servizi della linea Jubilee della metropolitana di Londra e dai treni suburbani transitanti sulla ferrovia di Londra est.\nStoria.\nCanada Water fu originariamente pensata come fermata sulla cancellata \"Fleet Line Extension\" verso Thamesmead. Il prolungamento non fu mai costruito, ma Canada Water divenne l'unica stazione della progettata Fleet Line Extension ad essere realizzata sull'estensione della linea Jubilee.\nLa stazione \u00e8 un edificio completamente nuovo in un sito completamente derelitto previamente occupato dall'Albion Dock, facente parte degli ex Surrey Commercial Docks. La stazione fu una delle prime progettate nell'ambito dell'estensione della linea Jubilee. Il contratto per la costruzione della stazione fu inizialmente concesso a Wimpey nel 1993 per l'importo di 21,3 milioni di sterline e fu successivamente rilevato dalla Tarmac (l'attuale Carillion). La costruzione inizi\u00f2 nel 1995. Si dimostr\u00f2 estremamente complessa, richiedendo l'escavazione (per scavamento e ricopertura) di un volume lungo 150\u00a0m, largo 23\u00a0m e profondo 22\u00a0m. L'edificio della stazione dell'East London Line richiese uno spazio separato ad angolo retto, lungo 130\u00a0m, profondo 13\u00a0m e affusolato in larghezza, che incorporava una galleria ferroviaria di epoca vittoriana. La costruzione fu resa complessa dall'alto livello della falda \"in situ\", dato che \u00e8 situata nella pianura alluvionale del Tamigi; un esteso prosciugamento a pozzo profondo fu necessario per abbassare il livello della falda prima che il perimetro degli scavi potesse essere costruito. In totale furono scavati 120.000\u00a0m\u00b3 di terra. Una complicazione addizionale fu il sito dello scavo, vicino alle fondamenta di due condomini di 22 piani ed al termine settentrionale dell'ex Canada Dock, oggi il lago ornamentale Canada Water. La sezione della East London line che passava per la stazione fu completamente ricostruito, smantellando la galleria in mattoni del XIX secolo e ridepositando i binari sopra una nuova struttura che scavalca i sottostanti binari della linea Jubilee. Poich\u00e9 la East London line dovette essere chiusa per questi lavori, London Underground colse l'opportunit\u00e0 di fare altre opere di manutenzione come le riparazioni al Thames Tunnel, situato a poca distanza a nord.\nFu aperta il 19 agosto 1999, servita inizialmente dai treni della East London line. Il servizio passeggeri della linea Jubilee da questa stazione inizi\u00f2 il 17 settembre 1999\nStrutture e impianti.\nLa stazione, la prima ad essere progettata nel progetto dell'estensione della linea Jubilee, \u00e8 stata descritta dall'architetto capo della Mass Transit Railway (MTR) di Hong Kong, Roland Paoletti, come l'unica stazione della JLE costruita \"secondo le severe economie di ingegneria che si usano in una stazione di interscambio a Hong Kong.\" Fuori terra, la caratteristica pi\u00f9 notevole \u00e8 un \"tamburo\" di vetro di 25\u00a0m di diametro, che copre una profonda apertura che scende quasi fino ai binari della linea Jubilee, 22\u00a0m sotto la superficie. Questa caratteristica fu disegnata per permettere alla luce naturale di raggiungere la profondit\u00e0 della stazione, un principio di progetto comune a molte stazioni dell'estensione della linea Jubilee. Il tamburo fu disegnato e costruito da Buro Happold. \u00c8 notevolmente simile al tamburo in mattoni disegnato da Charles Holden per la stazione di Arnos Grove sulla Piccadilly Line negli anni 1930, ma molto pi\u00f9 orientato all'entrata della luce diurna.\nIl tamburo \u00e8 accompagnato da una stazione di autobus con tetto in vetro progettata da Eva Ji\u0159i\u010dn\u00e1 che serve da hub per gli autobus delle zone di Rotherhithe e Bermondsey. La stazione degli autobus fu disegnata per occupare un sito relativamente piccolo tra il tamburo della stazione, le aperture per la ventilazione della ferrovia, un'alta parete ed i vicini condomini. La caratteristica pi\u00f9 notevole \u00e8 una fila di travi lunghe 16\u00a0m sospese da una fila di colonne centrali che sostengono una tettoia di vetro e alluminio lunga 100\u00a0m. Questo provvede la protezione acustica per gli edifici residenziali e protegge i passeggeri che aspettano al di sotto.\nSottoterra, la stazione \u00e8 dominata da un'enorme scatola di calcestruzzo, abbastanza grande da poter contenere uno dei grattacieli di Canary Wharf sul suo lato. \u00c8 affiancata da una serie di enormi pilastri di calcestruzzo progettati per sopportare il peso di un edificio di 9 piani gi\u00e0 progettato cos\u00ec come la strada e la stazione degli autobus. La stazione ha 4 ascensori e 8 scale mobili con una salita media di circa 6,5\u00a0m per collegare le parti basse della stazione con il livello stradale. \u00c8 costruita su 3 livelli: la biglietteria e i negozi sono immediatamente sottoterra, i due binari nord-sud della East London line sono situati al secondo livello, 11\u00a0m sottoterra, e i due binari est-ovest della linea Jubilee sono al livello pi\u00f9 basso, 22\u00a0m sotto terra.\nLa stazione vinse il premio Civic Trust come edificio dell'anno del 2000, ed il premio Interchange Awards' Medium Size Project of the Year nel 2001.\nMovimento.\nPer quanto concerne la rete metropolitana, la stazione \u00e8 servita dalla linea Jubilee.\nPer quanto riguarda la rete ferroviaria, Canada Water \u00e8 servita dai convogli della London Overground, in servizio sulla linea East London.\nInterscambi.\nDi fronte all'edificio principale della stazione, \u00e8 presente l'autostazione di Canada Water presso la quale effettuano fermata numerose linee di superficie urbane, gestite da London Buses."}
{"id": "3423805", "revid": "2032913", "url": "https://it.wikipedia.org/wiki?curid=3423805", "title": "2p LA \u00b1 xy = (NOI)", "text": "2p LA \u00b1 xy = (NOI), pi\u00f9 conosciuto come \"Noi\", \u00e8 il settimo album in studio della cantante Jo Squillo.\nIl disco.\nL'album, principalmente caratterizzato da brani dance, \u00e8 stato pubblicato in seguito alla partecipazione di Jo Squillo alla seconda edizione del Festival italiano con il brano \"Potresti essere tu\".\nDall'album non \u00e8 stato estratto un singolo ufficiale, me \u00e8 stato promosso coi brani \"Mille storie\" e \"Andiamo su\", pubblicato come singolo promozionale."}
{"id": "3423807", "revid": "1186766", "url": "https://it.wikipedia.org/wiki?curid=3423807", "title": "Liegi-Bastogne-Liegi 1998", "text": "La Liegi-Bastogne-Liegi 1998, ottantaquattresima edizione della corsa e valida come prova della Coppa del mondo di ciclismo su strada 1998, fu disputata il 19 aprile 1998, per un percorso totale di 265,5\u00a0km. Fu vinta dall'italiano Michele Bartoli, al traguardo con il tempo di 6h37'29\" alla media di 40,077\u00a0km/h.\nPartenza a Liegi con 193 corridori di cui 102 portarono a termine la gara."}
{"id": "3423808", "revid": "2032913", "url": "https://it.wikipedia.org/wiki?curid=3423808", "title": "I Love Muchacha/Bizarre", "text": "I Love Muchacha/Bizarre \u00e8 un singolo della cantante italiana Jo Squillo, pubblicato nel 1984 dall'etichetta discografica Polydor e presentato al \"Festivalbar 1984\".\nIl brano, di genere italo disco, \u00e8 uscito in diversi paesi europei e risulta essere uno tra i pi\u00f9 popolari dell'artista della decade degli anni ottanta dell'artista facendole riscuotere popolarit\u00e0 soprattutto in Spagna e Germania. Il pezzo fa parte dell'album \"Bizarre\", nel quale il sound di Jo Squillo diventa pi\u00f9 pop, aprendo anche a piccole sperimentazioni come nel brano che d\u00e0 il titolo al lavoro, lato b di questo 45 giri. La copertina \u00e8 stata realizzata da Antonio Contiero utilizzando alcune Polaroid-SX70 manipolate, fotogrammi realizzati per un fumetto dal titolo \"Soft Streams\" su testo della scrittrice Carmen Covito, pubblicato l'anno successivo sulla rivista \"Frigidaire\" che aveva per protagonista la stessa Jo Squillo. Il titolo fa il verso con una certa allegra ironia al cognome dell'allora manager e compagno di vita di Jo Squillo, Gianni Muciaccia."}
{"id": "3423817", "revid": "599013", "url": "https://it.wikipedia.org/wiki?curid=3423817", "title": "Klemen Lavri\u010d", "text": "Carriera.\nClub.\nIn Slovenia.\nCresce nelle giovanili del Rudar Trbovlje, squadra della sua citt\u00e0 natale, Trbovlje. Nel 1998 viene acquistato dal Rudar Velenje. Gioca 91 partite di Prva liga andando a segno in 27 occasioni.\nIn Croazia e il successo in Germania.\nNel luglio del 2002 si trasferisce in Croazia per giocare nell'Hajduk Spalato. Rimane a Spalato fino al mercato invernale del 2004 quando giunge all'Inter Zapresic, squadra croata. In estate passa per 60.000 euro ai tedeschi del Dinamo Dresda: qui realizzare 17 gol in 31 incontri di campionato. Nella stagione 2004-05 \u00e8 stato votato come miglior calciatore in Germania, dietro a Lukas Podolski. Inoltre la sua rete in bicicletta contro il Rot-Weiss Essen \u00e8 stata votata come miglior gol dell'anno. Il 14 luglio 2005 Lavri\u010d viene acquistato per 1 milione di euro dal Duisburg, rimanendo in Germania. Nella prima stagione realizza 6 reti in 22 partite di Bundesliga, concludendo il campionato all'ultimo posto e finendo in seconda divisione. Nella seconda divisione realizza 12 marcature in 31 partite, riuscendo ad arrivare al sesto posto nella classifica marcatori. Il Duisburg risale in Bundesliga, ma il bottino di Lavri\u010d in questa stagione si riduce di parecchio: realizza solo 2 reti in 17 partite di Bundesliga, e il Duisburg non si salver\u00e0 dalla retrocessione, giungendo all'ultimo posto.\nGiappone e il ritorno in Europa.\nNel 2008 passa svincolato al Omiya Ardija, in J League. Nella prima stagione sigla 5 reti in 18 partite, nella seconda gioca solo 3 partite di campionato.\nNel settembre del 2009 torna a giocare per una squadra europea, lo Sturm Graz. Chiude la sua stagione in Austria con un discreto bottino di 8 reti in 26 partite di Bundesliga austriaca. Lo Sturm Graz vince la Coppa nazionale: elimina St. Johann/Pongau (2-4), Swarovski Wattens (0-1), Salisburgo (2-0), Admira Wacker (1-0) e Ried (0-1) raggiungendo la finale. Nella finale contro il Wiener Neustadt \u00e8 proprio Lavri\u010d che nel finale realizza l'1-0 decisivo per la vittoria della competizione. Lo stesso Lavri\u010d otterr\u00e0 (assieme ad altri 5 calciatori) il titolo di capocannoniere del torneo.\nNonostante le prestazioni offerte nella squadra mitteleuropea, rimane svincolato nella prima met\u00e0 della stagione calcistica 2010-2011.\nIl 31 gennaio 2011 gli svizzeri del San Gallo lo acquistano. Esordisce il 2 febbraio 2011 in San Gallo-Grasshoppers 1-4 dove segna anche il gol della bandiera per il San Gallo.\nIl 23 giugno 2011 si trasferisce ai tedeschi del Karlsruhe.\nNazionale.\nIl 31 marzo 2004 esordisce in Nazionale giocando l'amichevole Slovenia-Lettonia (0-1), entrando nel finale.\nEsordisce in una competizione FIFA l'8 settembre 2004 entrando nel secondo tempo di Scozia-Slovenia 0-0."}
{"id": "3423820", "revid": "287204", "url": "https://it.wikipedia.org/wiki?curid=3423820", "title": "Klemen Lavric", "text": ""}
{"id": "3423821", "revid": "767487", "url": "https://it.wikipedia.org/wiki?curid=3423821", "title": "His Trust", "text": "His Trust (o \"His Trust: The Faithful Devotion and Self-Sacrifice of an Old Negro Servant\") \u00e8 un cortometraggio muto del 1911 diretto da David W. Griffith. La storia \u00e8 basata sul sentimento di fedelt\u00e0 e di sacrificio di un vecchio servitore negro, interpretato da un attore dipinto di nero. Il seguito della storia verr\u00e0 ripreso nel film successivo di Griffith, \"His Trust Fulfilled\".\nTrama.\nFrazier si arruola nell'esercito confederato allo scoppio della guerra. Lascia la moglie e la bambina nelle mani del vecchio e fedele servo negro, chiedendogli di prendersi cura di loro. L'uomo viene ucciso in battaglia, la sua casa saccheggiata e incendiata. Alla sua famiglia non resta altro che l'affetto del servitore che offre la sua capanna alla vedova e all'orfana. L'unica cosa che viene salvata tra le macerie \u00e8 la spada di Frazier.\nProduzione.\nIl film fu prodotto dalla Biograph Company. Venne girato a Fort Lee, nel New Jersey.\nDistribuzione.\nLa pellicola - un cortometraggio in una bobina - fu distribuita dalla General Film Company e usc\u00ec nelle sale il 16 gennaio 1911. Ne venne fatta una riedizione nel 1916 quando il cortometraggio fu fatto uscire insieme alla seconda parte, \"His Trust Fulfilled\" come un film in due rulli.\nCopie del film vengono conservate negli archivi del Museum of Modern Art, dell'Academy Film Archive e della Library of Congress.\nData di uscita.\nIMDB\nAlias"}
{"id": "3423828", "revid": "767487", "url": "https://it.wikipedia.org/wiki?curid=3423828", "title": "David e Golia", "text": "David e Golia \u00e8 un film del 1960, diretto da Ferdinando Baldi e Richard Pottier.\nTrama.\nSiamo nel regno d'Israele. Il giovane David, ultimo figlio di un pastore, viene sempre schiavizzato dai fratelli maggiori. Un giorno capita in casa loro un vecchio, il profeta Samuele, che unge David come nuovo re di Israele; il vecchio re Saul infatti non \u00e8 pi\u00f9 compiaciuto da Dio, in quanto ambizioso ed egoista. Portato alla corte del re, David guarisce il re con un canto e viene per questo accolto al palazzo. Qui conosce Mikal, figlia di Saul, di cui si innamora. Il paese \u00e8 per\u00f2 minacciato dai Filistei, il cui re vuole invadere Israele e spodestare Saul; l'esercito d'Israele viene quindi mobilitato.\nNel corso di una successiva battaglia, gli Israeliti sembrano sul punto di essere sconfitti a causa della presenza nelle file nemiche del titanico Golia, campione dei Filistei. Il gigante propone una sfida tra lui e un soldato d'Israele. David si offre per il duello: grazie alla propria astuzia, il ragazzo ha la meglio su Golia e l'esercito d'Israele vince la battaglia. Saul nomina quindi David generale.\nNei successivi cinque anni, David si distingue per le sue abilit\u00e0 di condottiero, ottenendo il favore dei sudditi ma suscitando la gelosia di Saul; appena David chiede al re di poter sposare Mikal, Saul lo manda a compiere una prova: entro il tramonto del giorno successivo dovr\u00e0 portargli gli orecchini di cento soldati Filistei. Naturalmente David supera la prova, ma Saul e il suo secondo Abner (che prima aveva tentato di ostacolare il ragazzo nella prova) cercano di ucciderlo, costringendo David ad allontanarsi dal regno.\nI fratelli di David si riuniscono a lui con una piccola armata, dichiarandosi pronti a seguirlo per uccidere Saul. Intanto il re filisteo Akhis sferra un potente attacco al regno di Saul in netta superiorit\u00e0 numerica.\nMentre i Filistei si apprestano a giustiziare Mikal, interviene David in soccorso dell'amata, ma lo scontro \u00e8 impari. A ribaltare la situazione arrivano i fratelli di David con il loro esercito, che sbaragliano i Filistei (costringendoli a fuggire) e acclamano David e Mikal come sovrani d'Israele.\nProduzione.\nLe riprese avvennero a Gerusalemme e nell'allora Repubblica Socialista Federale di Jugoslavia; altre scene vennero realizzate a Roma presso i Incir De Paolis Studios e gli Amato Studios.\nLe scene interpretate da Orson Welles vennero dirette dallo stesso Welles, che per\u00f2 non volle essere accreditato tra i registi del film.\nDistribuzione.\nIl film usc\u00ec in Italia il 22 gennaio 1960. Negli Stati Uniti venne distribuito dalla Embassy Pictures il 28 maggio 1961 con il titolo \"David and Goliath\"; nella versione americana 18 minuti di scene vennero tagliati per ragioni mai chiarite."}
{"id": "3423834", "revid": "729019", "url": "https://it.wikipedia.org/wiki?curid=3423834", "title": "Caproni Ca.132", "text": "Il Caproni Ca.132 era un trimotore multiruolo ad ala bassa sviluppato dall'azienda italiana Aeronautica Caproni negli anni trenta e rimasto allo stadio di prototipo.\nDestinato sia al mercato dell'aviazione civile come aereo di linea sia a quello militare come aereo da trasporto e bombardiere, venne valutato, in quest'ultimo ruolo, dalla Regia Aeronautica ma scartato in favore del pi\u00f9 compatto Caproni Ca.133 ritenuto pi\u00f9 affidabile."}
{"id": "3423837", "revid": "1305772", "url": "https://it.wikipedia.org/wiki?curid=3423837", "title": "Ternana Calcio 1975-1976", "text": "Questa voce raccoglie le informazioni riguardanti la Ternana Calcio nelle competizioni ufficiali della stagione 1975-1976.\nStagione.\nDopo un inizio disastroso, culminato con l'ultimo posto all'ottava giornata, la Ternana (nel frattempo affidata all'ex commissario tecnico della nazionale italiana Edmondo Fabbri dopo il fallimento di Ezio Galbiati) effettu\u00f2 una graduale scalata della classifica che la port\u00f2, a met\u00e0 del girone di ritorno, a candidarsi tra le pretendenti alla promozione. Una serie di passi falsi ottenuti nell'ultima parte del campionato risucchiarono tuttavia la squadra nelle zone basse della classifica, fino al quindicesimo posto finale.\nOrganigramma societario.\nArea direttiva\nArea tecnica\nArea sanitaria"}
{"id": "3423849", "revid": "767487", "url": "https://it.wikipedia.org/wiki?curid=3423849", "title": "Costantino il Grande (film)", "text": "Costantino il Grande \u00e8 un film del 1961, diretto da Lionello De Felice.\nTrama.\nTornato dalla Gallia, Costantino deve vedersela con il cognato Massenzio e il suocero Massimiano, che vogliono rubargli il potere.\nUcciso Massimiano affronta l'altro e la notte prima della battaglia sogna la croce che gli predice la vittoria contro il nemico."}
{"id": "3423866", "revid": "124477278", "url": "https://it.wikipedia.org/wiki?curid=3423866", "title": "Jorge Rivero", "text": "Biografia.\nInizia a lavorare come attore negli anni sessanta; da allora ha interpretato oltre 120 film, sia in America che in Europa."}
{"id": "3423868", "revid": "729019", "url": "https://it.wikipedia.org/wiki?curid=3423868", "title": "Piaggio P.IX", "text": "Il Piaggio Stella P.IX, in seguito semplicemente Piaggio P.IX, era un motore aeronautico radiale 9 cilindri raffreddato ad aria prodotto su licenza dall'azienda italiana Societ\u00e0 Rinaldo Piaggio.\nIl Piaggio P.IX, versione prodotta in Italia del francese Gnome-Rh\u00f4ne 9K \"Mistral\", era stato rivisto a livello progettuale dall'ingegner Renzo Spolti, il quale ne trasse una serie di versioni."}
{"id": "3423869", "revid": "61051", "url": "https://it.wikipedia.org/wiki?curid=3423869", "title": "Piaggio Stella P.IX", "text": ""}
{"id": "3423870", "revid": "37401", "url": "https://it.wikipedia.org/wiki?curid=3423870", "title": "Costantino il grande", "text": ""}
{"id": "3423874", "revid": "179521", "url": "https://it.wikipedia.org/wiki?curid=3423874", "title": "Coppa del Mondo di partenza in linea", "text": "La Coppa del Mondo di partenza in linea \u00e8 una delle Coppe di specialit\u00e0 che vengono assegnate nell'ambito della Coppa del Mondo di biathlon, a partire dalla stagione 1999, dall'International Biathlon Union.\nLa classifica viene stilata tenendo conto solo dei risultati delle gare di partenza in linea disputate nel circuito; alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0. Il trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di biathlon."}
{"id": "3423878", "revid": "729019", "url": "https://it.wikipedia.org/wiki?curid=3423878", "title": "Battaglia del Madagascar", "text": "La battaglia del Madagascar (in inglese \"battle of Madagascar\"; in francese \"bataille de Madagascar\"), nome in codice operazione Ironclad, fu un'operazione militare effettuata nel maggio 1942 dalla flotta britannica durante la seconda guerra mondiale allo scopo di occupare l'isola di Madagascar, all'epoca sotto il controllo del Governo di Vichy, ed eliminare il rischio che questa potesse divenire una base aeronavale giapponese, permettendo quindi l'attacco dei convogli che trasportavano i rifornimenti all'8\u00aa armata britannica.\nAntefatti.\nL'espansionismo giapponese.\nIl Giappone, successivamente alla sua entrata in guerra, avvenuta il 7 dicembre 1941 con l'attacco alla flotta americana nella base di Pearl Harbor, avanz\u00f2 velocemente, dirigendosi sia verso sud est, espandendo il suo controllo nell'Oceano Pacifico con la conquista delle basi americane site a Wake e Guam, che verso sud ovest, conquistando rapidamente, nei tre mesi successivi, Hong Kong, le isole Filippine e Singapore, aprendosi la strada verso l'Oceano Indiano, mentre la Thailandia venne occupata dalle truppe terrestri provenienti dalla Cina.\nNella primavera del 1942 le forze britanniche di stanza nei possedimenti coloniali in Malaysia, Birmania, Filippine, Giava e Sumatra erano state annientate e, dalla Birmania, i giapponesi avanzarono verso l'India, mentre a sud, dopo lo sbarco in Nuova Guinea e l'avanzata nelle isole Salomone, arrivarono a minacciare l'Australia.\nL'atteggiamento francese.\nIn Francia, a seguito della sconfitta contro la Germania, sancita con l'armistizio del 22 giugno 1940, venne instaurato il Governo collaborazionista di Vichy, presieduto dal maresciallo Philippe P\u00e9tain, ed esso fu contrastato dalle forze della cosiddetta Francia Libera, guidata dal generale Charles de Gaulle, nel frattempo rifugiatosi a Londra. Tale contrasto, causa l'atteggiamento di non belligeranza sia contro gli Alleati, nonostante episodi quali l'attacco alla flotta francese a Mers-el-K\u00e9bir, che contro i tedeschi, produsse in patria l'inizio della resistenza contro le forze di occupazione naziste, mentre, nei territori coloniali, le due \"anime\" francesi creavano una situazione di bilico che sfoci\u00f2 anche in scontri armati quale quello avvenuto in Siria, quando il Governo di Vichy mise a disposizione dei tedeschi, i quali, attraverso la loro rete di agenti cercavano di sollevare la popolazione dell'Iraq in una \"guerra santa\" contro gli inglesi, l'aeroporto di Aleppo, nel nord della Siria. Questo episodio provoc\u00f2, l'8 giugno 1941, l'ingresso nel paese delle forze Alleate, comandate dal generale Henry Maitland Wilson, nelle quali erano inquadrate forze della Francia libera, guidate dal generale Paul Legentilhomme, che combatterono contro le forze fedeli a Vichy, comandate dal generale Henri Dentz, che si trovavano a presidio del paese.\nNel quadro che si stava delineando durante il conflitto, e soprattutto dopo l'entrata in guerra del Giappone, il generale de Gaulle sollecit\u00f2 un intervento delle forze della Francia Libera in Madagascar, proponendo al Primo Ministro del Regno Unito Winston Churchill l'invio nella colonia di un proprio contingente, appoggiato da forze aeronavali britanniche, ma questi, pur favorevole all'idea di insediare i gollisti nell'isola, era scettico sulla possibilit\u00e0 di un'azione combinata, sia a causa del rovescio subito nella battaglia di Dakar che dall'inconsistenza delle forze francesi eventualmente disponibili, e quindi, nel caso gli avvenimenti avessero portato Londra a dare al via all'operazione, questa avrebbe dovuto essere condotta esclusivamente da forze britanniche. Di diverso tenore era l'atteggiamento del Governo di Vichy, che, pur sottoposto agli intenti di Hitler, non era stato direttamente interpellato sulla possibilit\u00e0 di consentire al Giappone l'installazione di proprie basi nella colonia, mantenendosi quindi in un atteggiamento di attesa, e tale rimase poich\u00e9 Tokyo, prima di intraprendere eventualmente questa operazione, voleva il consenso tedesco ma il F\u00fchrer, pur riconoscendo l'importanza strategica del Madagascar, esit\u00f2 per non guastare i gi\u00e0 difficili rapporti con il Governo di Vichy.\nI timori britannici.\nL'avanzata del Giappone, ed il contestuale ingresso della sua marina nell'Oceano Indiano, minacciarono concretamente sia la rotta britannica del Capo di Buona Speranza e del Sudafrica, lungo la quale venivano inviate truppe e rifornimenti all'8\u00aa armata britannica impegnata sul fronte egiziano, che quella per l'India e per l'Australia, e tale minaccia divenne ancora pi\u00f9 forte quando in Gran Bretagna giunse la notizia che consistenti forze navali giapponesi si preparavano a sferrare una massiccia offensiva nell'Oceano Indiano, con la possibilit\u00e0 reale che questa avrebbe portato alla perdita dell'isola di Ceylon, il cui controllo, sia dal punto di vista strategico che da quello, dopo la perdita della Malacca, dell'approvvigionamento della gomma, era dai britannici considerato fondamentale.\nIl bombardamento della capitale Colombo, avvenuto il 5 aprile 1942, e, nello stesso giorno, l'affondamento degli incrociatori pesanti HMS \"Dorsetshire\" e HMS \"Cornwall\", ad opera di bombardieri in picchiata giapponesi, uniti all'affondamento nel Golfo del Bengala di circa 135.000 tonnellate di naviglio mercantile, ad opera della squadra navale comandata dal viceammiraglio Takeo Kurita, indussero l'Ammiragliato britannico dapprima a ritirare dall'Oceano Indiano la \"Eastern Fleet\", comandata dall'ammiraglio James Somerville, trasferendola nelle basi pi\u00f9 sicure del Golfo persico e successivamente, temendo non solo l'occupazione di Ceylon ma anche quella del Madagascar, ritenuta da Churchill una minaccia ancora maggiore alle rotte per il medio e l'estremo Oriente, ad iniziare i preparativi per l'invasione dell'isola, all'epoca sotto il controllo della Francia di Vichy e quindi esposta alla possibilit\u00e0 che una delle potenze dell'Asse potesse farne una base per incrociatori, sommergibili ed aerei, imponendo di fatto il proprio dominio sull'Oceano Indiano.\nLe forze in campo.\nRegno Unito.\nUna volta presa la decisione di dare il via all'operazione il contingente britannico inizi\u00f2 a raggrupparsi durante il mese di marzo e si radun\u00f2 al completo il 22 aprile a Durban, per quello che Churchill defin\u00ec \"il nostro primo attacco anfibio in grande stile dopo l'impresa dei Dardanelli di ventisette anni prima\"; la forza di invasione era composta da una squadra navale, comandata dal contrammiraglio Edward Neville Syfret, cos\u00ec formata: una corazzata, la HMS \"Ramillies\", due portaerei la HMS \"Illustrious\" e l'HMS \"Indomitable\", due incrociatori, l'incrociatore leggero HMS \"Hermione\" e l'incrociatore leggero olandese HNLMS \"Jacob van Heemskerck\", scortata da una squadra di undici cacciatorpediniere, integrata da alcune corvette e dragamine, mentre la forza di terra, al comando del generale Robert Sturges, era rappresentata da tre brigate ed un commando, un'unit\u00e0 dei Royal Marines di consistenza equivalente ad un battaglione rinforzato, a bordo di una quindicina di navi d'assalto e di trasporto truppe.\nImpero giapponese.\nLa Marina Imperiale Giapponese invi\u00f2, a sostegno delle forze francesi presenti sull'isola, la 1\u00aa divisione dell'8\u00aa flottiglia sottomarina, precedentemente di stanza alla base di Kwajalein nelle Isole Marshall, e successivamente giunta a Penang, nella Malesia nord-occidentale, alla fine di aprile del 1942. Essa era costituita da sommergibili I-10, I-16, I-18, I-20 e I-30, tre dei quali trasportavano un sommergibile tascabile mentre gli altri due un idrovolante, comandata dal contrammiraglio Noboru Ishizaki.\nL'attacco.\nL'attacco prese il via alle 04.30 del 5 maggio, preceduto da un lancio di volantini, con i quali Churchill intendeva fare comprendere ai francesi che l'occupazione dell'isola aveva come unico scopo di impedire che vi sbarcassero i giapponesi, impegnandosi a restituirla al termine della guerra, e si svolse secondo il piano che prevedeva uno sbarco sulla costa occidentale dell'isola, debolmente difesa, piuttosto che un attacco diretto alla base sita a Diego Suarez. Tale decisione venne presa sulla base della natura del terreno che vedeva il porto troppo \"incassato\" nella baia ed ottimamente difeso dai due forti \"Caimans\" e \"Bellevue\", diversamente dalla baia di Courrier, la quale, oltre ad essere quasi priva di difese, si trovava ad una distanza relativamente breve da Diego Suarez e le truppe, una volta sbarcate, si sarebbero trovate a meno di trenta chilometri dall'obiettivo.\nIl bombardamento aeronavale delle difese costiere francesi che precedette lo sbarco delle forze di terra fu di breve durata e l'unica batteria presente in quel settore, situata nel cosiddetto \"Castello di Windsor\", fu subito ridotta al silenzio; una volta preso terra i commandos iniziarono l'avanzata nella giungla in direzione di Diego Suarez, mentre nella baia di Ambarata inizi\u00f2 lo sbarco dei carri armati e degli altri veicoli. L'azione di terra fu contemporaneamente appoggiata da quella marittima e, durante i combattimenti, l'avviso coloniale \"D'Entrecasteaux\", che con il suo preciso fuoco di sbarramento stava rallentando l'avanzata britannica, dopo essere sfuggito a vari attacchi aerei e navali venne affondato dalla corazzata HMS \"Ramillies\", mentre l'incrociatore ausiliario \"Bougainville\" era stato precedentemente affondato, insieme ai sottomarini presenti, durante le fasi iniziali dell'attacco.\nLa conquista dell'isola.\nL'avanzata di terra verso Antsiranana si svolse attraverso l'unica strada disponibile, la quale era difesa, su un fronte di circa due chilometri, tra i forti \"Caimans\" e \"Bellevue\", con trincee e sbarramenti anticarro costruiti dai francesi e solo all'alba del giorno successivo, con l'aggiramento sulla destra, tra il forte \"Bellevue\" ed il mare, gli Alleati riuscirono a superare l'ostacolo, portandosi a soli tre chilometri da Diego Suarez. La notizia dello sfondamento non raggiunse tuttavia il comando britannico e l'ammiraglio Sommerville, interpretando il silenzio radio come fallimento dell'attacco, dette ordine al contrammiraglio Syfret di tentare un'azione azzardata, ossia la pentetrazione, col favore dell'oscurit\u00e0, del cacciatorpediniere HMS \"Anthony\" nel porto di Antsiranana, allo scopo di sbarcarvi una cinquantina di marines che avrebbero dovuto generare confusione nelle retrovie francesi. La manovr\u00e0 ebbe successo e, dopo lo sbarco del piccolo contingente, il cacciatorpediniere riusc\u00ec ad allontanarsi sotto il fuoco nemico senza subire danni, mentre i soldati britannici ottennero il risultato di seminare il panico tra le truppe francesi.\nDurante la notte il fronte tra i due forti alle spalle di Antsiranana cedette definitivamente e, prima dell'alba del 7 maggio, Diego Suarez cadde in mano Alleata, mentre, sul mare, i due sommergibili tascabili disponibili vennero entrambi affondati: il primo, lo \"H\u00e9ros\", richiamato dai suoi compiti di scorta ad un convoglio, venne attaccato una volta entrato nella baia di Courrier dalla corvetta HMS \"Genista\" e successivamente dagli aerei della HMS \"Illustrious\", e col\u00f2 a picco alle ore 05.00 del 7 maggio, ed il secondo, il \"Monge\", venne affondato dai cacciatorpediniere e dopo avere tentato di silurare la portaerei HMS \"Indomitable\"; la conquista della citt\u00e0 e del suo porto costarono alle truppe Alleate la perdita di 80 morti e 420 feriti.\nDopo la conquista di Diego Suarez e la sua trasformazione in base aeronavale britannica le forze francesi si ritirarono verso sud e gli Alleati iniziarono la manovra di occupazione dell'intera isola, con un'operazione su vasta scala che prese il via nei primi giorni del mese di settembre: il giorno 10 una brigata di fanteria britannica sbarc\u00f2 a Majunga senza incontrare resistenza, il 18 settembre fu conquistata Tamatave ed il 23 la capitale Tananarive. Dopo la caduta di Diego Suarez e l'inizio della conquista dell'intera isola i combattimenti erano di fatto cessati poich\u00e9 i francesi finsero solo di opporsi, allo scopo di gettare polvere negli occhi ai tedeschi, ma venivano preventivamente avvertiti dai britannici prima di ogni attacco, \"ritirandosi garbatamente\".\nL'armistizio venne firmato il 6 novembre ed il governatore generale Armand L\u00e9on Annet ottenne dagli inglesi l'inserimento di una clausola nella quale veniva garantito il mantenimento della sovranit\u00e0 francese sull'intera isola, affidandone l'amministrazione al generale della Francia Libera Paul Legentilhomme.\nBibliografia.\nSitografia.\nSecond World War Books: History Page"}
{"id": "3423880", "revid": "87865", "url": "https://it.wikipedia.org/wiki?curid=3423880", "title": "Rahul Bose", "text": "Si trasferisce con la famiglia a Bombay a tre anni dove studia alla Cathedral and John Connon School. Debutta a teatro con \"Topsy Turvey\" e \"Are There Tigers In The Congo?\" di Rahul D'Cunha. Nel 1994 esordisce nel cinema con una parte in \"English, August\" di Dev Benegal. \u00c8 il fondatore della organizzazione non governativa \"The Foundation\". "}
{"id": "3423883", "revid": "179521", "url": "https://it.wikipedia.org/wiki?curid=3423883", "title": "Coppa del Mondo di individuale", "text": "La Coppa del Mondo di individuale \u00e8 una delle Coppe di specialit\u00e0 che vengono assegnate nell'ambito della Coppa del Mondo di biathlon, a partire dalla stagione 1997, dall'International Biathlon Union.\nLa classifica viene stilata tenendo conto solo dei risultati delle gare di individuale disputate nel circuito; alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0. Il trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di biathlon. Il detentore in campo maschile \u00e8 il norvegese Sturla Holm L\u00e6greid, mentre in campo femminile \u00e8 l'italiana Dorothea Wierer."}
{"id": "3423887", "revid": "408977", "url": "https://it.wikipedia.org/wiki?curid=3423887", "title": "Boa vs. Python", "text": ""}
{"id": "3423888", "revid": "408977", "url": "https://it.wikipedia.org/wiki?curid=3423888", "title": "Boa vs Python", "text": ""}
{"id": "3423893", "revid": "1564499", "url": "https://it.wikipedia.org/wiki?curid=3423893", "title": "Centro commerciale naturale", "text": "Centro commerciale naturale \u00e8 una locuzione che si \u00e8 diffusa in Italia dalla fine degli anni novanta con l'obiettivo di denominare con un'espressione pi\u00f9 accattivante quella che fino ad allora era stata chiamata \"area commerciale centrale\" o \"area commerciale del centro storico\".\nCi\u00f2 a differenza di quanto nel frattempo accadeva in altri paesi occidentali, nei quali l'attenzione \u00e8 stata posta non tanto sull'oggetto (l'area commerciale centrale) quanto sui modelli di gestione (come il \"town center management\" diffuso dal Canada, agli USA, alla Gran Bretagna e successivamente il \"business improvement district\", sistema di origine USA che consiste nell'imporre \"dal basso\" una tassa di scopo alle attivit\u00e0 economiche di un'area commerciale centrale in modo da assicurare una fonte di finanziamento stabile al \"town center management\").\nPertanto, \"centro commerciale naturale\" \u00e8 inteso da parte di chi utilizza questa espressione come una aggregazione di esercizi commerciali che operano integrandosi tra loro in ambito urbano.\nIn quasi tutti i paesi del mondo nelle citt\u00e0 di non recente istituzione c'\u00e8 la presenza di qualche quartiere (in inglese \"district\", frequentemente tradotto in modo improprio in lingua italiana con \"distretto\"), spesso coincidente con il centro storico - o per usare una locuzione pi\u00f9 precisa, con il \"centro della citt\u00e0\" - dove si registra una concentrazione di attivit\u00e0 commerciali pi\u00f9 elevata rispetto ad altre zone del territorio. \nSi tratta, a ben vedere di una situazione o condizione che:\na) non ha alcunch\u00e9 di \"naturale\", poich\u00e9 la creazione delle aree commerciali nei centri storici delle citt\u00e0 \u00e8 il risultato di una pianificata volont\u00e0 da parte degli imprenditori e delle comunit\u00e0 locali di creare degli addensamenti commerciali e di servizi dove ritrovarsi, passeggiare, incontrarsi e fare acquisti;\nb) non ha elementi in comune con il \"centro commerciale\" che \u00e8 un addensamento di attivit\u00e0 commerciali localizzate all'interno di una struttura edilizia che nella quasi totalit\u00e0 dei casi \u00e8 di propriet\u00e0 di un solo soggetto economico che affida la gestione del centro commerciale a un soggetto professionale (es. societ\u00e0 di gestione che ha in loco un direttore) che svolge il proprio compito in applicazione di un contratto stipulato tra i singoli imprenditori e la societ\u00e0 di gestione. Infatti l'area commerciale centrale, anche nei casi in cui viene enfaticamente denominata \"centro commerciale naturale\" conserva un'elevata frammentazione della propriet\u00e0 delle unit\u00e0 immobiliari nelle quali si trovano le attivit\u00e0 commerciali e non dispone di un soggetto professionale che abbia giuridicamente ed effettivamente il potere di coordinare e gestire unitariamente l'area.\nIn sintesi, ci\u00f2 che caratterizza le aree commerciali centrali delle citt\u00e0 italiane - ma non soltanto italiane - \u00e8 proprio il non essere aree \"naturali\" e non essere \"centri commerciali\".\nLa gestione di un centro commerciale naturale.\nIl tema della gestione coordinata e integrata delle attivit\u00e0 commerciali e del terziario nelle aree commerciali centrali affidata a un professionista e con una verifica/misurazione del raggiungimento degli obiettivi prefissati \u00e8 stato affrontato in altri Paesi con l'utilizzo di un approccio definito di \"town centre management\". Le prime esperienze di questo tipo si registrano negli anni sessanta in Giappone e Canada, poi in Gran Bretagna tra il 1990 e il 2000 e poi diffusa in Francia, Germania, Belgio e Spagna. Dalla met\u00e0 degli anni novanta fino a circa il 2005 in Italia vi sono stati tentativi incerti di applicazione di questo approccio affiancati dalla produzione di alcuni lavori sul \"town centre management\". Negli anni successivi, \u00e8 scemato l'interesse verso sperimentazioni concrete di applicazione della cultura del \"town centre management\" nelle aree commerciali centrali italiane che, invece, hanno lasciato il passo a un fiorire di iniziative di animazione commerciale tradizionale, sul solco della consolidata esperienza italiana delle associazioni di via e dei gruppi di commercianti locali. A questo tipo di esperienze, supportate anche da amministrazioni pubbliche (in primo luogo le Regioni) si \u00e8 tentato di dare un'immagine innovativa anche mediante l'uso di locuzioni e neologismi quali in particolare \"centri commerciali naturali\" e \"distretti del commercio\". Ma all'attivismo nel coniare locuzioni accattivanti, al fiorire di iniziative di stampo tradizionale e al notevole investimento finanziario e di immagine da parte di molte amministrazioni pubbliche, non sono seguite in Italia esperienze solide e strutturate di gestione unitaria che abbiano prodotto una crescita effettiva e non effimera della redditivit\u00e0 delle attivit\u00e0 commerciali nelle aree centrali nelle quali esse si sono realizzate.\nIn Italia.\nDagli anni novanta in poi il sostanziale immobilismo nelle politiche pubbliche a favore del commercio nei centri citt\u00e0 \u00e8 stato in parte \"mascherato\" dall'istituzione nelle citt\u00e0 e nei centri urbani di entit\u00e0 denominate \"centri commerciali naturali\". Questa scelta, che si \u00e8 affermata in molte regioni d'Italia - anche con il sostegno delle principali associazioni di rappresentanza delle imprese del commercio Confcommercio e Confesercenti - ha portato alla creazione di consorzi, associazioni, tavoli di partenariato.. destinatari di risorse pubbliche nell'ambito di progetti di riqualificazione delle aree urbane centrali.\nA seconda delle diverse localit\u00e0 le forme di intervento delle pubbliche autorit\u00e0 si \u00e8 estrinsecato nelle forme pi\u00f9 varie.\nCalabria.\nIn Calabria sono le Camere di commercio a emanare bandi a favore delle strutture commerciali al fine di organizzarsi in un CCN.\nCampania.\nLa regione Campania ha regolato la materia con legge n. 1 del 2009. Organi di stampa hanno segnalato nel 2016 che all'interno di un procedimento avviato dalla Sezione regionale della Campania della Corte dei Conti per danno erariale vi sarebbe anche la vicenda di risorse pubbliche assegnate dalla Camera di commercio di Napoli ai centri commerciali naturali e utilizzate per viaggi in Canada.\nIn attuazione della sopra richiamata legge regionale, anche in piccole cittadine come Ariano Irpino e Cava de' Tirreni sono stati creati centri commerciali naturali.\nEmilia-Romagna.\nLa Regione Emilia-Romagna ha disciplinato la creazione dei centri commerciali naturali fin dal 1997. Tra le molte esperienze sul territorio regionale c'\u00e8 anche quella del Comune di Parma , che ha individuato e delimitato due centri commerciali naturali nel centro della citt\u00e0, che hanno preso il nome di centro commerciale naturale \"Oltretorrente di Parma\" e centro commerciale naturale \"Centro storico di Parma\". In seguito si \u00e8 stabilita una suddivisione in 9 comparti.\nLa forma giuridica scelta dall'amministrazione comunale \u00e8 stata quella con delibera di operare per il tramite di un consorzio , il Ge.C.C. (Gestione Centro Citt\u00e0 Parma), che vede la partecipazione al 60% dal comune di Parma e il restante 40% suddiviso in parti uguali tra Camera di Commercio di Parma, Ascom-Confcommercio Parma, Confesercenti Parma e Consorzio Parma Centro.\nFriuli Venezia Giulia.\nLa strada scelta dal legislatore regionale \u00e8 quella di concedere mutui a quei comuni che intendano favorire la valorizzazione dei centri commerciali naturali:\nLazio.\nLa regione Lazio ha incoraggiato la costituzione di centri commerciali naturali con legge regionale 4 del 2006 e il consiglio ha preso le delibere conseguenti. Le province , i comuni, le Municipalit\u00e0 di Roma hanno a loro volta stabilito contributi.\nMarche.\nGli interventi economici da parte della regione Marche a favore dei centri commerciali naturali risalgono al 2006. Ad Ascoli Piceno l'iniziativa \u00e8 partita dal Comune.\nPiemonte.\nIn Piemonte vi sono state e vi sono molte esperienze di centri commerciali naturali, tra i quali Asti, dove centro commerciale naturale \u00e8 stato promosso dalle associazioni di categoria che hanno costituito un consorzio.\nSardegna.\nLa regione Sardegna ha scelto la strada dei contributi economici per i centri commerciali naturali, costituiti in forma di consorzio o di associazione.\nSicilia.\nLa Regione Siciliana ha elaborato forme giuridiche ad hoc (leggi regionali n. 10 del 15 settembre 2005 e n. 21 dell'8 novembre 2007), che prevedono esplicitamente questa figura, equivalente di fatto a quella di un consorzio di imprese commerciali. Nel caso siciliano, per ottenere l'accreditamento come CCN si prescrive che il consorzio cos\u00ec formato sia in s\u00e9 senza scopo di lucro\nSi tratta, in ogni caso, della unione di piccoli esercenti, ubicati in una planimetria specifica di un centro storico, allo scopo di elaborare strategie comuni di marketing, fornire servizi ai consumatori e agli eventuali turisti, collaborare con gli enti locali nella promozione del territorio.\nToscana.\nLa regione Toscana ha fatto la scelta di valorizzare in modo capillare le sue strutture commerciali tradizionalmente sorte in numerose localit\u00e0. Le strutture sono raggruppate da una rete che pubblicizza i bandi pubblici che agevolano questo tipo di strutture Una indagine svolta nel 2010 ha individuato 150 C.C.N. (centri commerciali naturali) pubblicando un \"Rapporto sull'operativit\u00e0 dei centri commerciali naturali - 2010\".\nFirenze.\nLa regione Toscana ha scelto la strada di prevedere aiuti economici denominati \"finanziamento di progetti di qualificazione del sistema commerciale di vicinato\" emanando il relativo bando. Tra le esperienze toscane vanno segnalate quella di Lucca e dei centri commerciali naturali costituiti ad Alta Garfagnana, Altopascio, Castelnuovo, Pietrasanta e Porcari.\nUmbria.\nIl primo bando regionale destinato ai comuni capoluogo di Perugia e Terni risale al 2015 e prevedeva il finanziamento degli investimenti privati per la riorganizzazione e l'ammodernamento degli esercizi commerciali secondo linee guida definite. I partecipanti al bando erano tenuti a costituirsi in Ati e creare il centro commerciale naturale in forma stabile (minimo tre anni dalla concessione del contributo). Il finanziamento era al 50% a fondo perduto per gli investimenti della singola impresa e al 60% per il progetto comune. La linea di finanziamento era il FESR 2007-2013. Nell'ottobre dello stesso anno venne emanato un bando riservato ai comuni non capoluogo con gli stessi vincoli e finalit\u00e0, utilizzando i fondi FUR (Fondo Unico Regionale). Al bando vennero apportati piccoli cambiamenti come il numero minimo delle imprese associate che era di 25 e non 30. Attualmente I centri commerciali naturali in Umbria si trovano a: Perugia, Castiglione del Lago, Citt\u00e0 della Pieve, Orvieto, Panicale e Tavernelle. \nVeneto.\nLa normativa della Regione Veneto non ha mai disciplinato o auspicato la costituzione di \"centri commerciali naturali\", scegliendo quale strumento di politica attiva a favore del commercio nelle aree urbane centrali quelli che sono stati chiamati \"Programmi Integrati\", secondo una logica coerente con le politiche dell'UE che prediligono progetti e politiche alla scala urbana che prevedono che siano trattati assieme una pluralit\u00e0 di temi quali lo sviluppo delle imprese del commercio e dei servizi nelle aree urbane centrali, l'accessibilit\u00e0 a tali aree, la qualit\u00e0 degli spazi pubblici, il permanere di funzioni urbane di rango elevato nei centri storici..\nTale scelta strategica, che ha collocato la Regione del Veneto al livello pi\u00f9 avanzato tra le Regioni italiane per ci\u00f2 che riguarda le politiche attive a favore del commercio urbano, ha trovato attuazione in tre provvedimenti con i quali sono stati finanziati circa quaranta Programmi Integrati in aree urbane centrali nel Veneto. L'importanza dei Programmi Integrati nelle politiche della Regione del Veneto \u00e8 stata definitivamente sancita con l'inserimento dell'istituto dei \"Programmi integrati di gestione e di riqualificazione dei centri storici e urbani\" all'art. 7 della legge regionale sul commercio.\nNel mondo.\nBelgio.\nIn Belgio l'istituto prende nome di \"cellule de gestion des centre-villes\", anch'esso caratterizzato da una collaborazione pubblico-privato.\nGermania.\nIn Germania l'istituto prende il nome di \"Immobilien- und Standortgemeinschaft\" in cui i proprietari d'immobili e i commercianti di un determinato quartiere si prendono cura dello sviluppo e del decoro della zona.\nGran Bretagna.\nIn Gran Bretagna sono segnalate oltre 300 iniziative. Nella maggior parte di esse sono gli enti pubblici ad avere una posizione di maggioranza. Una particolarit\u00e0 \u00e8 data dal contributo in molti casi anche della grande distribuzione.\nStati Uniti d'America.\nNegli USA la terminologia usata \u00e8 \"business improvement district\" designa una zona definita all'interno della quale le imprese pagano una tassa supplementare destinata essenzialmente a per finanziare miglioramenti entro i confini del distretto. I Comuni possono mettere a disposizione parte dei fondi acquisiti per assistere le imprese, concedendo anche sgravi fiscali.\nSvezia.\nIn Svezia l'associazione per i \"town center management\" ha 200 soci."}
{"id": "3423896", "revid": "767487", "url": "https://it.wikipedia.org/wiki?curid=3423896", "title": "Verso sud (film)", "text": "Verso sud \u00e8 un film del 1992 diretto da Pasquale Pozzessere.\nLa pellicola ha per protagonisti Antonella Ponziani e Stefano Dionisi.\nTrama.\nRoma. Paola \u00e8 una ragazza madre appena uscita dal carcere; Eugenio \u00e8 un giovane senzatetto dedito all'alcol. Paola ha un bambino, di nome Chicco, che va a trovare nell'istituto per minori in cui vive.\nUna sera Eugenio va alla mensa della Caritas e vi incontra Paola, che gli chiede se conosce un posto dove poter dormire. Eugenio la porta alla stazione, in un vagone in deposito nel quale \u00e8 solito passare la notte. L\u00ec i due fanno l'amore. Il mattino seguente si salutano dandosi appuntamento per la sera alla mensa.\nEugenio cerca lavoro da un conoscente, che per\u00f2 lo caccia in malo modo, cos\u00ec decide di rivolgersi al prete della stessa chiesa in cui era solito rubare. Il sacerdote gli propone di dare una mano a un signore che si arrangia raccogliendo il cartone: Eugenio accetta. La sera si presenta alla Caritas, aspetta fino alla chiusura ma Paola non arriva. Allora si dirige sconsolato alla stazione, dove la incontra. Decide di portarla in un edificio sottoposto a sequestro che aveva notato nel pomeriggio. Il loro legame si rafforza, ma Paola \u00e8 spaventata all'idea che le tolgano il figlio, e un giorno, rientrando a casa, Eugenio scopre che lei se ne \u00e8 andata. Ubriacatosi, va alla stazione e si addormenta su un marciapiede. Quando torna nell'appartamento trova Paola che gli mostra il piccolo Chicco e gli racconta di come, per un caso fortuito, \u00e8 riuscita a portarlo via dall'istituto.\nBen presto Eugenio si rende conto che restando nell'appartamento verrebbero scoperti, cos\u00ec ruba una macchina per andare, con quella che ormai considera la sua famiglia, da un amico giostraio in Puglia che pu\u00f2 farli imbarcare clandestinamente per la Grecia. Arrivato a destinazione, dovendosi procurare i soldi necessari per il viaggio, si fa coinvolgere in una rapina ad un supermercato. Nonostante una sparatoria, il colpo va a segno, apparentemente senza conseguenze.\nEugenio, Paola e Chicco partono cos\u00ec per Brindisi, dove li aspetta un uomo per nasconderli in un camion da imbarcare alla volta di Patrasso. Lungo la strada, per\u00f2, si scopre che Eugenio nella rapina \u00e8 stato ferito. Il giovane rifiuta il ricorso alle cure giungendo a destinazione, stremato. Ormai agonizzante consegna i soldi a Paola e le dice a chi rivolgersi quando arriver\u00e0 allo scalo merci, quindi muore. Paola e Chicco riescono a imbarcarsi.\nProduzione.\nSi tratta dell'opera prima di Pasquale Pozzessere, pugliese, nativo di Lizzano, che ha ambientato e girato parte del film nella sua regione.\nLe scene ambientate a Brindisi sono state in realt\u00e0 girate a Taranto e dintorni. In particolare si nota la consegna del bottino sotto il ponte di \"Punta Penna\", mentre il protagonista muore presso lo stabilimento Ilva."}
{"id": "3423897", "revid": "729019", "url": "https://it.wikipedia.org/wiki?curid=3423897", "title": "18\u00aa Divisione fanteria &quot;Messina&quot;", "text": "La 18\u00aa Divisione fanteria \"Messina\" fu una divisione del Regio Esercito durante la seconda guerra mondiale, nel corso della quale fu impiegata sul Fronte jugoslavo.\nStoria.\nCostituzione.\nLa divisione continuava le tradizioni della Brigata \"Messina\", costituita il 7 giugno 1883 con il 93\u00ba Reggimento fanteria \"Messina\" di stanza nella Caserma Villarey di Ancona e con il 94\u00ba Reggimento fanteria \"Messina\" di Lecce. In applicazione del nuovo ordinamento del 1926, che prevedeva per le brigate di fanteria un'organizzazione basa su tre reggimenti, alla \"Messina\", nel frattempo ridenominata XVIII Brigata di fanteria, fu aggregato anche il 157\u00ba Reggimento fanteria \"Leoni di Liguria\". La brigata e il 2\u00ba Reggimento di artiglieria da campagna andarono a formare la \"Divisione militare territoriale di Ancona (18\u00aa)\", che nel 1934 divenne una grande unit\u00e0 operativa con la denominazione di \"Divisione di fanteria del Metauro (18\u00aa)\"; l'appellativo \"Metauro\" fu esteso anche alla brigata, ora basata sul 93\u00ba e 157\u00ba Reggimento fanteria.\nDurante il periodo della guerra d'Etiopia, dall'ottobre 1935 e fino al novembre seguente la Divisione \"Metauro\" fu mobilitata e schierata nella Libia italiana come misura di precauzione contro eventuali attacchi anglo-francesi; durante questo periodo fu costituita una \"Divisione di fanteria Metauro II (118\u00aa)\" a cui furono assegnati il 94\u00ba Reggimento fanteria (lasciato in patria) e 62\u00ba Reggimento fanteria (ceduto dalla Divisione \"Po\") inquadrati in una nuova Brigata fanteria \"Metauro II\", ma con il rientro in patria della \"Metauro\" questa seconda unit\u00e0 venne sciolta.\nIl 24 maggio 1939, a seguito del programma di trasformazione degli organici del Regio Esercito, la Brigata \"Metauro\" fu sciolta e al suo posto fu costituita la 18\u00aa Divisione fanteria \"Messina\", con alle sue dipendenze due reggimenti di fanteria (il 93\u00ba e il 94\u00ba Reggimento della vecchia Brigata \"Messina\") e uno di artiglieria da campagna (il 2\u00ba Reggimento) secondo l'ordinamento \"binario\" tipico delle divisioni di fanteria italiane dell'epoca.\nLa seconda guerra mondiale.\nIl 10 giugno 1940, giorno dell'entrata dell'Italia nella seconda guerra mondiale, la Divisione \"Messina\" era dislocata nella zona compresa tra Ancona, Fabriano e Fossombrone, dove rimane fino alla fine dell'anno. Il 3 aprile 1941, inquadrata nel XVII Corpo d'armata, la divisione fu inviata in Albania in preparazione dell'attacco dell'Asse al Regno di Jugoslavia, che prese il via il 6 aprile seguente: schierata nella zona a nord di Scutari in posizione difensiva, tra il 12 e il 13 aprile la \"Messina\" respinse alcuni attacchi jugoslavi lungo il settore tra Tarabosh e Kiri-Drin, per poi passare all'offensiva varcando la frontiera e penetrando in Montenegro; conquistata Antivari il 16 aprile, la divisione occup\u00f2 quindi Cettigne e Cattaro il 17 aprile successivo, giorno della capitolazione della Jugoslavia alle forze dell'Asse.\nIl 25 aprile 1941 la \"Messina\" fu dislocata nella zona di Podgorica e designata come forza d'occupazione italiana per il Montenegro, con vari presidi disseminati anche a Cettigne, Cattaro, Danilovgrad e Berane; la divisione si ritrov\u00f2 ben presto a fronteggiare l'esteso movimento di Resistenza jugoslava, conducendo numerosi rastrellamenti e aspri scontri con i partigiani nelle zone di Viparzar, Rijeka Crnojevi\u0107a, Cekanie, \u0160avnik e Cattaro. Dopo aver continuato con i suoi compiti di occupazione nel Montenegro anche per la prima met\u00e0 del 1942, nell'agosto di quell'anno la \"Messina\" fu assegnata in forza al VI Corpo d'armata e spostata in Croazia nella zona di Metkovi\u0107, continuando anche in questa nuova sede le operazioni contro i partigiani jugoslavi.\nAll'8 settembre 1943, giorno dell'annuncio dell'avvenuto armistizio tra l'Italia e gli Alleati, la \"Messina\" era concentrata principalmente nella zona della foce del fiume Narenta: una parte delle sue forze (il 93\u00ba Reggimento fanteria e la 108\u00aa Legione Camicie nere) riusc\u00ec a evacuare via mare fino in Puglia attraverso l'Adriatico, mentre il resto della divisione dovette capitolare nelle mani dei tedeschi. La \"Messina\" fu quindi ufficialmente sciolta il 13 settembre 1943.\nOtto appartenenti alla Divisione \"Messina\" figurarono nell'elenco CROWCASS (\"Central Registry of War Criminals and Security Suspects\"), compilato dagli Alleati anglo-statunitensi nel 1947, come persone ricercate dalla Jugoslavia per crimini di guerra."}
{"id": "3423899", "revid": "39591256", "url": "https://it.wikipedia.org/wiki?curid=3423899", "title": "Cadenza suspendue", "text": ""}
{"id": "3423900", "revid": "39591322", "url": "https://it.wikipedia.org/wiki?curid=3423900", "title": "Cadenza plagale", "text": ""}
{"id": "3423902", "revid": "2169878", "url": "https://it.wikipedia.org/wiki?curid=3423902", "title": "Un matrimonio interplanetario", "text": "Un matrimonio interplanetario \u00e8 un cortometraggio del 1910 scritto, diretto e interpretato da Enrico Novelli (pi\u00f9 noto come scrittore con lo pseudonimo di Yambo). La pellicola rappresenta probabilmente l'esordio del cinema italiano nel genere fantascientifico, sebbene si tratti di una commedia, mentre il primo lungometraggio fantascientifico drammatico (\"La morte viene dallo spazio\") verr\u00e0 girato solo nel 1958.\nDistribuzione.\nIl film fu distribuito in Francia nel febbraio 1910 con il titolo \"Un mariage interplan\u00e9taire\" e in Gran Bretagna l'11 marzo 1910 col titolo \"Marriage in the Moon\".\nNel 2014 la Cineteca del Museo nazionale del cinema di Torino ha pubblicato su Vimeo la versione in lingua inglese del film."}
{"id": "3423904", "revid": "1632387", "url": "https://it.wikipedia.org/wiki?curid=3423904", "title": "Cultivar di banana", "text": "Praticamente tutte le cultivar commestibili di banana sono ibridi e forme poliploidi delle due specie selvatiche di banane dotate di semi, \"Musa acuminata\" e \"Musa balbisiana\". Le cultivar commestibili devono la loro commestibilit\u00e0 al fatto di essere praticamente sempre senza semi (partenocarpiche): nelle piante selvatiche invece i numerosi semi occupano quasi tutto lo spazio all'interno del frutto lasciando pochissima polpa.\nLa conseguenza della mancanza di semi nelle banane commestibili \u00e8, ovviamente, il fatto che la propagazione di tutte le banane da frutto deve essere sempre di tipo vegetativo, non potendo essere eseguita la semina.\nIn questo senso, le differenze osservabili tra le banane commestibili, pi\u00f9 che essere legate all'appartenere a variet\u00e0 differenti, sono legate all'essere in pratica individui differenti, e quelle che vengono chiamate generalmente variet\u00e0 sono singoli cloni.\nPer lungo tempo questo fatto non \u00e8 stato compreso, e si riteneva che le varie banane commestibili fossero specie distinte da \"Musa acuminata\" e \"balbisiana\". Ad esempio alla banana \"Cavendish\" era attribuito il nome di \"Musa chinensis\".\nQuando l'origine delle banane commestibili \u00e8 stata compresa, si \u00e8 capito che non era possibile assegnare i singoli cloni ad una singola specie con la normale nomenclatura binomia linneiana, perch\u00e9 spesso essi presentavano storie di poliploidia e ibridazione tra diverse specie: per questo \u00e8 stato introdotto, da Ernest Cheesman, Norman Simmonds e Ken Shepherd, un sistema di classificazione che dividerebbe le banane in gruppi in base al loro genoma.\nIn questo sistema si fa seguire al nome del genere Musa l'indicazione del gruppo al quale il clone appartiene, seguita poi dal nome comune della cultivar. Una \"Dwarf Cavendish\" quindi si indicherebbe con \"Musa (Gruppo AAA) Dwarf Cavendish\".\n'A' si riferisce al genotipo proveniente da \"Musa acuminata\", mentre 'B' rappresenta il genotipo di \"Musa balbisiana\". La ripetizione di ognuna di queste lettere rappresenta la poliploidia, mentre una combinazione di esse rappresenta l'ibridazione. \"AAA\" rappresenta, ad esempio, la triploidia. Forme poliploidi di Musa acuminata sono di solito banane adatte al consumo fresco mentre forme poliploidi di Musa balbisiana (e gli ibridi di \"acuminata\" e \"balbisiana\") sono di solito chiamate platani e sono considerate banane adatte alla cottura.\nNonostante tutti gli sforzi fatti dalla comunit\u00e0 scientifica, classificare le banane si dimostra ancora estremamente difficile, per l'estrema variabilit\u00e0 dei caratteri mostrata dalle piante (in parte legati all'ambiente, in parte legati a mutazioni gemmarie), l'altissimo numero di cultivar (stimato da oltre 300 a pi\u00f9 di 1000) e il grandissimo numero di nomi che nelle varie lingue viene attribuito ad una stessa cultivar.\nGruppo AA.\nSono molto abbondanti nel sud-est asiatico. I loro frutti sono di alta qualit\u00e0, molto dolci e generalmente adatti al consumo fresco, sebbene le piante siano pi\u00f9 sensibili alle basse temperature delle cultivar triploidi di musa acuminata.\nLe banane del gruppo AA sono banane tra loro molto diverse, e non tutti sono d'accordo nel raggrupparle in sottogruppi, perch\u00e9 per la maggior parte questi sottogruppi comprenderebbero solo una cultivar di banana, rendendo la suddivisione in sottogruppi ridondante rispetto a quella in variet\u00e0. Accettando comunque questa suddivisione, i sottogruppi principali sono:\nInarnibal.\nComprende solo la banana Inarnibal. Il nome significa \"Sciroppo\".\nAltri nomi di cultivar di banane appartenenti a questo sottogruppo sono \"Pisang Lemak Manis\" (in Malesia), \"Pisang Lampung\" e \"Pisang Berlin\" (in Indonesia).\nLakatan.\nLa Lakatan \u00e8 una cultivar molto nota nelle Filippine. C'\u00e8 una cultivar del gruppo AAA con un nome estremamente simile (\"Lacatan\") con la quale non deve essere confusa. Altri nomi con cui \u00e8 nota questa cultivar includono \"Pisang Berangan Merah/Kuning\" (in Malesia), \"Pisang Barangan Merah/Kuning\" (in Indonesia), \"Kluai Hom Maew\" e \"Kluai Ngang Phaya\" (in Thailandia) e \"Mapang\".\nPisang Lilin.\nPisang lilin \u00e8 diffusa in Malesia e Indonesia.\nAltri nomi utilizzati per questa cultivar includono \"Lidi\", \"Pisang Lidi\", \"Pisang Empat Puluh Hari\", \"Pisang Lemak Manis Terenganu\", \"Pisang Lemak Manis Kelantan\", \"Pisang Mas Sagura\", \"Pisang Ekor Kuda\" (in Malesia), \"Mama-on\" (nelle Filippine); \"Pisang Lemak Manis\" e \"Pisang Muli\" (in Indonesia); \"Kluai Lep Mu Nang\", \"Kluai Thong Ki Maew\" e \"Kluai Thong Kap Dam\" (in Thailandia) e \"Chuoi Tien\" (in Vietnam).\nSucrier.\nLe Sucrier sono banane estremamente dolci, e ampiamente coltivate ovunque siano in grado di crescere, forse le pi\u00f9 coltivate del gruppo AA. Producono banane di piccole dimensioni, adatte al consumo fresco. Le piante di questo gruppo sono resistenti al mal di panama. Non amano una luce troppo intensa.\nAltri nomi comuni per questa banana includono \"Lady's Finger\" (nelle Hawaii); \"Amas\", \"Caramelo\", \"Kamoros\" (nelle Filippine); \"Pisang Mas\" (in Malesia e Indonesia); \"Kluai Khai\" (in Thailandia); \"Sagale Nget-Pyaw\" (a Burma/Myanmar); \"Surya Kadali\" (in India); \"Kudud\" (a Pohnpei); \"Sucrier\", \"Fico Sucrier\", \"Fico\", \"Datil\", \"Miele\", \"de Rosa\", \"Fico Sucr\u00e9\" (Indie Occidentali); \"Orito\" (Ecuador); \"Lady Finger\", \"Nino\" (in Florida); \"Bocadillo\" (in Colombia); \"Banana Ouro\" (in Brasile), \"Peru\", \"Fig\", \"Tinito\" (nella Polinesia Francese); \"Rose\", \"Golden Early\", \"Dattero\", \"Fico\", \"Dedo de Dama\", \"Ni\u00f1o\", \"Manices\", \"Guineo Blanco\", \"Cambur Titiaro\" (In america latina), \"Parika\" (in Guyana).\nAltre cultivar AA.\nOvviamente la \"Musa acuminata\" diploide selvatica \u00e8 da inserire in questa lista. Oltre a questa, tra le altre cultivar del gruppo AA con nome ci sono la Chingan (che \u00e8 diffusa in India anche sotto il nome di \"Manniyilla Chingan\"), la Hapai (diffusa alle Hawaii e nota anche a Tahiti come \"Hap\u016b\", una rara cultivar Polinesiana, che sviluppa i frutti all'interno del fusto) la Tuu Ghia che viene usata nella selezione di nuove variet\u00e0 per via della sua resistenza ai patogeni, la Pisang jari buaya (in Indonesia e Malesia) la Rose (in Indonesia) la Se\u00f1orita (nota anche come Monkoy, Arnibal Banana, Cuarenta dias o Cari\u00f1osa, originaria delle Filippine) la Tapo, alcune cultivar da cottura della Papua Nuova Guinea e la Sinwobogi.\nGruppo AAA.\nOltre la \"Musa acuminata\" triploide selvatica, questo gruppo comprende alcune delle banane pi\u00f9 diffuse al mondo. I sottogruppo nei quali si pu\u00f2 dividere sono:\nGruppo delle Cavendish.\n\u00c8 il sottogruppo di banane pi\u00f9 importante delle AAA, e rappresenta la voce pi\u00f9 importante del commercio mondiale di banane. Il 40% della produzione mondiale di banane \u00e8 infatti rappresentata da varie cultivar del gruppo delle \"Cavendish\". Per molti paesi del tropico l'esportazione di banane Cavendish rappresenta una voce importante delle esportazioni locali, ma l'importanza di queste banane per il consumo in loco non \u00e8 da meno.\nLe banane di questo sottogruppo, se raccolte al giusto stadio di maturazione (quando il frutto \u00e8 maturo al 75%) sopportano molto bene i trasporti (almeno in confronto alle altre banane), cosa che le rende particolarmente adatte al commercio internazionale e spiega la loro diffusione. Quando giungono a destinazione vengono fatte maturare con etilene, che dona loro il classico colore giallo. Le banane maturate nelle zone pi\u00f9 calde del tropico, sulla pianta, non divengono mai completamente gialle ma anche a maturazione completa mantengono un colorito piuttosto verde.\nTra le varie cultivar di questo sottogruppo non c'\u00e8 una vera differenziazione in merito alla qualit\u00e0 del frutto, e tutte producono frutti di qualit\u00e0 commerciale se fertilizzate adeguatamente e qualora abbiano irrigazione sufficiente. L'unica differenza tra queste cultivar \u00e8 l'altezza che raggiungono al momento della fioritura. I produttori di banane commerciali negli anni hanno cercato di favorire cultivar pi\u00f9 basse perch\u00e9 resistono meglio al vento e il fusto non rischia di rompersi se il casco \u00e8 troppo pesante.\nL'eccezione a questa regola \u00e8 la Super Dwarf Cavendish, la pi\u00f9 piccola del gruppo, che non produce frutti di qualit\u00e0 commerciale accettabile.\nLe cultivar del gruppo Cavendish sono resistenti alla malattia di panama, ma suscettibili al sigakota, ponendo un problema fitosanitario molto importante.\nDalla pi\u00f9 alta alla pi\u00f9 bassa possiamo riconoscere in questo sottogruppo le seguenti cultivar:\nGruppo delle Gros Michel.\nMolto simili alle Cavendish, le piante di questo sottogruppo erano le principali banane da esportazione prima dell'avvento della malattia di Panama, alla quale sono molto suscettibili. Ad oggi la loro coltivazione continua solo in pochissime zone dove le condizioni pedologiche non permettono lo sviluppo della malattia. Non sono pi\u00f9 usate in produzioni commerciali, ma vengono ancora usate in programmi di selezione.\nIn ordine d'altezza discendente si riconoscono:\nGruppo delle Ibota.\nUna cultivar di questo gruppo \u00e8 la \"Yangambi Km 5\".\nGruppo delle Mutika/Lujugira.\nGruppo differenziatosi in Africa, nella zona della Rift Valley. Queste banane sono diverse da ogni altro tipo di AAA e non sono reperibili in nessun'altra zona del mondo. Nelle zone dove sono coltivate assolvono il ruolo di cibo fondamentale (come il riso in Cina o il grano in Europa). I loro usi sono vari (vengono usate persino come base fermentativa per la produzione di birra). Presentano oltre 200 cultivar diverse.\nGruppo delle Red.\nI frutti di queste piante vengono coltivati principalmente per il loro bellissimo aspetto. \"Red\" in inglese significa rosso, e \"Green\" verde, in riferimento al colore dei caschi alla maturazione delle banane, ciononostante la \"Red\" a volte produce caschi verdi, e la \"Green Red\" rossi.\nSono tutte piante piuttosto alte, anche se \u00e8 possibile reperire in commercio cloni nani. La loro bellezza ha fatto s\u00ec che spesso siano state usate come piante ornamentali.\nSono comunque accettate le seguenti cultivar:\nAltre cultivar AAA.\nLacatan, nelle Filippine, \u00e8 un'altra cultivar AAA da non confondersi con \"Musa (gruppo AA) Lakatan\". In Malesia \u00e8 nota come \"Pisang Berangan\" e in Indonesia come \"Pisang Barangan\".\nGruppo AAAA.\nNon esistono banane tetraploidi di tipo AAAA in natura, tutte quelle esistenti sono di origine artificiale.\nTra le pi\u00f9 importanti banane AAAA ci sono quelle del programma d'ibridazione della FHIA (Fundaci\u00f3n Hondure\u00f1a de Investigaci\u00f3n Agr\u00edcola).\nAd ogni modo le cultivar di tipo AAAA sono:\nGruppo AAAB.\nAlcune cultivar AAAB sono:\nOltre a queste alcune cultivar ci sono alcuni cloni AAAB sviluppati da programmi di miglioramento genetico in Nigeria e in Brasile.\nGruppo AAB.\n\u00c8 un gruppo molto importante, noto come gruppo dei platani. Include la maggior parte delle banane da cottura, ma anche qualche banana adatta al consumo fresco. La sua importanza \u00e8 maggiore nelle americhe e in Africa, ma molte delle banane di questo gruppo sono state fondamentali per la colonizzazione umana della Micronesia. Una semplice lista delle variet\u00e0 e dei gruppi principali pu\u00f2 rendere conto dell'importanza di questo gruppo:\n\"Fa'i Mamae\", \"Iholena Iholena\", \"Iholena K\u0101pua\", \"Iholena Lele\", \"\u014cre'a\", \"Mamae Hehefanga\", \"Uzakan\", \"Morpa\", \"Yamunamba\", \"Numeijo\", \"Luba\", \"Manini\" o \"Koa'e\", \"Ele'ele\", \"Fa'i Samoa\", \"Fa'i Samoa Pau Manifi\", \"Fa'i Samoa Au Malie\", \"Fa'i Samoa Puputa\", \"Fa'i Samoa Lautele\", \"Fa'i Samoa Lap Lapa\", \"Hai\" e \"Haikea\", \"Hopa\", \"Feta'u\", \"Feta'u Hina\", \"M\u0101hoe\", \"Mangaro\", \"Mangaro Torotea\", \"M\u0101o'i\", \"M\u0101'ohi\", \"M\u0101ohi Huamene\", \"M\u0101o'i Koka\", \"M\u0101o'i Ku'uhua\", \"M\u0101o'i Pukiki\", \"Mei\u2018a Ma\u2018ohi Hai\", \"Mei\u2018a Mao\u2018i Maita\", \"Maoli\", \"Kaualau\", \"M\u0101nai\u2018ula\", \"Puhi\", \"Pacific Plantain\", \"Mei'a Ma'ohi Hai\", \"Mei\u2018a Mao\u2018i Maita\", \"Comino\", \"Pompo\", \"Maque\u00f1o\", \"Huamene\", \"Huamoa\" o \"Moa\", \"Ka\u2018io\", \"Lahi\", \"Lahilahi\" o \"Ili Lahilahi\", \"Mangaro Akamou\", \"P\u014dp\u014d'ulu P\u014dp\u014d'ulu\", \"Putalinga\"\n\"French\", \"Obino l\u2019Ewai\", \"Njock Kon\", \"Bobby Tannap\", \"Nendran\", \"Dominico\", \"Tarapuakanio\", \"French Horn\", \"Mbang Okon\", \"3 Vert\", \"False Horn\", \"Agbagba\", \"Orishele\", \"Dominico-Hart\u00f3n\", \"Cuerno\", \"Barragante\", \"Batard\", \"Horn\", \"Ishitim\", \"Pisang Tandok\"\n\"Pome\", \"Prata A\u00f1a\", \"Pacovan\"\n\"Pisang Seribu\", \"Pisang Kelat\".\nGruppo AB.\nLe banane di questo gruppo sono piuttosto rare, con l'eccezione della Ney Poovan. All'interno del gruppo sono riconoscibili sottogruppi:\nNey Poovan.\nNey Poovan \u00e8 una banana dal sapore dolce e con soltanto una punta di acidit\u00e0, eccezionalmente buona, coltivata in India nota in unione europea col nome di \"Chini Champa\". Purtroppo le piante di questo sottogruppo non resistono alla malattia di panama.\nAltri nomi per di piante di questa cultivar o riconducibili a questo gruppo gruppo includono \"Safet Velchi\" (in India) \"Kisubi\" (in Uganda); \"Ranel\" (nello Sri Lanka); \"Apple\", \"Farine France\", \"Lady's Finger\" (nelle Indie Occidentali).\nKamarangasenge.\nL'unica banana di questo sottogruppo \u00e8 nota come \"Sukari Ndizi\" in Uganda e Kamarangasenge in Ruanda.\nAltre cultivar AB.\n\u00c8 nota una distinta cultivar di banana AB di nome Kunnan in India.\nGruppo ABB.\nSi pu\u00f2 generalmente dire che i banani del gruppo ABB siano banani a duplice attitudine, possedendo frutti relativamente ricchi di amido che si prestano a cottura ma che, una volta raggiunta la completa maturit\u00e0, possono essere consumati anche come frutta fresca. Tra i pregi delle piante di questo gruppo sono anche da ricordare la relativa resistenza alla siccit\u00e0 e al sigakota. Come per altri importanti gruppi, le piante di questo gruppo possono essere divise in sottogruppi.\nBluggoe.\nLa differenziazione tra le varie cultivar di questo sottogruppo \u00e8 legata essenzialmente a due fatti, la statura della pianta e l'aspetto dei frutti. Quello che accomuna le piante invece il produrre frutti angolosi, senza incurvature e ben distanziati, con 4-7 mani per casco. A volte i frutti possono mostrare una abbondante copertura di pruina che gli conferisce un aspetto argenteo.\nMonthan.\nSapore mediocre ma comunque molto diffusa, specie in Indocina. Le variet\u00e0 sono, sempre dalla pi\u00f9 alta alla pi\u00f9 bassa:\n(in Thailandia) e \"Chuoi Ngop Cau\" (in Vietnam).\nKlue Teparod.\n\"Kluai Tiparod\" si pensava in precedenza fosse una cultivar di tipo ABBB, ma \u00e8 risultata essere ABB. Altri nomi utilizzati sono \"Pisang Abu Siam\", \"Pisang Batu\", \"Pisang Siam\" (in Malaysia), \"Tiparot\", \"Balongkaue\" (nelle Filippine); \"Kluai Teparod\", \"Kluai Sangkivo\", \"Kluai Plihai\" (in Thailandia); \"Pya-ye San\" (a Burma/Myanmar).\nNey Mannan.\nI frutti della cultivar \"Ney Mannan\" a maturit\u00e0 hanno un sapore vanigliato che ricorda il gelato, da cui il nome diffuso in lingua inglese (\"Ice Cream\" che significa appunto gelato). Anche la buccia dei frutti \u00e8 molto bella, dato il colore argentato che possiedono. Altri nomi di questa cultivar includono \"Blue Java\", \"Java Blue\", \"Vata\", \"Pata\" (nelle Figi,); \"Blue Java\", \"Blue Lubin\" (in Australia); \"Alukehel\", \"Ash Plantain\" (in Sri Lanka); \"Ney Mannan\"(in India); \"Pata Hina\", \"Pata Lahelahe\" (a Tonga); \"Fa'i Pata Sina\", \"Pata papalagi\" (a Samoa); \"Tarua Teatea\" (nelle Isole Cook); \"Dukuru\" (a Pohnpei).\nPelipita.\n\"Pelipia\" o \"Pilipia\" (nelle Filippine) \u00e8 una cultivar resistente ai patogeni che ha rimpiazzato il \"Bluggoe\" in zone difficili.\nPisang Awak.\n\"Pisang Awak\" \u00e8 una cultivar molto diffusa nel sud est asiatico, molto resistente, anche se soffre la malattia di panama. Altri nomi di questa cultivar includono \"Katali\" (nelle Filippine); \"Kluai Namwa\" (in Thailandia); \"Pisang Klotok\" (in Indonesia); \"Choui Tay\" (in Vietnam); \"Karpuravalli\" (in India); \"Kayinja\" (in Africa Orientale), \"Ducasse\" (in Australia), \"Yakhine\" (a Burma/Myanmar), \"Pey Kunnan\", \"Kostha Bontha\", \"Monohar\", \"Sail Kola\" (India), \"Nyeupe\" (in Kenya), \"Balaliki\", \"Paradaika\" (in Egitto). Il nome di questa variet\u00e0 ha subito diverse romanizzazioni, incluso \"Tall Namwah\" (con una h superflua). Ne esiste una versione nana diffusa negli Stati Uniti come \"Dwarf Namwah\".\nSaba.\nCi sono almeno tre cultivar importanti in questo sottogruppo:\nGruppo ABBB.\nLe banane di questo gruppo sono principalmente il risultato di esperimenti di ibridazione e non vengono coltivate su larga scala. L'unica banana diffusa del gruppo ABBB sarebbe stata la \"Kluai Tiparod\", ma \u00e8 risultata essere una ABB.\nGruppo BB.\nNon vi sono variet\u00e0 poste a coltura di questo gruppo. Dato che la partenocarpia non si \u00e8 evoluta in Musa balbisiana tutte le banane diploidi BB hanno semi, anche se esiste almeno una cultivar di questo tipo, la Tani, coltivata per le foglie e per essere utilizzata come foraggio.. Recenti studi condotti nelle Filippine comunque sembrano suggerire che alcune cultivar possano davvero essere del tipo BB e senza semi, come ad esempio la cultivar \"Abuhon\" a maturazione precoce.\nGruppo BBB.\nNon \u00e8 chiaro se esistano banane coltivate di questo tipo. L'unica sospetta, \"Kluai Lep Chang Kut\", \u00e8 un clone tailandese raro.\n\"Cardaba\" e \"Saba\" si riteneva fossero di questo gruppo, fino a poco tempo fa ma sono risultate essere ABB.\nBanane Fe'i.\nLe \"banane fe'i\" (o fehi) sono banane commestibili diffuse nella Micronesia che non appartengono n\u00e9 alla linea di discendenza che proviene da Musa acuminata, ne dalla linea che proviene da Musa balbisiana. Le loro origini sono ancora in parte oscure, ma pare derivino da Musa maclayiin base ai caratteri di sviluppo della pianta, mentre analisi genetiche suggeriscono anche una parentela con Musa lolodensis. Si pensa che anche Musa peekelii possa far parte del corredo genetico di queste banane commestibili. Tutte queste Musa fanno parte della sezione Callimusa (un tempo Australimusa) del genere Musa.\nL'uso di queste banane \u00e8 alimentare e cerimoniale. Alcuni cloni sono eccezionalmente ricchi di beta carotene, ed hanno avuto un ruolo storicamente importante nel permettere la colonizzazione della Micronesia, in ambienti nei quali questa vitamina \u00e8 scarsa.\nLe banane fe'i presentano un casco eretto, a differenza delle banane della sezione Musa e una linfa intensamente colorata di magenta.\nPer le banane fe'i non \u00e8 stato sviluppato un sistema di nomenclatura come per le banane della sezione Eumusa. Non \u00e8 chiaro neppure se alcune delle variet\u00e0 che hanno ricevuto un nome siano diverse o lo stesso esemplare.\nAlcuni nomi utilizzati per le banane fe'i sono: Pisang Tongkat Langit (Indonesia orientale), Pisang Tongkat Langit Papua, Daak, Soaqa (Figi), Fe'i (Isole della Societ\u00e0), Fe'i Aiuri e Fe'i Tatia (queste ultime sono tra le pi\u00f9 diffuse), Borabora, Polapola, Mai'a Ha'i (Hawaii); Menei, Rimina, Utafan, Sar, Wain (Papua Nuova Guinea) Chongk (Nuove Ebridi) Soanga(Tonga), Soa'a (Samoa), Utu (Isole Cook), Huetu (Isole Marchesi); Utin Iap e Karat (Pohnpei, Stati Federati della Micronesia); Kulasr e Kolontol (Kosrae, Stati Federati della Micronesia)"}
{"id": "3423912", "revid": "287204", "url": "https://it.wikipedia.org/wiki?curid=3423912", "title": "Claudia Heill", "text": "Biografia.\nNel 2001 vince la medaglia d'argento ai Campionati Europei di Judo di Parigi, ottiene il bronzo a Maribor e a D\u00fcsseldorf l'anno dopo.\nNel 2004 partecipa alle Olimpiadi di Atene e ottiene la medaglia d'argento, sconfiggendo nel primo turno la futura campionessa di arti marziali miste Ronda Rousey.\nNel 2005 ottiene la medaglia di bronzo ai Campionati Europei di Rotterdam e nel 2007 vince la medaglia di bronzo a Belgrado.\nDopo aver ottenuto il quinto posto alle Olimpiadi di Pechino si \u00e8 ritirata dall'attivit\u00e0 sportiva.\nIl 31 marzo 2011 si suicida gettandosi dalla finestra al sesto piano di un edificio a Vienna."}
{"id": "3423927", "revid": "486946", "url": "https://it.wikipedia.org/wiki?curid=3423927", "title": "84\u00b0 Battaglione &quot;Venezia&quot;", "text": ""}
{"id": "3423928", "revid": "486946", "url": "https://it.wikipedia.org/wiki?curid=3423928", "title": "84\u00b0 Reggimento &quot;Venezia&quot;", "text": ""}
{"id": "3423930", "revid": "204376", "url": "https://it.wikipedia.org/wiki?curid=3423930", "title": "Seder di Pesach", "text": ""}
{"id": "3423936", "revid": "787565", "url": "https://it.wikipedia.org/wiki?curid=3423936", "title": "83\u00ba Reggimento fanteria &quot;Venezia&quot;", "text": "L'83\u00ba Reggimento fanteria \"Venezia\" \u00e8 stata un'unit\u00e0 militare del Regio Esercito Italiano.\nStoria.\nIl 1\u00ba novembre 1884 si forma la Brigata \"Venezia\" per la quale \u00e8 costituito l'83\u00ba Reggimento Fanteria e l'84\u00ba Reggimento Fanteria.\nOnorificenze.\nL'83\u00ba Reggimento fanteria \"Venezia\" \u00e8 decorato delle seguenti onoroficenze:\nMotto del Reggimento.\n\"Vi atque virtute\" Il significato del motto del Reggimento \u00e8: \"Con forza e con valore\"."}
{"id": "3423937", "revid": "181699", "url": "https://it.wikipedia.org/wiki?curid=3423937", "title": "O ewiges Feuer, o Ursprung der Liebe BWV 34a", "text": "O ewiges Feuer, o Ursprung der Liebe (in tedesco, \"Oh fuoco eterno, oh fonte d'amore\") BWV 34a \u00e8 una cantata di Johann Sebastian Bach.\nStoria.\nLa cantata \"O ewiges Feuer, o Ursprung der Liebe\" BWV 34a venne composta da Bach a Lipsia nel 1726 come cantata nuziale. In seguito, il compositore riarrangi\u00f2 il lavoro e cre\u00f2 la \"O ewiges Feuer, o Ursprung der Liebe\" BWV 34. Parte della musica \u00e8 andata perduta. Il libretto \u00e8 tratto dal salmo 128, versetti 4-6, per i movimenti 3 e 4, dal Libro dei Numeri, capitolo 6 versetti 24-26, per il settimo movimento e da testi di autore sconosciuto per i rimanenti.\nStruttura.\nLa cantata \u00e8 composta per contralto solista, tenore solista, basso solista, coro, oboe I e II, flauto I e II, timpani, tromba I, II e III, violino I e II, viola e basso continuo ed \u00e8 suddivisa in sette movimenti:"}
{"id": "3423938", "revid": "287204", "url": "https://it.wikipedia.org/wiki?curid=3423938", "title": "Ich elender Mensch, wer wird mich erl\u00f6sen", "text": "Ich elender Mensch, wer wird mich erl\u00f6sen (in tedesco, \"Chi liberer\u00e0 me, misero uomo?\") BWV 48 \u00e8 una cantata di Johann Sebastian Bach.\nStoria.\nLa cantata \"Ich elender Mensch, wer wird mich erl\u00f6sen\" venne composta da Bach a Lipsia nel 1723 e fu eseguita il 3 ottobre dello stesso anno in occasione della XIX domenica dopo la Trinit\u00e0. Il testo \u00e8 tratto dalla Lettera ai Romani, capitolo 7 versetto 24, per il primo movimento, da una poesia di Martin Rutilius per il terzo e da testi di autore sconosciuto per i rimanenti.\nIl tema musicale \u00e8 tratto dagli inni \"Herr Jesu Christ, du h\u00f6chstes Gut\" del 1587 e \"Ach Gott und Herr\" del 1625.\nStruttura.\nLa cantata \u00e8 scritta per contralto solista, tenore solista, coro, tromba, violino I e II, oboe I e II, viola e basso continuo ed \u00e8 suddivisa in sette movimenti:"}
{"id": "3423939", "revid": "287204", "url": "https://it.wikipedia.org/wiki?curid=3423939", "title": "Ich geh' und suche mit Verlangen", "text": "Ich geh' und suche mit Verlangen (in tedesco, \"Vado cercando pieno di desiderio\") BWV 49 \u00e8 una cantata di Johann Sebastian Bach.\nStoria.\nLa cantata \"Ich geh' und suche mit Verlangen\" venne composta da Bach a Lipsia nel 1726 e fu eseguita il 3 novembre dello stesso anno in occasione della XX domenica dopo la Trinit\u00e0. Il testo \u00e8 tratto dal Libro di Geremia, capitolo 31 versetto 3, e dall'Apocalisse di Giovanni, capitolo 3 versetto 20, per il sesto movimento e da testi di autore sconosciuto per i rimanenti.\nIl tema musicale del sesto movimento \u00e8 tratto dall'inno \"Wie sch\u00f6n leuchtet der Morgenstern\" del 1597 del compositore Philipp Nicolai.\nLa sinfonia di apertura della cantata venne in seguito riutilizzata dallo stesso Bach per il terzo movimento del concerto per clavicembalo e orchestra BWV 1053.\nStruttura.\nLa cantata \u00e8 scritta per soprano solista, basso solista, coro, violino I e II, oboe d'amore, viola, organo obbligato e basso continuo ed \u00e8 suddivisa in otto movimenti:"}
{"id": "3423947", "revid": "5585", "url": "https://it.wikipedia.org/wiki?curid=3423947", "title": "4 tatuaggi per un super guerriero", "text": "4 tatuaggi per un super guerriero (\"Tattooed Teenage Alien Fighters from Beverly Hills\") \u00e8 una serie televisiva statunitense in 40 episodi andati in onda per la prima volta nel corso di una sola stagione nel 1994 sulla rete USA Network. La serie \u00e8 un'imitazione a basso budget della serie per ragazzi \"Power Rangers\". In Italia \u00e8 andata in onda su Italia 1.\nTrama.\nLa serie \u00e8 ambientata a Beverly Hills, in California. I quattro personaggi principali sono ragazzi selezionati da un alieno chiamato Nimbar per combattere i mostri inviati dal perfido imperatore Gorganus. Gorganus \u00e8 intento a conquistare la Terra perch\u00e9 \u00e8 il punto di riferimento per una rete di \"portali della forza\" in grado di facilitare la conquista della galassia. Nel primo episodio Nimbar recluta i quattro ragazzi e con un tocco del suo dito fa loro una serie di tatuaggi ognuno basato su una costellazione della sfera celeste: Laurie Foster assume i poteri dello Scorpione, Drew Vincent quelli del Centauro, Swinton Sawyer quelli di Apollo, Gordon Henley quelli del Toro.\nQuando i loro tatuaggi lampeggiano significa che Nimbar ha bisogno di loro. Nimbar \u00e8 il protettore supremo di questi portali e ha bisogno dei ragazzi che diventano guerrieri e sentinelle a difesa dei portali. I ragazzi possono utilizzare una sorta di piattaforme chiamate \"transo disc\" e trasformarsi in \"sentinelle galattiche\" con super poteri per riunificarsi poi in un'unica formazione denominata \"Nitron\". Come nella serie dei Power Rangers, i ragazzi sono tenuti a delle regole: non possono rivelare la loro identit\u00e0 di sentinelle galattiche a nessuno e non possono trasformarsi e lottare a meno che non siano costretti da Gorganus.\nNota: il tatuaggio di Drew non \u00e8 il simbolo del centauro, ma del Sagittario. Analogamente, il simbolo di Swinton non \u00e8 quello di Apollo, ma quello dell'Acquario. Probabilmente sono errori da parte dei creatori.\nIn un episodio, compare Zsa Zsa G\u00e1bor come guest star."}
{"id": "3423950", "revid": "486946", "url": "https://it.wikipedia.org/wiki?curid=3423950", "title": "Tattooed Teenage Alien Fighters from Beverly Hills", "text": ""}
{"id": "3423953", "revid": "1543377", "url": "https://it.wikipedia.org/wiki?curid=3423953", "title": "Nicolae Teclu", "text": "Fu tra gli sviluppatori della chimica moderna.\nDiede il suo nome al bruciatore di Teclu utilizzato in tutto il mondo.\nHa studiato ingegneria ed architettura, e successivamente la chimica, continuando la sua carriera sino a diventare professore di chimica generale e chimica analitica a Vienna.\nHa inoltre contribuito notevolmente allo sviluppo in tutto il mondo della chimica.\nBiografia.\nDopo il liceo a Bra\u015fov ha studiato chimica all'Universit\u00e0 tecnica di Vienna e successivamente cambi\u00f2 indirizzo frequentando la facolt\u00e0 di architettura all'Accademia delle belle arti di Monaco di Baviera. Riprese successivamente gli studi in chimica laureandosi presso lo stesso Politecnico di Vienna. Dopo un breve periodo in Romania (professore all'Universit\u00e0 della Transilvania di Bra\u015fov dal 1863 al 1868), torn\u00f2 a Vienna come professore di chimica generale e chimica analitica.\nIn particolare ricopr\u00ec gli incarichi di professore di chimica presso l'Accademia di Commercio di Vienna, docente presso l'Accademia di Belle Arti di Vienna (in chimica dei colori), chimico della Zecca di Stato e stampa della Casa Imperiale di Vienna.\nNel 1892 pubblic\u00f2 la sua invenzione del bruciatore a gas con un meccanismo per controllare le rispettive quantit\u00e0 di aria e gas metano.\nIl suo bruciatore produce una fiamma pi\u00f9 calda rispetto al becco di Bunsen, rendendolo cos\u00ec superiore.\nL'utilizzo di bruciatori di Teclu \u00e8 molto comune, non solo in Romania, ma anche in molte altre parti del mondo.\nHa sviluppato una vasta ricerca, specie nei settori della chimica inorganica; i suoi settori di studio includono:\nFu anche l'ideatore di diversi altri oggetti di laboratorio, ora conservati presso l'Universit\u00e0 di Bucarest. Tra questi oggetti vi \u00e8 uno strumento per la rilevazione di gas metano e un altro per la preparazione dell'ozono.\nEffettu\u00f2 l'analisi chimica di un meteorite trovato nel 1870 a Goalpara, India.\n\u00c8 stato eletto membro dell'Accademia di Romania."}
{"id": "3423958", "revid": "174925", "url": "https://it.wikipedia.org/wiki?curid=3423958", "title": "Barche sacre", "text": ""}
{"id": "3423960", "revid": "2206847", "url": "https://it.wikipedia.org/wiki?curid=3423960", "title": "Cradle to Cradle", "text": "Cradle to Cradle (talvolta abbreviato in C2C, in italiano \"dalla culla alla culla\") \u00e8 un approccio alla progettazione di sistemi che consiste nell'adattare alla natura i modelli dell'industria, ovvero convertire i processi produttivi assimilando i materiali usati a elementi naturali, che devono quindi rigenerarsi.\nL'appellativo vuole provocatoriamente opporsi al paradigma \"cradle to grave\" (in italiano \"dalla culla alla tomba\"), termine con cui si indicano i metodi di analisi del ciclo di vita (in inglese \"life cycle assessment\" o LCA) di prodotti, beni e servizi, per i quali si d\u00e0 per scontato un percorso che termina con l'esaurimento della vita utile generando pertanto un rifiuto che andr\u00e0 conferito, trattato, stoccato ed eventualmente riciclato. L'approccio \"cradle to cradle\" respinge il ricorso automatico e non ragionato a metodi LCA, e presuppone - ancor prima della fase di progettazione - analisi e riflessioni su come eliminare o ridurre al massimo l'ultima fase (la trasformazione in rifiuto) della vita di prodotti e beni.\nIl principio \u00e8 che l'industria deve preservare e valorizzare gli ecosistemi e i cicli biologici della natura, pur mantenendo i cicli produttivi. In parole povere, si tratta di una visione olistica: dimensione industriale e sociale in un quadro economico che intende creare sistemi che non siano solo efficienti, ma essenzialmente compatibili ambientalmente.\nSi tratta di un modello che non \u00e8 limitato al disegno industriale e manifatturiero, ma che pu\u00f2 essere applicato a diversi aspetti della societ\u00e0 \u2014 come gli ambienti urbani, gli edifici, l'economia e i sistemi sociali \u2014 che complessivamente costituiscono un sistema di \"sviluppo del ciclo di vita\".\nIl concetto del \"Cradle to Cradle\" \u00e8 stato anche oggetto di documentari, tra cui \"Waste = Food\".\nLa citt\u00e0 di Venlo, nella provincia di Limburgo nei Paesi Bassi, \u00e8 stata la prima al mondo a realizzare il \"Cradle to Cradle\"."}
{"id": "3423973", "revid": "830939", "url": "https://it.wikipedia.org/wiki?curid=3423973", "title": "Sergej Petrovi\u010d Botkin", "text": "Medico e terapeuta illustre, fu uno dei fondatori della moderna scienza medica russa, egli introdusse, nelle pratiche mediche ospedaliere, il metodo del \"triage\" per i pazienti in arrivo al pronto soccorso, l'anatomia patologica e l'autopsia.\nNel 1861 ottenne la cattedra di Clinica terapeutica presso l'Accademia Medico-Chirurgica di San Pietroburgo, dove fond\u00f2 il primo laboratorio medico sperimentale e analitico in Russia. Di lui si ricordano gli studi di epatologia (ittero cosiddetto catarrale, ittero emorragico) e di cardiologia (vizi cardiaci).\nNel 1873 venne eletto Presidente della Societ\u00e0 dei Medici russi a San Pietroburgo. \nFu il medico personale degli zar Alessandro II di Russia e Alessandro III di Russia.\n\u00c8 sepolto nel cimitero Novodevi\u010dij a San Pietroburgo.\nSuo figlio, Eugene Botkin, fu anch'egli medico personale di Nicola II e venne ucciso assieme alla famiglia reale nel 1918."}
{"id": "3423981", "revid": "1543377", "url": "https://it.wikipedia.org/wiki?curid=3423981", "title": "Heinrich Brunn", "text": "Biografia.\nHeinrich Brunn studi\u00f2 archeologia e filologia all'Universit\u00e0 di Bonn. Nel 1843 si trasfer\u00ec in Italia dove lavor\u00f2 presso l'Istituto archeologico germanico (\"Deutsches Arch\u00e4ologisches Institut\" o DAI) a Roma. Dal 1865 al 1894 insegn\u00f2 archeologia all'Universit\u00e0 Ludwig Maximilian di Monaco di Baviera, dove nel 1888 venne nominato direttore della Gliptoteca, uno dei pi\u00f9 importanti musei tedeschi. \nNel 1893 gli venne dedicata una medaglia."}
{"id": "3423986", "revid": "697352", "url": "https://it.wikipedia.org/wiki?curid=3423986", "title": "Premium Serie B 1", "text": ""}
{"id": "3423987", "revid": "697352", "url": "https://it.wikipedia.org/wiki?curid=3423987", "title": "Premium Serie B 2", "text": ""}
{"id": "3423988", "revid": "697352", "url": "https://it.wikipedia.org/wiki?curid=3423988", "title": "Premium Serie B 3", "text": ""}
{"id": "3423989", "revid": "729019", "url": "https://it.wikipedia.org/wiki?curid=3423989", "title": "Nicolae Teclu (metropolitana di Bucarest)", "text": "Nicolae Teclu, conosciuta per un breve periodo come Policolor \u00e8 una stazione della metropolitana del sud-est di Bucarest della Linea M3.\nStoria e descrizione.\nSi trova sul tratto della linea M3 \"Nicolae Grigorescu - Anghel Saligny\" ed \u00e8 stata aperta il 20 novembre 2008.\nNelle vicinanze si trova l'autostrada principale, l'A2 (autostrada del sole) e la fabbrica di vernici Policolor. \u00c8 stata aperta col nome \"Policolor\", ma nel giugno 2009, a seguito di pubblico dibattito, cui hanno partecipato gli abitanti della capitale e l'Agenzia per le strategie governative, la nuova stazione \u00e8 stata dedicala al chimico rumeno Nicolae Teclu.\nLa stazione \u00e8 conosciuta come la stazione della metropolitana pi\u00f9 colorata della Romania, perch\u00e9 il pavimento \u00e8 in marmo bianco che contrasta col marmo nero del soffitto, pareti e pilastri sono rivestiti con pannelli ignifughi dipinti in rosso, verde, bianco, giallo, blu, arancione."}
{"id": "3423991", "revid": "124123", "url": "https://it.wikipedia.org/wiki?curid=3423991", "title": "William Corkine", "text": "Biografia.\nPrest\u00f2 servizio presso privati nel secondo decennio del XVII secolo, prima di trasferirsi in Polonia nel 1617.\nPubblic\u00f2 un primo libro di \"Ayres to Sing and Play to the Lute and Basse-Viollin\" nel 1610 ed un \"Second Booke of Ayres, some to sing and play to the Basse-Violl alone: others to be sung to the Lute and Bass Viollin\" nel 1612. Il primo libro contiene le canzoni pi\u00f9 eleganti mentre il secondo \u00e8 importante per le tredici canzoni senza intavolatura dell'accompagnamento, ma sono invece indicate per essere cantate con l\"'accompagnamento di violino solo\"."}
{"id": "3423996", "revid": "599013", "url": "https://it.wikipedia.org/wiki?curid=3423996", "title": "Matt McKeon", "text": ""}
{"id": "3423998", "revid": "767487", "url": "https://it.wikipedia.org/wiki?curid=3423998", "title": "Heinrich Brunner", "text": "Storico di diritto germanico.\nStudi\u00f2 presso le Universit\u00e0 di Vienna, Gottinga e Berlino.\nDal 1866 insegn\u00f2 presso le Universit\u00e0 di Leopoli, Praga, Strasburgo e Berlino.\nDal 1872 si dedic\u00f2 allo studio delle prime leggi e delle istituzioni dei Franchi e dei popoli affini dell'Europa occidentale.\nIn seguito divenne una delle maggiori autorit\u00e0 della moderna legislazione tedesca.\nNel 1884 divenne membro dell'Accademia delle Scienze di Berlino, e nel 1886, dopo la morte di Georg Waitz, intraprese la supervisione della sezione Leges dei Monumenta Germaniae Historica."}
{"id": "3424002", "revid": "22475", "url": "https://it.wikipedia.org/wiki?curid=3424002", "title": "Penny Liliac", "text": "Il Penny Lilac fu uno dei pi\u00f9 famosi francobolli emessi dal Regno Unito; venne emesso dal 12 luglio 1881 e utilizzato sino al 1901. Esso difatti sostitu\u00ec il Penny Venetian Red che ebbe breve vita dal momento che il nuovo francobollo stampato, il Penny Lilac, riportava a chiare lettere l'iscrizione che per legge doveva essere presente sui francobolli inglesi \"POSTAGE AND INLAND REVENUE\", ad indicare che oltre per l'affrancatura poteva essere anche utilizzato come marca da bollo. Tutti i precedenti francobolli inglesi riportavano la semplice scritta \"POSTAGE\". Questo francobollo fu l'ultimo fatto stampare a nome della Regina Vittoria e fu anche il pi\u00f9 stampato in assoluto durante il suo lungo regno.\nIl Penny Lilac era sovrastampato e venne prodotto in due forme."}
{"id": "3424005", "revid": "767487", "url": "https://it.wikipedia.org/wiki?curid=3424005", "title": "Claude Bufnoir", "text": "Nel 1856 si laure\u00f2 in Giurisprudenza a Digione.\n&lt;br&gt;Dal 1861 al 1863 insegn\u00f2 Codice Civile all'Universit\u00e0 di Parigi.\n&lt;br&gt;Nel 1867 ebbe la cattedra di Diritto Civile."}
{"id": "3424008", "revid": "182396", "url": "https://it.wikipedia.org/wiki?curid=3424008", "title": "Monetazione augustea", "text": ""}
{"id": "3424014", "revid": "124123", "url": "https://it.wikipedia.org/wiki?curid=3424014", "title": "Robert Ramsey (compositore)", "text": "Biografia.\nConsegu\u00ec un Bachelor of Music all'University of Cambridge nel 1616 e poi fu organista al Trinity College di Cambridge dal 1628 fino al 1644 e maestro del coro delle voci bianche, sempre al Trinity, dal 1637.\nNegli anni 1630, cos\u00ec come John Hilton, compose dialoghi mitologici e biblici come \"Dives and Abraham\", \"Saul and the Witch of Endor\" e \"Orpheus and Pluto\"."}
{"id": "3424017", "revid": "123366162", "url": "https://it.wikipedia.org/wiki?curid=3424017", "title": "Matias de Carvalho y Vasconcelos", "text": "Ministro delle Finanze e novellista.\nMassone, raggiunse il 33\u00ba grado del Rito scozzese antico ed accettato.\nCollegamenti esterni.\nGenealogia em Portugal"}
{"id": "3424019", "revid": "1305772", "url": "https://it.wikipedia.org/wiki?curid=3424019", "title": "Robert Ramsey", "text": "Per Robert Ramsey si pu\u00f2 intendere:"}
{"id": "3424025", "revid": "767487", "url": "https://it.wikipedia.org/wiki?curid=3424025", "title": "Intero algebrico", "text": "In algebra, un intero algebrico \u00e8 un numero complesso che \u00e8 radice di un polinomio monico e a coefficienti interi, cio\u00e8 un polinomio del tipo\ndove i coefficienti formula_2 sono tutti numeri interi.\nCome i numeri interi sono un sottoanello del campo formato dai numeri razionali, gli interi algebrici formano un sottoanello del campo dei numeri algebrici. "}
{"id": "3424026", "revid": "21079", "url": "https://it.wikipedia.org/wiki?curid=3424026", "title": "Teoria dei numeri algebrica", "text": ""}
{"id": "3424027", "revid": "21079", "url": "https://it.wikipedia.org/wiki?curid=3424027", "title": "Teoria dei numeri analitica", "text": ""}
{"id": "3424030", "revid": "287204", "url": "https://it.wikipedia.org/wiki?curid=3424030", "title": "Movimenti (album)", "text": ""}
{"id": "3424036", "revid": "486946", "url": "https://it.wikipedia.org/wiki?curid=3424036", "title": "Jain Farstrider", "text": ""}
{"id": "3424037", "revid": "494818", "url": "https://it.wikipedia.org/wiki?curid=3424037", "title": "Perpetual Beta", "text": ""}
{"id": "3424038", "revid": "711131", "url": "https://it.wikipedia.org/wiki?curid=3424038", "title": "Sean Johnson", "text": "Statistiche.\nPresenze e reti nei club.\n\"Statistiche aggiornate al 16 dicembre 2021.\""}
{"id": "3424042", "revid": "2032913", "url": "https://it.wikipedia.org/wiki?curid=3424042", "title": "Movimenti (Jo Squillo)", "text": "Movimenti \u00e8 il quinto album in studio della cantante italiana Jo Squillo, pubblicato nel marzo del 1992.\nIl disco.\nL'album ottiene un buon successo grazie anche alla grande esposizione mediatica inerente all'esclusione in extremis dal Festival di Sanremo del brano \"Me gusta il movimento\", che risultava essere non inedito, primo singolo estratto dall'album.\nNell'estate dello stesso anno viene promosso in diverse trasmissioni anche il brano \"Aria\", utilizzato per\u00f2 soltanto come singolo promozionale."}
{"id": "3424051", "revid": "767487", "url": "https://it.wikipedia.org/wiki?curid=3424051", "title": "Certificates", "text": "Con certificates s'intende un investimento in un pool di opzioni europee, sia in acquisto che in vendita, scritte sul medesimo sottostante (azione, indice, quote di fondi comuni d'investimento, futures su materie prime, tasso di cambio, presi singolarmente o raggruppati in panieri).\nData la strategia di opzioni di cui \u00e8 composto, l'investimento non \u00e8 tipizzato alla mera replica del sottostante bens\u00ec consente di ottenere a scadenza un profilo di rischio/rendimento differente.\nNozioni di base.\nIn quanto strumento cartolarizzato, il certificato non \u00e8 un contratto bens\u00ec un titolo emesso da una banca, negoziabile sui principali mercati regolamentati quali il SEDEX (segmento della Borsa Italiana) o il Cert \u2013 X ( segmento della piattaforma Euro \u2013TLX). La replica del sottostante sul quale \u00e8 scritto \u00e8 passiva a differenza dei fondi comuni d'investimento. Questo determina un'assenza di commissioni di gestione. Tuttavia, rispetto all'investimento diretto nel sottostante non prevede l'erogazione degli eventuali dividendi. Questi verranno infatti utilizzati dalla banca emittente per acquistare le opzioni accessorie caratterizzanti il certificato.\nCos\u00ec come per le obbligazioni, anche nel caso dei certificati, l'investitore si accolla il rischio emittente, ovvero la capacit\u00e0 di solvenza della banca. In ogni caso per riflesso, in caso di \"default\" della societ\u00e0 titolare del sottostante tale da determinare un annullamento del relativo prezzo, il certificato verrebbe liquidato anticipatamente rispetto alla scadenza considerando l'equo valore di mercato. Bench\u00e9 sia garantita la negoziazione continua, nel caso di volumi considerevoli, l'investitore sconta un rischio liquidit\u00e0 dato da uno spread denaro/lettera superiore rispetto ad altri titoli d'investimento. Il segmento dei certificati \u00e8 in rapido sviluppo.\nFiscalit\u00e0.\nCos\u00ec come disposto dall'Agenzia delle entrate, i redditi derivanti dall'investimento in certificati sono considerati redditi diversi. Da ci\u00f2 deriva una tassazione sul rendimento complessivo del 26,00% e la possibilit\u00e0 di compensazione tra minus e plusvalenze. Unica eccezione \u00e8 posta qualora il certificato preveda lo stacco di cedole incondizionate. Analogamente ad un titolo a reddito fisso, il relativo importo \u00e8 considerato reddito di capitale, ugualmente tassato al 26,00% ma non suscettibile di compensazione tra minus e plusvalenze.\nIn Italia la storia dei certificati comincia nel 1998 con la quotazione del primo certificato sulla Borsa di Milano sul segmento dedicato ai covered warrant, il SEDEX. All'interno del medesimo \u00e8 operata una distinzione della famiglia dei certificati tra \"Investment Certificates\" e \"Leverage Certificates\", pi\u00f9 simili per struttura ai covered warrant.\nCertificati d'investimento.\nSono caratterizzati dall'assenza di un effetto leva e hanno generalmente un orizzonte temporale di medio/lungo termine; a partire dal 2004 Borsa Italiana li distingue in due classi:\nCapitale condizionatamente protetto.\nEmessi generalmente con tagli pari a 100 o 1000 euro, garantiscono a scadenza il rimborso del capitale vincolato al valore del sottostante durante la vita del certificato o unicamente a scadenza.\nCapitale protetto.\nEmessi generalmente con taglio di 100 euro o 1000 euro, nei primi anni di diffusione dei certificati sono stati sul segmento SEDEX quelli con maggiori volumi di scambio grazie alla possibilit\u00e0 di proteggere totalmente o parzialmente il capitale investito pur partecipando alle variazioni positive del sottostante.\nCertificati a leva.\nCos\u00ec chiamati in quanto sfruttano l'effetto leva: consentono di assumere una posizione, tanto di acquisto quanto di vendita, acquistando unicamente la differenza tra il prezzo corrente del sottostante e lo strike del certificato. Se da un lato permettono di partecipare in maniera pi\u00f9 che proporzionale al rialzo, dall'altra ne amplificano l'esposizione alle perdite.\nIn altre parole, un certificato con leva 10 si rifletter\u00e0 in una variazione del 10% del valore del certificato ogni 1% di variazione del sottostante.\nPrincipali opzioni aggiuntive.\n\u00c8 una particolare opzione che permette di neutralizzare il rischio cambio in caso di sottostanti con valuta diversa rispetto a quella Euro. \n\u00c8 il rendimento massimo ottenibile oltre il quale si smette di partecipare alle variazioni del sottostante.\nDenominazione di un certificato senza scadenza.\nPermette di perseguire una strategia di \"Absolute Return\" ottenendo un rendimento pari al differenziale di performance dei sottostanti."}
{"id": "3424052", "revid": "1305772", "url": "https://it.wikipedia.org/wiki?curid=3424052", "title": "Klugman", "text": ""}
{"id": "3424053", "revid": "79513", "url": "https://it.wikipedia.org/wiki?curid=3424053", "title": "Carolina Sommaruga Maraini", "text": ""}
{"id": "3424055", "revid": "1776051", "url": "https://it.wikipedia.org/wiki?curid=3424055", "title": "David Yelldell", "text": ""}
{"id": "3424059", "revid": "1272592", "url": "https://it.wikipedia.org/wiki?curid=3424059", "title": "Fascia di dominazione", "text": ""}
{"id": "3424060", "revid": "76963", "url": "https://it.wikipedia.org/wiki?curid=3424060", "title": "Robert Ramsey (sceneggiatore)", "text": "Biografia.\nDopo essersi laureato nel 1985 alla \"Medill School of Journalismal\" della Northwestern University di Evanston nell'Ohio, dal 1993 ha iniziato a lavorare nel cinema realizzando la sceneggiatura o il soggetto di diversi film statunitensi come Soul Men, L'uomo di casa, Prima ti sposo, poi ti rovino e Big Trouble - Una valigia piena di guai."}
{"id": "3424062", "revid": "765341", "url": "https://it.wikipedia.org/wiki?curid=3424062", "title": "Un tocco di morte (Harris)", "text": "Un tocco di morte \u00e8 una raccolta di racconti brevi di Charlaine Harris gi\u00e0 presenti in altre antologie. Il libro fa parte del Ciclo di Sookie Stackhouse e appunto hanno come protagonista Sookie. Le storie parlano di aspetti o avventure che non vengono narrate nei romanzi principali ma ne sono strettamente collegate.\nStorie.\nOrdine di lettura:\nFaity Dust (\"Polvere di fata\").\nClaudine, la fata madrina di Sookie, le chiede di leggere le menti di alcuni ospiti umani di Claude, suo fratello, che \u00e8 anch'esso un essere fatato. A casa di Claudine e Claude, Sookie trova tre persone legate. Tutte le persone coinvolte (ad eccezione di Claudine) frequentano l'Hooligans, un locale di spogliarellisti. Claude dice a Sookie di credere che una di queste persone abbia ucciso Claudette, la terza gemella, mentre stava lavorando al club quella notte. Claude spiega che Claudette ha contattato i suoi fratelli in forma di spirito per avvisarli della sua morte. Usando la sua telepatia Sookie interroga ogni sospetto per scoprire il colpevole.\nDracula Night (\"Buon Compleanno Dracula\").\nEric organizza al Fangtasia la festa di compleanno per il leggendario Conte Dracula. La leggenda vampiresca vuole che il Conte in persona si manifesti alla miglior festa di tutto il mondo organizzata in suo onore. Eric non sta pi\u00f9 nella pelle perch\u00e9 \u00e8 convinto che il Conte arriver\u00e0 alla sua festa, proprio come Peanuts vuole incontrare Il Grande Cocomero. Ma il festeggiato pu\u00f2 essere anche qualcuno che non si aspettava!\nOne Word Answer (\"Risposta lapidaria\").\nUn misterioso \"Mr. Cataliades\" (un semi-demone) arriva in una limousine, guidata da un orribile autista, e porta a Sookie la notizia che sua cugina Hadley \u00e8 morta. La ribelle Hadley non era rimasta in contatto con la famiglia, quindi Sookie non sa che la cugina era diventata da diversi anni una vampira e che era l'amante della Regina dei Vampiri della Louisiana, \"Sophie-Anne\". Sembra che Waldo, ex lacch\u00e8 della regina, geloso di Hadley l'abbia attirata in un cimitero e l'abbia uccisa. Waldo \u00e8 stato catturato e tocca a Sookie scegliere la punizione. La risposta di Sookie sorprende Mr. Cataliades e il misterioso passeggero della limousine.\nLucky (\"Fortuna\").\nL'agente assicurativo \"Greg Aubert\" chiede a Sookie e alla sua amica \"Amelia\", nuova coinquilina di Sookie e strega, di indagare su un'irruzione nel suo ufficio. Aubert si preoccupa che qualcuno abbia scoperto che lui usa incantesimi per proteggere la sua propriet\u00e0 e i suoi clienti. Sookie e Amelia scoprono che chi ha fatto irruzione \u00e8 in realt\u00e0 la figlia di Aubert e il suo fidanzato, un vampiro appena trasformato. Tuttavia, Sookie scopre che altri due agenti assicurativi hanno avuto intrusi in ufficio e che la loro \"fortuna\" sia sparita. Sembra che Aubert abbia si sia appropriato di troppa \"fortuna\" in tutta la citt\u00e0.\nGift Wrap (\"Carta da regalo\").\nSookie si ritrova sola il giorno della vigilia di Natale, i suoi amici e Jason hanno ciascuno i propri piani, e lei non vuole chiedere un invito. Sente un rumore nel bosco e va ad investigare. L\u00ec trova un uomo di nome Preston, nudo e sanguinante; lo porta a casa per curarlo e nasconderlo da chi lo sta cercando. Il lupo mannaro gli solleva il morale con un bel dono. Preston le dice: \u00ab\"Fai finta di avermi trovato impacchettato sotto l'albero\"\u00bb. Il giorno di Natale, Sookie scopre che era il regalo del suo bisnonno Niall, che aveva costruito la storia adattandola alle preferenze di Sookie."}
{"id": "3424067", "revid": "1829344", "url": "https://it.wikipedia.org/wiki?curid=3424067", "title": "Zach Loyd", "text": ""}
{"id": "3424070", "revid": "287204", "url": "https://it.wikipedia.org/wiki?curid=3424070", "title": "Jean Baptiste Auguste Chauveau", "text": "Studi\u00f2 all'\u00c9cole Nationale V\u00e9t\u00e9rinaire d'Alfort e all'\u00c9cole Nationale V\u00e9t\u00e9rinaire de Lyon.Nel 1883 ebbe la cattedra di Anatomia e Fisiologia presso l'\u00c9cole Nationale V\u00e9t\u00e9rinaire di Lione e mantenne questo insegnamento anche quando fu nominato direttore della Scuola, nel 1875. Il suo laboratorio divenne un centro di ricerca (ispirato alle teorie di Pasteur) sulle malattie infettive.Nel 1886 fu nominato professore di Patologia comparata al Museo nazionale di storia naturale di Francia.\nIl 1\u00ba dicembre 1889 divenne socio dell'Accademia delle scienze di Torino.In tutta la sua carriera Chauveau condusse indagini in microbiologia, virologia, biochimica, termodinamica muscolare e cardiologia, inventando vari dispositivi per i suoi esperimenti sul cavallo.Scrisse il \"Trait\u00e9 d'anatomie compar\u00e9e des animaux domestiques\", che fu poi tradotto in inglese e italiano come \"Trattato di anatomia comparata degli animali domestici\".\nInsieme a Charles-Joseph Bouchard (1837\u20131915), ha collaborato alla fondazione del \"Journal de Physiologie et G\u00e9n\u00e9rale de Pathologie\"."}
{"id": "3424072", "revid": "583609", "url": "https://it.wikipedia.org/wiki?curid=3424072", "title": "Anna ed io", "text": "Anna ed io (\"Anna and the King\") \u00e8 una serie televisiva statunitense in 13 episodi andati in onda per la prima volta nel corso di una sola stagione nel 1972 sulla rete CBS. La serie \u00e8 conosciuta in Italia anche con il titolo di \"Anna e il re\" o \"Anna e il suo re\". \u00c8 basata sui due film \"Anna e il re del Siam\" (1946) e \"Il re ed io\" (1956) (a sua volta originati dal romanzo \"Anna and the King of Siam\" del 1944). L'ultimo remake al cinema \u00e8 del 1999, \"Anna and the King\" con Jodie Foster.\nTrama.\nL'insegnante Anna Owens viene scelta dal re del Siam (Thailandia), re Mongkut, come educatrice per suo figlio, il principe Chulalongkorn. La storia \u00e8 ispirata a una storia vera, quella di Anna Leonowens."}
{"id": "3424074", "revid": "1566286", "url": "https://it.wikipedia.org/wiki?curid=3424074", "title": "Jake Busey", "text": "Biografia.\nNato a Los Angeles, Jake Busey \u00e8 per\u00f2 cresciuto a Malib\u00f9, figlio della fotografa Judy Helkenberg e dell'attore Gary Busey, i suoi genitori divorziarono nel 1990. Trascorse l'infanzia su set cinematografici assieme al padre, iniziando a considerare l'idea di diventare attore all'et\u00e0 di cinque anni, mentre gi\u00e0 stava imparando a suonare la batteria.\nVive a Los Angeles, dove lavora con il suo gruppo musicale \"Sons of the Lawless\", per il quale suona la batteria, talvolta la chitarra e canta.\nCarriera.\nDebutt\u00f2 al cinema con il film del 1978 \"Vigilato speciale\" assieme al padre Gary e Dustin Hoffman. Fece altre apparizioni di minore importanza in \"Contact\" con Jodie Foster nei panni del fanatico religioso e in \"Starship Troopers - Fanteria dello spazio\" con Casper Van Dien in cui interpreta il soldato Ace Levy. Compare anche nel film del 2005 \"War of the Worlds - L'invasione\" della Asylum, uno dei vari adattamenti del romanzo del 1898 \"La guerra dei mondi\" di H. G. Wells. Ebbe ruoli di maggior rilievo nei film \"I gattoni\", nel thriller di James Mangold \"Identit\u00e0\", in \"The Hitcher II\", con Michael J. Fox in \"Sospesi nel tempo\" di Peter Jackson e \"Road House 2\".\nNel 2010 registr\u00f2 il primo demo con il suo gruppo di genere rock/indie, programmando un tour per il 2011."}
{"id": "3424076", "revid": "84184", "url": "https://it.wikipedia.org/wiki?curid=3424076", "title": "Juan Ram\u00f3n Carrasco", "text": " Da giocatore ebbe una carriera molto lunga, caratterizzata da frequenti trasferimenti da un club all'altro, che lo port\u00f2 a vestire le maglie di 14 squadre in 7 differenti paesi.\nBiografia.\nNato a Sarand\u00ed del Yi, cittadina del Dipartimento di Durazno, fu l'ultimo di quattro fratelli; i suoi genitori erano Juan Carlos Carrasco e Ramona Torres. Si avvicin\u00f2 al calcio in giovent\u00f9, seguendo con particolare attenzione le gesta del calciatore del Nacional Montevideo Ildo Maneiro; grazie anche all'incoraggiamento della madre, che insistette affinch\u00e9 andasse a giocare proprio al Nacional, entr\u00f2 a far parte di tale club. Si \u00e8 sposato due volte, e ha avuto 7 figli: oltre a Jonatan Jossen, nato in Argentina, dal primo matrimonio ebbe Juan Carlos, Naike e Makarena, mentre dal secondo (con Claudia Finkbein) Melanie e le gemelle Aymara e Aylin.\nCaratteristiche tecniche.\nCarrasco fu un centrocampista dalle caratteristiche offensive. Era particolarmente abile nell'esecuzione dei calci di punizione, ed era dotato di buona forza fisica e spiccate qualit\u00e0 tecniche, nonch\u00e9 di discreta capacit\u00e0 realizzativa.\nCarriera.\nGiocatore.\nClub.\nDebutt\u00f2 in Primera Divisi\u00f3n de Uruguay il 28 novembre 1974, a 18 anni contro il F\u00e9nix, sebbene gi\u00e0 avesse giocato con la prima squadra una amichevole il 22 agosto 1973 contro la medesima squadra; con la maglia del Nacional dimostr\u00f2 le sue qualit\u00e0, arrivando alla vittoria del titolo nazionale nel 1977 e a 4 secondi posti (1973, 1974, 1975 e 1978). Lasci\u00f2 la societ\u00e0 della capitale quando, nel 1978, venne acquistato dal River Plate di Buenos Aires \nper 107.500 dollari assieme ad Alfredo De Los Santos, suo compagno di squadra; al Nacional and\u00f2 V\u00edctor Marchetti quale parziale contropartita tecnica. Giunto in Argentina, Carrasco ebbe qualche difficolt\u00e0 d'adattamento, a causa delle differenze tra i due paesi, e fece frequenti viaggi non autorizzati in Uruguay.\nAlla sua prima stagione con la maglia dalla banda rossa vinse sia Metropolitano che Nacional, giocando piuttosto spesso, anche se inizialmente il tecnico \u00c1ngel Labruna lo considerava una riserva. Con lo stesso Labruna Carrasco ebbe alcuni diverbi, che sfociarono, nel 1980, nella richiesta di essere ceduto, in seguito a una riunione con il presidente del club Rafael Arag\u00f3n Cabrera e l'allenatore. Venne dunque ceduto al Racing di Avellaneda, con cui gioc\u00f2 con continuit\u00e0 e segno molte reti, arrivando vicino al titolo di miglior marcatore nel Metropolitano 1981 con 18 gol. Si trasfer\u00ec poi in Messico, all'UAG, dove rimase sino al 1983, accumulando 28 presenze e 4 segnature in Primera Divisi\u00f3n de M\u00e9xico. Torn\u00f2 al Nacional nel 1984, ma vi rimase solo per quell'anno, scegliendo di accasarsi al C\u00facuta Deportivo in Colombia; dopo aver giocato il F\u00fatbol Profesional Colombiano 1985, fece ritorno in patria al Danubio. Nel 1986 fu ancora al Nacional, da cui lo prelev\u00f2 il Cadice l'anno dopo.\nIn Spagna Carrasco disput\u00f2 parte della Primera Divisi\u00f3n spagnola 1986-1987, scendendo in campo per 10 volte e andando a segno per 2 volte; a fine stagione, il Cadice termin\u00f2 all'ultimo posto. Torn\u00f2 poi al Nacional, mentre nel 1988 vest\u00ec i colori del River Plate di Montevideo; nel 1989 pass\u00f2 al rivale storico del Nacional, il Pe\u00f1arol. Nel 1990 tent\u00f2 un'esperienza in Brasile, firmando un contratto per il San Paolo. Nella capitale dello Stato di San Paolo il centrocampista uruguaiano gioc\u00f2 quattro gare dall'agosto all'ottobre 1990 in campionato, mentre in Coppa del Brasile 1990 raccolse 5 presenze con 2 gol segnati, entrambi nella vittoria per 2-0 sull'Uni\u00e3o Bandeirante del 27 giugno. Lasciato il Brasile, fu il River Plate Montevideo ad accoglierlo nei propri ranghi; nel 1992 gioc\u00f2 con il Bella Vista e l'anno dopo and\u00f2 in Venezuela, al Mar\u00edtimo. Dopo aver disputato alcune gare con Nacional e Rampla Juniors ed aver interrotto l'attivit\u00e0 nel 1997, la riprese nel 2000 per svolgere il ruolo di giocatore-allenatore al Rocha. Si ritir\u00f2 nel giugno 2001 dopo aver lasciato la carica di tecnico del club.\nNazionale.\nCarrasco, anche per via della sua nomea di giocatore fumantino e problematico, ebbe un rapporto piuttosto altalenante con la Nazionale uruguaiana. Fece il suo debutto ufficiale il 1\u00ba ottobre 1975 nell'incontro della Copa Am\u00e9rica 1975 contro la , al Centenario di Montevideo. Questo fu l'unico incontro giocato da Carrasco nella competizione. Negli anni seguenti, fu impiegato con scarsa continuit\u00e0, non venendo chiamato n\u00e9 per la Copa Am\u00e9rica 1979 n\u00e9 per la Copa Am\u00e9rica 1983. L'ultima gara disputata dal centrocampista con la casacca della \"Celeste\" ebbe luogo il 26 maggio 1985; in tutta la sua carriera internazionale, raccolse 19 presenze con 2 gol.\nAllenatore.\nLa carriera di tecnico di Carrasco ebbe inizio nel 2000, con l'esperienza alla guida del Rocha, societ\u00e0 creata nel 1999 e militante nella Segunda Divisi\u00f3n Profesional de Uruguay; ricoprendo il doppio ruolo di allenatore e calciatore, assomm\u00f2 35 presenze e 12 reti in cadetteria, scegliendo di ritirarsi come giocatore in seguito al termine dell'annata 2001. Nel 2002 venne incaricato di guidare il F\u00e9nix, sostituendo Miguel \u00c1ngel Puppo, improntando la squadra al gioco offensivo e portandola a qualificarsi per due volte alla Coppa Libertadores grazie alla doppia vittoria della Liguilla Pre-Libertadores de Am\u00e9rica.\nGrazie ai successi ottenuti in campo nazionale, la Asociaci\u00f3n Uruguaya de F\u00fatbol lo chiam\u00f2 per allenare la Nazionale di calcio uruguaiana, di cui divenne il 44\u00ba commissario tecnico, debuttando l'8 giugno 2003 contro la . Arrivato in panchina, scelse di operare una frattura con gli anni precedenti, lasciando fuori svariati elementi reduci dal , e adottando gli schemi tattici che, nel corso della sua carriera di allenatore, ha utilizzato con maggior frequenza: il 3-3-1-3, il 4-2-1-3, il 4-3-3 e il 4-3-1-2.\nAlla guida della Nazionale Carrasco prese parte alle qualificazioni al campionato mondiale di calcio 2006; schierando formazioni offensive l'Uruguay segn\u00f2 molte reti, mostrando un buon rendimento nel corso delle eliminatorie, ma il 31 marzo la squadra perse contro il al Centenario per 3-0, e questa sconfitta, di fatto, cost\u00f2 il posto da CT a Carrasco, che venne sostituito da Jorge Fossati nel maggio 2004. Dopo un paio d'anni di pausa, Carrasco venne contattato dal River Plate di Montevideo, che gli offr\u00ec di guidare la squadra in campionato; il tecnico accett\u00f2, e mise in pratica anche in tale club i suoi metodi, alternando i capitani e schierando la formazione con caratteristiche prettamente votate all'attacco.\nNella stagione 2006-2007 la squadra giunse all'11\u00ba posto nell'Apertura e al 5\u00ba nel Clausura; nell'annata successiva termin\u00f2 rispettivamente 4\u00ba e 1\u00ba, arrivando dunque al secondo posto complessivo. Nel 2008-2009 si guadagn\u00f2 la qualificazione alla Copa Sudamericana 2009 grazie al 3\u00ba posto nella Liguilla; nel torneo internazionale, il River giunse alla semifinali, esibendo il classico \"tiqui-tiqui\", lo stile di gioco cos\u00ec denominato da Carrasco, venendo eliminato dalla LDU Quito guidata da Fossati. Nel 2010 Carrasco \u00e8 stato assunto dal Nacional di Montevideo."}
{"id": "3424077", "revid": "198277", "url": "https://it.wikipedia.org/wiki?curid=3424077", "title": "La7 Sport", "text": ""}
{"id": "3424079", "revid": "287204", "url": "https://it.wikipedia.org/wiki?curid=3424079", "title": "Juan Ramon Carrasco", "text": ""}
{"id": "3424080", "revid": "1442080", "url": "https://it.wikipedia.org/wiki?curid=3424080", "title": "Timothy Chandler", "text": "Carriera.\nClub.\nCrebbe calcisticamente nella squadra della sua citt\u00e0 natale, l\u2019Eintracht Francoforte.\nNella stagione 2010-11 pass\u00f2 al Norimberga tornando solo nella stagione 2014-15 a giocare per l\u2019Eintracht.\nNazionale.\nViene convocato per la Copa Am\u00e9rica Centenario negli Stati Uniti, ma non pu\u00f2 parteciparvi per infortunio e viene sostituito da \u00c9dgar Castillo."}
{"id": "3424090", "revid": "1305772", "url": "https://it.wikipedia.org/wiki?curid=3424090", "title": "Giannina (disambigua)", "text": ""}
{"id": "3424091", "revid": "1305772", "url": "https://it.wikipedia.org/wiki?curid=3424091", "title": "Angela Schijf", "text": " \nBiografia.\nTra i suoi ruoli pi\u00f9 noti, quelli di Kim Verduyn nella soap opera \"Goede tijden, slechte tijden\" (1996-1999), di Fr\u00e9d\u00e9rique de Wit nella serie televisiva \"Meiden van De Wit\" (2002-2005) e di Eva van Dongen nella serie televisiva \"Flikken - Coppia in giallo\" (2007) dove \u00e8 co-protagonista insieme a Victor Reinier.\nAngela Schijf vive ad Anversa, assieme al marito, l'attore belga Tom Van Landuyt (sposato nel luglio 2002), e alle tre figlie.\nDoppiatrici italiane.\nIn \"Flikken - Coppia in giallo\", Angela Schijf \u00e8 doppiata da Giulia Franzoso"}
{"id": "3424094", "revid": "38120", "url": "https://it.wikipedia.org/wiki?curid=3424094", "title": "Anna e il re del Siam", "text": ""}
{"id": "3424095", "revid": "106908", "url": "https://it.wikipedia.org/wiki?curid=3424095", "title": "William Holl", "text": "Realizz\u00f2 numerose stampe di traduzione da dipinti di Jean-Baptiste van Loo, di Holbein, di Van Dyck, di Peter Lely, di Godfrey Kneller, di Daniel Mytens, di Raffaello, di Rembrandt, di Benjamin West, di James Northcote e di Samuel Shelley. I suoi ritratti incisi vennero usati per illustrare numerosi dizionari biografici."}
{"id": "3424096", "revid": "1592097", "url": "https://it.wikipedia.org/wiki?curid=3424096", "title": "Anna and the King of Siam", "text": ""}
{"id": "3424098", "revid": "599013", "url": "https://it.wikipedia.org/wiki?curid=3424098", "title": "Davide Carteri", "text": "Caratteristiche tecniche.\nCentrocampista dotato di un fisico che lo rende un giocatore di peso in mezzo al campo, \u00e8 abile nella fase di riconquista della palla e sulle palle inattive.\nCarriera.\nInizi.\nPadovano di Abano Terme, comincia a giocare nelle squadre delle parrocchie di Abano, il Pio X e il San Giuseppe. Passa poi a 9 anni al Padova dove rimane per cinque anni. Gira poi per la Provincia di Padova giocando per Albignasego, Cittadella, Abano e nel 2000 ancora per il Cittadella.\nCittadella.\nNel Cittadella milita nelle formazioni Allievi, Berretti ed infine nella Primavera; debutta in Serie B a 19 anni il 26 maggio 2002 nella partita -Cittadella (4-3). Nella stagione 2007-2008 ottiene la promozione in Serie B sempre con la squadra granata. Nel luglio 2011, dopo dodici anni, lascia il Cittadella a seguito del mancato rinnovo del contratto.\nSambenedettese.\nDopo la mancata firma con la in estate, il 19 ottobre 2011 si accasa alla in Serie D. Debutta il 22 ottobre nella partita pareggiata per (1-1) contro la .\nBassano Virtus.\nIl 27 luglio 2012 firma per il Bassano Virtus formazione militante in Seconda Divisione. Debutta il 2 settembre in Santarcangelo-Bassano Virtus (1-1).\nArezzo.\nIl 25 luglio 2013 firma per l' in Serie D.\nSegna il suo unico gol il 18 maggio 2014, in occasione di Taranto-, gara valida per i play-off di Serie D.\nRitorno alla Sambenedettese e Civitanovese.\nIl 23 settembre 2014 torna alla Sambenedettese in Serie D. Il 24 luglio 2015 firma per la in Eccellenza, con la quale al termine della stagione ottiene la promozione in Serie D.\nAdriese e Abano.\nNell'estate del 2016, torna in Veneto, firmando per l', societ\u00e0 neopromossa in Serie D. Nell'estate del 2017, passa all', sempre in Serie D."}
{"id": "3424101", "revid": "109108110", "url": "https://it.wikipedia.org/wiki?curid=3424101", "title": "Nissan Skyline R30", "text": "La Nissan Skyline R30 \u00e8 un'autovettura prodotta in vari allestimenti dalla casa automobilistica nipponica Nissan a partire dall'agosto 1981.\nContesto.\nLa R30 fa parte della famiglia delle autovetture Skyline (prodotte a partire dal 1957). Essa fu realizzata principalmente nelle versioni coup\u00e9 2 porte, hatchback 5 porte e station wagon, anche se ne esisterebbero altre 21 varianti.\nTutti i modelli (tranne la station wagon) erano dotate di fari posteriori di forma circolare. Le motorizzazioni andavano dal 6 cilindri SOHC L20ET turbo al Z18S a 4 cilindri e 6 cilindri diesel. Alcuni montavano sospensioni regolabili elettronicamente.\nNel 1983 la vettura sub\u00ec un restyling. I 4 freni a disco divennero una dotazione di serie. Il propulsore 4 cilindri Z18S fu sostituito con un CA18E. Furono migliorati i rivestimenti interni, vennero introdotti nuovi paraurti anteriori e posteriori, gli specchietti vennero montati direttamente sulle portiere (non pi\u00f9 sul cofano motore) e furono applicate luci posteriori fum\u00e9.\nVersioni speciali.\nPaul Newman Version.\nNel 1983 fu lanciata la versione speciale Paul Newman per commemorare sia l'attivit\u00e0 di promoter che l'attore americano fece per la Nissan, sia le varie competizioni a cui Newman partecip\u00f2 tra gli anni settanta e gli anni ottanta a bordo di varie Skyline. Le uniche differenze con la versione normale erano delle decalcomanie con l'autografo dell'attore.\nRS.\nIl 2 ottobre 1981 venne messa in commercio la versione 2000 RS della R30. Essa aveva un peso a vuoto di 1.130\u00a0kg e montava un propulsore DOHC FJ20E che erogava 148\u00a0CV sui 6000 giri e 181 Nm sui 4800 giri/min.\nSu questa versione, nel 1983, fu introdotto un motore turbo FJ20ET. Per far fronte alla maggiore potenza, i freni anteriori furono potenziati. Il nuovo propulsore offriva 188\u00a0CV di potenza a 6400 giri / min e 225 Nm (166\u00a0lb ft) di coppia a 4800 giri / min. (Era considerato il motore nipponico pi\u00f9 potente della sua epoca). Questa versione prevedeva alzacristalli elettrici, aria condizionata e servosterzo di serie nel nuovo modello RS-X . Il peso era salito a 1.235\u00a0kg. Venne introdotto un nuovo frontale, chiamato Tekkamen (\u9244 \u4eee \u9762) o Iron Mask dai tifosi per il suo \"look\" distintivo. Esso abbandonava la classica griglia del cofano e la rimpiazzava con due strette fessure al di sopra del paraurti, le quali avevano accanto fari dal design pi\u00f9 snello.\nNel 1984 la versione RS \u00e8 stata ulteriormente potenziata con l'aggiunta di un intercooler e di un turbocompressore a gas di scarico montato sull'FJ20ET. La potenza saliva a 202\u00a0CV a 6400 giri / min e 245 Nm (181\u00a0lb ft) di coppia a 4400 giri / min. Verso la fine della produzione fu aggiunto il cambio di tipo automatico.\nLa versione RS ebbe numerosi successi nel \"Australian Touring Car Championship\", tra cui la vittoria del campionato costruttori nel 1986 e nel 1987."}
{"id": "3424104", "revid": "1100311", "url": "https://it.wikipedia.org/wiki?curid=3424104", "title": "Brek Shea", "text": "Carriera.\nIl 30 dicembre 2018 firma per una stagione con l'. Durante l'arco della stagione colleziona 25 presenze tra tutte le competizioni.\nIl 25 giugno 2020 firma per la nuova franchigia, l'."}
{"id": "3424105", "revid": "1318789", "url": "https://it.wikipedia.org/wiki?curid=3424105", "title": "Pollock Halls of Residence", "text": "Pollock Halls of Residence sono i dormitori principali dell'Universit\u00e0 di Edimburgo, si trovano ai piedi dell'Arthur's Seat e ai confini dell'Holyrood Park, 2\u00a0km e sudest del centro di Edimburgo.\nStoria del sito.\nI due edifici originali del sito erano \"St Leonard's Hall\" e \"Salisbury Green\", che furono costruiti nel XIX secolo. In breve tempo, dopo la seconda guerra mondiale, Sir. Donald Pollock (rettore dell'universit\u00e0 dal 1939 al 1945) regal\u00f2 il luogo all'Universit\u00e0 di Edimburgo e nacque la Pollock Halls of Residence.\nNegli anni sessanta, cominci\u00f2 un programma per costruire edifici pi\u00f9 moderni. Il primo di questi fu la Holland House, che fu progettata da Sir William Kininmonth (1904-1988); seguita in breve tempo dalla Fraser House. All'inizio degli anni novanta, la Holland House e Fraser House cominciarono ad essere considerate un unico edificio, ora noto semplicemente come Holland House.\nNegli anni sessanta furono aggiunti sei blocchi a torre, il nome dei quali fu dato in onore dei presidenti dell'Universit\u00e0 di Edimburgo: Baird, Ewing, Lee, Turner, Brewster (demolito) e Grant. Nello stesso periodo fu aperta la mensa che fu successivamente chiamata John McIntyre Centre.\nNel 1973 fu aperta una casa pi\u00f9 grande, la Cowan House, per rimpiazzare il dormitorio con lo stesso nome che era stato demolito per permettere la ricostruzione di George Square. Fu demoliti nel 2001 insieme a Brewster House. Furono demoliti per dar spazio alla \"Chancellor's Court\", che apr\u00ec nel 2003.\nAll'inizio degli anni novanta fu aggiunta l'ultima casa, la Masson House. La Masson originale era vicino a Cowan, in George Square, ma fu rimpiazzata da una casa vittoriana a South Lauder Road.\nEdifici attuali.\nOggi il complesso ospita 1.900 studenti in pensione completa.\nLa Pollock Halls of Residence diventa un bed &amp; breakfast durante i periodi di vacanza dell'Universit\u00e0 di Edimburgo.\nGli edifici attuali sono:\nBaird House.\nLa Baird House \u00e8 formata da cinque blocchi a torre che furono costruiti negli anni sessanta. Ospita 167 studenti e 2 custodi. Si chiama cos\u00ec in onore di George Husband Baird, ed \u00e8 quella che viene pi\u00f9 spesso usata durante i periodi di vacanza.\nChancellor's Court.\nChancellor's Court fu costruita sul terreno che prima era occupato da Cowan House e da Brewster House. Fu progettata dallo studio Oberlanders Architects e costruita da Balfour Beatty. La sua costruzione cominci\u00f2 nel 2001 quando fu demolita Cowan House. Il dormitorio ospita 526 letti e tre appartamenti per i custodi.\nFurono fatte molte proteste durante la costruzione, contro la compagnia costruttrice Balfour Beatty, che era coinvolta nel 2001 in un processo per il progetto della Diga di Il\u0131su. Una delle proteste fu guidata da Mark Thomas, che aiut\u00f2 il gruppo \"Edinburgh University People and Planet\" ad organizzare un sit in dove gli studenti bloccavano l'entrata al cantiere. Dopo questa ed altre proteste, Balfour Beatty ritir\u00f2 il suo sostegno al progetto della diga di Il\u0131s.\nChancellor's Court fu chiamata in questo modo in onore del Duca di Edimburgo, Cancelliere dell'Universit\u00e0 di Edimburgo.\nEwing House.\nEwing House \u00e8 una torre di cinque piani costruita negli anni sessanta, ha 157 camere ed porta il nome di Sir Alfred James Ewing, Rettore dell'Universit\u00e0 di Edimburgp dal 1916 al 1929.\nGrant House.\nGrant House \u00e8 una torre di sei piani, fu aperta nel 1967 ed \u00e8 stata usata come dormitorio fin dall'inizio. Oggi ospita 195 studenti in stanze singole. Ci sono anche due appartamenti per i custodi. Gli fu dato il nome del Rettore Alexander Grant.\nTra le persone famose che risiedettero nella Grant House c'\u00e8 il capitano della Nazionale di rugby a 15 della Scozia Gregor Townsend.\nHolland House.\nLa Holland House fu aperta nel 1959, seguita a ruota dalla sua casa gemella, Fraser House (da non confondere con Fraser Court, un blocco di appartamenti universitari vicini a Pollock Halls, che \u00e8 ancora in uso). All'inizio degli anni novanta, Holland House e Fraser House si fusero e oggi sono una casa unica chiamata Holland House, di quattro piani. C'\u00e8 anche un piccolo annesso che contiene due appartamenti indipendenti per gli studenti gi\u00e0 laureati.\nLa Holland House fu chiamato in onore di Thomas Henry Holland, Rettore dell'Universit\u00e0 dal 1929 al 1944.\nLee House.\nLa Lee House \u00e8 un edificio a cinque piani costruito negli anni sessanta. Deve il suo nome a Sir. John Lee, Rettore dell'Universit\u00e0 dal 1840 al 1859.\nMasson House.\nLa Masson House \u00e8 unn residence moderno di quattro piani, ospita 113 studenti, la maggior parte in suite con due letti e fu costruito negli anni novanta.\nTurner House.\nLa Turner House \u00e8 un edificio di sei piani costruito negli anni sessanta. Fu chiamato cos\u00ec in onore di Sir. William Turner, Rettore dell'Universit\u00e0 dal 1903 al 1916. Ospita 203 studenti, la maggior parte delle stanze sono singole, con bagni in comune, e al quinto piano l'appartamento del custode.\nJohn Burnett House.\nFu completata nel giugno 2009 ed \u00e8 la pi\u00f9 recente del complesso. Prende il nome da Sir John Burnett, ex Rettore dell'Universit\u00e0 di Edimburgo.\nCase Passate.\nBrewster House.\nBrewster House era una torre di cinque piani che fu costruita negli anni sessanta. Fu demolita nell'estate 2002 e si trovava dove ora sorge la Chancellors Court. Prende il nome da Sir David Brewster, Rettore dell'Universit\u00e0 dal 1859 al 1868.\nCowan House.\nCowan House era un palazzo di tre piani che fu aperto per la prima volta nel 1933 e fu ricostruito nel 1973. Fu demolito nell'estate del 2001 per far spazio a quella che oggi \u00e8 la Chancellors Court.\nFraser House.\nL'edificio che un tempo si chiamava Fraser House esiste ancora oggi, ma \u00e8 stato inglobato dalla Holland House. La Fraser House prende il nome da Sir John Fraser, Rettore dell'Universit\u00e0 dal 1944 al 1948.\nAltri edifici.\nGli altri edifici sono adibiti a sale conferenze, meeting e stanze funzionali durante tutto l'anno. \"Edinburgh First\" \u00e8 il braccio commerciale del servizio di accoglienza all'interno dell'Universit\u00e0 ed \u00e8 il principale punto di contatto per la prenotazione di queste strutture. \nJohn McIntyre Conference Centre.\nComprende una mensa, negozi e bar. Il bar \u00e8 noto come 'John McIntyre Centre Bar', ma fu ristrutturato e rinominato nel 2004 come 'Centro'. L'edificio ha recentemente (2009) subito un'estensione e una completa ristrutturazione per essere poi rinominato John McIntyre Conference Centre.\nReception Centre.\nAperto nel 1999, \u00e8 la struttura in cui si trovano gli uffici amministrativi. Nello stesso edificio si trova anche l'ufficio per la sicurezza.\nSt Leonard's Hall.\nCome Salisbury Green, anche St Leonard's Hall \u00e8 uno degli edifici originali delle Pollock Halls. \u00c8 un edificio in stile baronale scozzese, con una torre e torrette con mensole e garitte e una casa principale che si dice ricordi piccolo podere.\nOggi la St. Leonard's Hall ospita gli uffici amministrativi dell'Universit\u00e0 e le suites sono usate per gli ospiti delle conferenze.\nL'edificio fu usato come ospedale della Croce Rossa durante la prima guerra mondiale e successivamente divenne la scuola femminile St Trinian's fino alla seconda guerra mondiale, durante la quale divenne un quartier generale delle Air Raid Precautions e delle Home Guard. Quando vennero aperti i dormitori St Leonard's divenne un dormitorio femminile fino al completamento di edifici pi\u00f9 moderni, quando prese la funzione di centro amministrativo. Fu restaurato alla fine del 2000.\nSt Leonard's Hall fu una scuola femminile fino alla seconda guerra mondiale, e si chiamava St Trinnean's. Si ritiene che abbia ispirato il romanzo di Ronald Searle \"St Trinian's School\".\nSalisbury Green.\nSalisbury Green fu uno dei due edifici originali del sito, insieme alla St Leonard's Hall. Fu costruito all'inizio del 1780 da Alexander Scott, ed \u00e8 stato nuovamente prorogato pi\u00f9 volte - prima nel 1820, quindi ristrutturato in stile baronale tra il 1860 e il 1867 dall'architetto John Lessels per il residente dell'epoca, l'editore William Nelson (1816-87).\nL'edificio fu acquistato dall'Universit\u00e0 dopo la seconda guerra mondiale ed ampliato nel 1979. Molte di queste stanze sono state ristrutturate, la Red Room con accessori d'ebano e la stanza da biliardo in quercia. Gli interni comprendono anche un ricco dipinto di Charles Frechou.\nNel 2006 la Salisbury Green fu ristrutturata ed ora \u00e8 un hotel."}
{"id": "3424107", "revid": "122209315", "url": "https://it.wikipedia.org/wiki?curid=3424107", "title": "Roberto Musso", "text": "Carriera.\nGiocatore.\nCresciuto nella Fiorentina, nel 2000 viene ceduto al Cittadella appena promosso per la prima volta in Serie B.\nAl termine della stagione 2000-2001 dopo il fallimento della societ\u00e0 viola decide di rimanere al Cittadella squadra con la quale nella stagione 2007-2008 ottiene la promozione in Serie B.\nDopo undici anni di militanza nel Cittadella, scaduto il contratto, firma, il 14 luglio 2011 con la Virtus Entella societ\u00e0 di Seconda Divisione. Fa il suo esordio in campionato l'11 settembre in Entella- 2-1 subentrando al minuto 70 a Gennaro Volpe, suo compagno di squadra anche al Cittadella. Termina la stagione con 26 partite giocate in campionato con la fascia da capitano. Per la nuova stagione viene messo da parte dall'allenatore Prina perch\u00e9 non rientra pi\u00f9 nei suoi piani.\nIl 31 gennaio 2013, dopo aver rescisso il contratto con il club ligure, firma con il Treviso.\nDebutta da titolare con la nuova maglia il 7 aprile nella sconfitta esterna per 4-3 contro il segnando il secondo gol al 67'. Dopo 3 presenze e un gol in campionato rimane svincolato in seguito alla retrocessione del club in Seconda Divisione.\nDopo una stagione con la formazione dilettantistica trevigiana dell'Union Quinto, nel 2014 decide di ritirarsi dal calcio giocato.\nAllenatore.\nSuccessivamente al ritiro, rientra al Cittadella con le mansioni di allenatore delle giovanili e osservatore. La stagione successivamente entra nello staff tecnico della prima squadra con il ruolo di collaboratore tecnico."}
{"id": "3424109", "revid": "22475", "url": "https://it.wikipedia.org/wiki?curid=3424109", "title": "Circondario di Sangerhausen", "text": "Il circondario di Sangerhausen (in tedesco Landkreis Sangerhausen) era un circondario della Sassonia-Anhalt di 62.446 abitanti, che aveva come capoluogo Sangerhausen.\nGi\u00e0 circondario durante la DDR, venne mantenuto tale anche dopo l'unificazione. Il 1\u00ba luglio 2007 \u00e8 stato poi unito con il circondario del Mansfelder Land, a formare il nuovo circondario di Mansfeld-Harz Meridionale."}
{"id": "3424111", "revid": "1310927", "url": "https://it.wikipedia.org/wiki?curid=3424111", "title": "Eric Alexander (calciatore)", "text": ""}
{"id": "3424112", "revid": "617966", "url": "https://it.wikipedia.org/wiki?curid=3424112", "title": "Certificato d'investimento", "text": ""}
{"id": "3424114", "revid": "1318658", "url": "https://it.wikipedia.org/wiki?curid=3424114", "title": "Partito Repubblicano Brasiliano", "text": "Il Partito Repubblicano Brasiliano (portoghese: \"Partido Republicano Brasileiro\", PRB) \u00e8 un partito politico del Brasile.\nIl PRB \u00e8 stato fondato nel 2003 come Partido Municipalista Renovador (Partito municipalista rinnovatore, PMR), riconosciuto definitivamente nel 2005. Nel 2006 ha assunto la denominazione attuale. Il codice elettorale \u00e8 il 10.\nIl PRB \u00e8 molto vicino alle posizioni della Igreja Universal do Reino de Deus (Chiesa universale del regno di Dio), chiesa evangelica pentecostale.\nIl PRB si presenta come un partito centrista e sincretista.\nStoria.\nFondato nel 2005, il Partito Repubblicano Brasiliano ha prima combattuto contro il presidente Luiz In\u00e1cio Lula da Silva, poi si \u00e8 unito a lui dopo la sua rielezione nel 2006. Nel 2010, il PRB ha mantenuto il suo sostegno alla coalizione di centro-sinistra guidata dal Partito dei Lavoratori. Nelle elezioni parlamentari, il PRB ha ottenuto guadagni significativi alla Camera dei Deputati, vincendo otto seggi contro uno in precedenza, mentre ha perso un seggio al Senato (uno a due).\nI membri del PRB hanno votato per l'impeachment della presidente Dilma Rousseff nel 2016, anche se avrebbero dovuto far parte della sua maggioranza. Hanno poi sostenuto il governo di Michel Temer.\nLa maggioranza dei rappresentanti eletti del partito sono della Chiesa Universale del Regno di Dio. Ha l'appoggio del gruppo Record, che \u00e8 molto presente nei media.\nNelle elezioni presidenziali del 2018, il Partito Repubblicano brasiliano ha sostenuto il candidato del Partito della Social Democrazia Brasiliana, Geraldo Alckmin. Poi sostiene il presidente Jair Bolsonaro.\nIl PRB ha trentadue deputati dopo le elezioni legislative del 2018, il che lo rende l'ottavo gruppo parlamentare pi\u00f9 grande. Il suo presidente, Marcos Pereira, \u00e8 anche vicepresidente della Camera dei deputati. Il partito governa anche Rio de Janeiro dal 2016, sotto la guida di Marcelo Crivella. Nel 2020, due dei figli di Jair Bolsonaro, Flavio (senatore) e Carlos (consigliere comunale di Rio de Janeiro), e la sua ex moglie, Rog\u00e9ria Braga, si sono uniti al partito."}
{"id": "3424120", "revid": "125260818", "url": "https://it.wikipedia.org/wiki?curid=3424120", "title": "Geoff Cameron", "text": "Carriera.\nCresciuto nelle giovanili della Houston Dynamo,nel 2012 passa a parametro zero allo Stoke City.\nDopo aver giocato per 6 anni nei Potters, nell'estate del 2018 passa in prestito con diritto di riscatto al QPR,in Championship.\nNazionale.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 6 gennaio 2018.\""}
{"id": "3424121", "revid": "1522738", "url": "https://it.wikipedia.org/wiki?curid=3424121", "title": "Sanpei Nihira", "text": ""}
{"id": "3424125", "revid": "111405252", "url": "https://it.wikipedia.org/wiki?curid=3424125", "title": "Ivan Vladimirovi\u010d Cvetaev", "text": "Ivan Vladimirovi\u010d Cvetaev fu storico, archeologo, critico d'arte, socio dell'Accademia delle Scienze di San Pietroburgo, docente all'Universit\u00e0 di Mosca (dal 1877), fondatore e primo direttore del Museo di Belle Arti di Mosca (oggi Museo Pu\u0161kin delle belle arti). Padre di Marina e Anastasia.\nBiografia.\nIvan Cvetaev nacque in un villaggio vicino a Kiev. Studi\u00f2 sei anni alla scuola religiosa Shuya, poi altri sei nel Vladimir's Seminary. \nSuccessivamente frequent\u00f2 la Medico Surgical Academy, ma, per motivi di salute, la lasci\u00f2 e si trasfer\u00ec all'Universit\u00e0 di San Pietroburgo, nel dipartimento di Storia e Filologia. \nSi laure\u00f2 nel 1870 e nel 1871, insegn\u00f2 la lingua greca in una delle scuole di San Pietroburgo.\nNel 1872 divenne professore assistente alla Universit\u00e0 Imperiale di Varsavia.\nNel 1874 venne in Italia per studiare antiche lingue italiche.\nNel 1876 fu nominato professore assistente all'Universit\u00e0 di San Vladimir a Kiev , ma un anno dopo fu chiamato all'Universit\u00e0 di Mosca per insegnare latino presso il Dipartimento di letteratura romana.\nCvetaev dal 1881 lavor\u00f2 presso il Public Museum di Mosca e fu direttore del Museo Rumyantsev a Mosca (1900-1910). \nNel 1889 si trasfer\u00ec presso il dipartimento di Storia e Teoria dell'arte all'Universit\u00e0 di Mosca.\nNel 1894, nel corso del primo congresso russo di artisti e amanti dell'arte, Cvetaev tenne un discorso nel quale proponeva la fondazione di un nuovo Museo di Belle Arti a Mosca. \nNel mese di agosto 1989 venne posata, con rito solenne, la prima pietra del Museo Pu\u0161kin.\nCvetaev mor\u00ec il 30 agosto 1913 a Mosca. \nSulla facciata del Museo di Belle Arti di Mosca, una targa commemorativa ricorda il suo fondatore."}
{"id": "3424131", "revid": "1442080", "url": "https://it.wikipedia.org/wiki?curid=3424131", "title": "Open de Moselle 2006 - Doppio", "text": "Il doppio del torneo di tennis Open de Moselle 2006, facente parte dell'ATP Tour, ha avuto come vincitori Richard Gasquet e Fabrice Santoro che hanno battuto in finale Julian Knowle e J\u00fcrgen Melzer 3-6, 6-1, [11-9]."}
{"id": "3424133", "revid": "110157", "url": "https://it.wikipedia.org/wiki?curid=3424133", "title": "Circondario del Mansfelder Land", "text": "Il circondario del Mansfelder Land (in tedesco Landkreis Mansfelder Land) era un circondario della Sassonia-Anhalt di 98.538 abitanti, che aveva come capoluogo Eisleben.\nVenne creato il 1\u00ba luglio 1994, accorpando il circondario di Eisleben, raccogliendo la quasi totalit\u00e0 del territorio del circondario di Hettstedt e parte del territorio del circondario di Querfurt. Il 1\u00ba luglio 2007 \u00e8 stato poi unito con il circondario di Sangerhausen, a formare il nuovo circondario di Mansfeld-Harz Meridionale."}
{"id": "3424134", "revid": "599013", "url": "https://it.wikipedia.org/wiki?curid=3424134", "title": "Japan Open Tennis Championships 2006 - Doppio maschile", "text": "Il doppio maschile del torneo di tennis Japan Open Tennis Championships 2006, facente parte dell'ATP Tour, ha avuto come vincitori Ashley Fisher e Tripp Phillips che hanno battuto in finale Paul Goldstein e Jim Thomas 6-2, 7-5."}
{"id": "3424143", "revid": "1097011", "url": "https://it.wikipedia.org/wiki?curid=3424143", "title": "Stockholm Open 2006 - Doppio", "text": "Il doppio del torneo di tennis Stockholm Open 2006, facente parte dell'ATP Tour, ha avuto come vincitori Paul Hanley e Kevin Ullyett che hanno battuto in finale Olivier Rochus e Kristof Vliegen 7-6(2), 6-4."}
{"id": "3424150", "revid": "1965277", "url": "https://it.wikipedia.org/wiki?curid=3424150", "title": "Gabriel Auguste Daubr\u00e9e", "text": "Fu membro della Accademia Reale Svedese delle Scienze dal 1892. Studi\u00f2 molti fenomeni meccanici delle rocce, avvalendosi spesso di esperimenti di laboratorio. Volendo studiare ci\u00f2 che accadeva negli strati pi\u00f9 interni del pianeta Terra, Daubr\u00e9e analizz\u00f2 la dissoluzione dei silicati tramite vapore acqueo e come il vapor d'acqua potesse costituire nuovi minerali."}
{"id": "3424151", "revid": "385321", "url": "https://it.wikipedia.org/wiki?curid=3424151", "title": "SHA384", "text": ""}
{"id": "3424152", "revid": "1097011", "url": "https://it.wikipedia.org/wiki?curid=3424152", "title": "Bank Austria Tennis Trophy 2006 - Doppio", "text": "Il doppio del torneo di tennis Bank Austria Tennis Trophy 2006, facente parte dell'ATP Tour, ha avuto come vincitori Petr P\u00e1la e Pavel V\u00edzner che hanno battuto in finale Julian Knowle e J\u00fcrgen Melzer 6-4, 3-6, [12-10]"}
{"id": "3424153", "revid": "385321", "url": "https://it.wikipedia.org/wiki?curid=3424153", "title": "SHA256", "text": ""}
{"id": "3424155", "revid": "1543377", "url": "https://it.wikipedia.org/wiki?curid=3424155", "title": "Kremlin Cup 2006 - Singolare femminile", "text": "Il singolare del Kremlin Cup 2006 \u00e8 stato un torneo di tennis facente parte del WTA Tour 2006.\nMary Pierce era la detentrice del titolo, ma quest'anno non ha partecipato.\nAnna \u010cakvetadze ha battuto in finale 6\u20134, 6\u20134 Nadia Petrova.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3424157", "revid": "1442080", "url": "https://it.wikipedia.org/wiki?curid=3424157", "title": "Kremlin Cup 2006 - Doppio maschile", "text": "Il doppio maschile del torneo di tennis Kremlin Cup 2006, facente parte dell'ATP Tour, ha avuto come vincitori Fabrice Santoro e Nenad Zimonji\u0107 che hanno battuto in finale Franti\u0161ek \u010cerm\u00e1k e Jaroslav Levinsk\u00fd 6\u20131, 7\u20135."}
{"id": "3424160", "revid": "1543377", "url": "https://it.wikipedia.org/wiki?curid=3424160", "title": "Kremlin Cup 2006 - Doppio femminile", "text": "Il doppio femminile del torneo di tennis Kremlin Cup 2006, facente parte del WTA Tour 2006, ha avuto come vincitrici Kv\u011bta Peschke e Francesca Schiavone che hanno battuto in finale Iveta Bene\u0161ov\u00e1 e Galina Voskoboeva 6\u20134, 6\u201374, 6\u20131."}
{"id": "3424161", "revid": "107182281", "url": "https://it.wikipedia.org/wiki?curid=3424161", "title": "Carlo Giuliani (organaro)", "text": "Biografia.\nNacque a Montegrino Valtravaglia, in provincia di Varese, comune appartenente alla Comunit\u00e0 Montana Valli Luinesi, il 31 ottobre 1796 da Ludovico, di professione \"bettoliniere\", e Faustina Ferrario. Negli anni successivi la famiglia si trasfer\u00ec a Milano, dove risulta censita nel 1811.\nCarlo fece probabilmente il suo apprendistato a Milano; al riguardo per\u00f2 non si hanno notizie e si pu\u00f2 solo ipotizzare che abbia frequentato la bottega di qualche organaro abitante nelle vicinanze, forse quella di Paolo Chiesa, unico costruttore segnalato dalla stampa locale per il 1811. Nei primi anni '20 decise di trasferirsi in Liguria ma non si conoscono n\u00e9 la data esatta n\u00e9 le motivazioni che lo spinsero ad emigrare; tuttavia si pu\u00f2 ragionevolmente ipotizzare che le opportunit\u00e0 di lavoro e il desiderio di affrancarsi da un lungo periodo di apprendistato abbiano avuto un ruolo determinante nella decisione.\nLa prima notizia del suo coinvolgimento nell'arte organaria risale al 1824, quando la \u00abGazzetta di Genova\u00bb gli dedic\u00f2 qualche riga in occasione dell'organo da lui costruito per l'Oratorio del Cristo Risorto a Savona:\n\u00abIl sig. Carlo Giuliani, milanese, fabbricatore d'organi, che ha dimorato per ben due anni in Savona, lavorando continuamente non solo a ristorare gli organi, ma a perfezionarli coll'addizione di nuovi registri, ma facendone altres\u00ec de' nuovi, tra' quali uno posto ultimamente nell'oratorio del \"Cristo di Pasqua\" [...] Ora il sig. Giuliani viene a stabilirsi in Genova, chiostro di S. Fede, num. 297\u00bb (4 settembre 1824)\nA conferma del suo soggiorno nel Savonese, sono emerse in epoca recente alcune attestazioni documentarie: nell'agosto del 1822 esegu\u00ec lavori all'organo della parrocchiale di Quiliano (Savona) e nel 1823 all'organo Filippo Piccaluga della parrocchiale di L\u00e9gino, a Savona. Quest'ultimo intervento \u00e8 testimoniato da una sua iscrizione, con data, sulla canna del Do1 dell'Ottava.\nCarlo Giuliani si stabil\u00ec definitivamente a Genova prendendo residenza nella Commenda di Pr\u00e8; il laboratorio era invece ubicato nel Chiostro di S. Fede, nello stesso sestiere. Nel 1825 si spos\u00f2 con Francesca Dasso, \"cucitrice\", dalla quale ebbe un unico figlio, Ludovico (1828). Intorno al 1830 trasfer\u00ec l'attivit\u00e0 in Salita della Provvidenza (nei pressi dell'attuale stazione ferroviaria di Piazza Principe), sede che rimarr\u00e0 invariata sino alla sua morte avvenuta il 4 settembre 1855 a seguito di un'epidemia di colera. Il giorno seguente fu sepolto nel cimitero di Staglieno.\nL'attivit\u00e0 organaria.\nLa produzione organaria di Carlo Giuliani si situa tra il 1822 e il 1855 ed allo stato attuale delle ricerche risulta localizzata nel Ponente Ligure, nel basso Piemonte e in Sardegna: un'attivit\u00e0 che si svolse negli stessi anni e negli stessi luoghi in cui operaro i pavesi Buzzoni, anch'essi trapiantati a Genova negli anni '20 dell'Ottocento.\nGiuliani era solito apporre sul frontalino sopra la tastiera il suo cartellino a stampa, che completava a mano con il numero d'opus. Il numero pi\u00f9 alto finora noto \u00e8 il 79; si pu\u00f2 quindi stimare l'opera in poco meno di un centinaio di lavori comprendendovi non solo gli organi nuovi ma anche le riparazioni e i rifacimenti. Per quanto riguarda la tipologia costruttiva, il riferimento \u00e8 alla tradizione lombarda.\nUn elenco degli organi attualmente noti \u00e8 stato pubblicato da Maurizio Tarrini e Giancarlo Bertagna negli atti del convegno di Grondona, pp.\u00a049\u201355 (cfr. Bibliografia)."}
{"id": "3424162", "revid": "599013", "url": "https://it.wikipedia.org/wiki?curid=3424162", "title": "Ramiro Corrales", "text": "Possiede il passaporto messicano."}
{"id": "3424174", "revid": "287204", "url": "https://it.wikipedia.org/wiki?curid=3424174", "title": "Nurgul", "text": ""}
{"id": "3424175", "revid": "110157", "url": "https://it.wikipedia.org/wiki?curid=3424175", "title": "Gavrilovo-Posadskij rajon", "text": "Il Gavrilovo-Posadskij rajon () \u00e8 un rajon dell'Oblast' di Ivanovo, nella Russia europea; il capoluogo \u00e8 Gavrilov Posad, fra gli altri centri abitati si ricorda Petrovskij. Istituito nel 1929, il rajon ricopre una superficie di 960 chilometri quadrati e nel 2010 ospitava una popolazione di circa 17.000 abitanti."}
{"id": "3424183", "revid": "767487", "url": "https://it.wikipedia.org/wiki?curid=3424183", "title": "Everything Must Go (film)", "text": "Everything Must Go \u00e8 un film del 2010 diretto da Dan Rush, tratto dal racconto \"Why Don't You Dance?\" di Raymond Carver ed interpretato da Will Ferrell, Rebecca Hall e Laura Dern.\nTrama.\nNick Halsey, impiegato da sedici anni nella stessa azienda, nella stessa giornata perde il lavoro e la moglie Catherine lo lascia facendogli trovare un biglietto e tutte le sue cose sparse fuori casa. In piena crisi esistenziale si decide a sbarazzarsi di tutte le sue cose e, soprattutto, della sua dipendenza dall'alcool. Solo con l'aiuto di una vicina, Samantha, e di un bambino che vuole imparare a giocare a baseball, riuscir\u00e0 a rimettersi in piedi.\nDistribuzione.\nLa pellicola \u00e8 stata distribuita nelle sale cinematografiche statunitensi il 13 maggio 2011 dalla Lions Gate Entertainment."}
{"id": "3424187", "revid": "110157", "url": "https://it.wikipedia.org/wiki?curid=3424187", "title": "Kine\u0161emskij rajon", "text": "Il Kine\u0161emskij rajon () \u00e8 un rajon dell'Oblast' di Ivanovo, nella Russia europea; il capoluogo \u00e8 Kine\u0161ma, fra gli altri centri abitati si ricorda Navoloki. Istituito nel 1929, il rajon ricopre una superficie di 1.610 chilometri quadrati e nel 2010 ospitava una popolazione di circa 23.000 abitanti."}
{"id": "3424191", "revid": "196390", "url": "https://it.wikipedia.org/wiki?curid=3424191", "title": "Basilica Pontificia dei Santi Medici (Bitonto)", "text": ""}
{"id": "3424192", "revid": "1442080", "url": "https://it.wikipedia.org/wiki?curid=3424192", "title": "Madrid Masters 2006 - Doppio", "text": "Il doppio del torneo di tennis Madrid Masters 2006, facente parte dell'ATP Tour, ha avuto come vincitori Bob Bryan e Mike Bryan che hanno battuto in finale Mark Knowles e Daniel Nestor 7-5, 6-4."}
{"id": "3424193", "revid": "305108", "url": "https://it.wikipedia.org/wiki?curid=3424193", "title": "Basilica di San Francesco di Paola", "text": ""}
{"id": "3424194", "revid": "484362", "url": "https://it.wikipedia.org/wiki?curid=3424194", "title": "Basilica San Paolo", "text": ""}
{"id": "3424196", "revid": "834", "url": "https://it.wikipedia.org/wiki?curid=3424196", "title": "Basilica di Nostra Signora dell'Assunta", "text": ""}
{"id": "3424198", "revid": "1442080", "url": "https://it.wikipedia.org/wiki?curid=3424198", "title": "St. Petersburg Open 2006 - Doppio", "text": "Il doppio del torneo di tennis St. Petersburg Open 2006, facente parte dell'ATP Tour, ha avuto come vincitori Simon Aspelin e Todd Perry che hanno battuto in finale Julian Knowle e J\u00fcrgen Melzer 6-1, 7-6(3)."}
{"id": "3424199", "revid": "37401", "url": "https://it.wikipedia.org/wiki?curid=3424199", "title": "Achemenidi", "text": ""}
{"id": "3424201", "revid": "46291", "url": "https://it.wikipedia.org/wiki?curid=3424201", "title": "Calendula officinalis", "text": "La calendula o calendola o fiorrancio (Calendula officinalis ) \u00e8 una pianta, generalmente coltivata come annuale, della famiglia delle Asteraceae e appartenente al genere Calendula.\nDescrizione.\n\u00c8 una pianta erbacea con fusto carnoso e ramificato. Presenta foglie oblunghe, di un verde lucente, sessili e a margine irregolare. Durante tutta l'estate, una volta al mese appaiono grandi fiori color arancione, raggruppati in capolini; i periferici ligulati, quelli centrali ermafroditi e tubulosi.\nEvidente l'etimologia dalle \"calendae\" romane, che indicano per antonomasia una ricorrenza mensile. Secondo alcuni autori ci\u00f2 \u00e8 dovuto alla rifioritura regolare della pianta, secondo altri alle propriet\u00e0 emmenagoghe.\nDistribuzione e habitat.\nSecondo Luciano Guignolini \"l'origine della Calendula officinalis \u00e8 oscura, non \u00e8 mai stata sicuramente individuata allo stato spontaneo; si ritiene che provenga dal Marocco o sia derivata da una specie diffusa nell'Europa meridionale e che giunge sino alla Persia e all'Arabia: la Calendula arvensis\".\nLargamente coltivata ovunque, da tempi remoti, per la fioritura ripetuta che arriva fino a novembre e la rende ideale a scopo decorativo, se ne possono trovare per\u00f2 esemplari inselvatichiti in ambiente mediterraneo fra 0 e 600 m sul livello del mare.\nUsi.\nUso ornamentale.\nPer decorare i giardini o in vaso sui terrazzi, coltivato industrialmente per la produzione del fiore reciso invernale.\nUso alimentare.\nI fiori sono commestibili, essiccati e ridotti in farina, detta \"Marigold\".\nUso fitoterapico.\nL'uso dei fiori di \"Calendula officinalis\" in ambito medicamentoso ha effetti antispasmodici e cicatrizzanti. Il decotto prodotto con circa 50 g di fiori essiccati per litro d'acqua, \u00e8 consigliato contro l'ulcera gastrica e l'afta; ha inoltre effetti sudoripari e preventivo/attenuanti dei dolori mestruali. Per il ciclo mestruale ha anche un effetto attenuante del flusso e regolarizzante (vedi). Viene a volte utilizzata all'interno di prodotti antistaminici per le allergie causate dalla polvere e dagli acari.\nIn dermocosmesi la calendula viene largamente utilizzata, consigliata di volta in volta come disinfiammante (in colliri e detergenti intimi) nutriente e protettiva per la pelle, antiacneica.\nNell'uso domestico i fiori secchi si fanno macerare in olio d'oliva (50 g per mezzo litro) per produrre un rimedio per bruciature e ustioni. Si utilizza anche come impacco decongestionante.\nColtivazione.\nGradiscono posizione soleggiata, terreno ricco e soffice, poco acido.\nLa moltiplicazione avviene con il seme. Nelle regioni meridionali e in Liguria si semina d'estate trapiantando o diradando le piantine in settembre-ottobre per la fioritura in novembre, che con opportuni ripari prosegue per tutto l'inverno, dando fiori pi\u00f9 grandi rispetto alle fioriture estive portate dalle piante ottenute nelle zone a clima rigido, con la semina primaverile.\nI semi sono posti sotto la corolla del fiore aranciato e hanno una forma a falce; quando il fiore appassisce e si secca divengono facilmente visibili. La loro forma permette loro, cadendo e venendo bagnati dalla pioggia, di rimanere parzialmente interrati con una punta rivolta verso l'esterno. I semi hanno, verso il lato esterno della falce, una doppia fila di protuberanze che si allontanano quando l'acqua e il caldo permettono al germoglio di cominciare a crescere, a quel punto il seme si apre proprio in corrispondenza di questa \"incernieratura\".\nIn appartamento conviene gettare i semi, che possono essere prelevati direttamente dai fiori, eventualmente acquistati in erboristeria, su un vaso riempito di terriccio, successivamente coprirli con uno strato di circa 1\u00a0cm di ulteriore terriccio e bagnare abbondantemente. Preferiscono zone soleggiate, per questo conviene, se possibile, lasciare i vasi esposti verso sud in maniera da garantire sole tutto il giorno.\nLe piantine appena germogliate sono facilmente riconoscibili per le due foglioline allungate, lineari e spesse come quelle dei girasoli.\nAvversit\u00e0.\nSono stati riscontrati attacchi da parte di funghi quali \"Erysiphe cichoracearum\", \"Entyloma calendulae\", \"Alternaria calendulae\" e \"Cercospora calendulae\", \"Sphaerotheca fuliginea\" che provocano danni all'apparato fogliare.\nFra gli insetti \u00e8 possibile riscontrare attacchi da parte del dittero \"Phytomiza atricornis\", la cui larva scava sulle foglie una mina lunga e serpentiforme, e dell'afide \"Brachycaudus helichrysi\", veicolo del virus Y della patata. Altri agenti patogeni sono \"Bemisia tabaci\", \"Aphis fabae\" e \"Myzus persicae\", che provocano in alcuni casi l'accartocciamento delle foglie o l'arresto dell'accrescimento dei germogli.\nSimbologia.\nNel linguaggio dei fiori la calendula rappresenta il dolore, il dispiacere e le pene d'amore."}
{"id": "3424205", "revid": "47767", "url": "https://it.wikipedia.org/wiki?curid=3424205", "title": "Seth Eastman", "text": ""}
{"id": "3424206", "revid": "39597655", "url": "https://it.wikipedia.org/wiki?curid=3424206", "title": "Sant'Abdone", "text": ""}
{"id": "3424208", "revid": "223320", "url": "https://it.wikipedia.org/wiki?curid=3424208", "title": "Fujiwara Takanobu", "text": ""}
{"id": "3424210", "revid": "47767", "url": "https://it.wikipedia.org/wiki?curid=3424210", "title": "Sant'Aquila", "text": ""}
{"id": "3424211", "revid": "1573940", "url": "https://it.wikipedia.org/wiki?curid=3424211", "title": "Basilica di Sant'Agata Maggiore (Ravenna)", "text": " "}
{"id": "3424212", "revid": "834", "url": "https://it.wikipedia.org/wiki?curid=3424212", "title": "Basilica di Sant'Andrea Apostolo", "text": ""}
{"id": "3424213", "revid": "287204", "url": "https://it.wikipedia.org/wiki?curid=3424213", "title": "Basilica di Sant'Apollinare", "text": ""}
{"id": "3424215", "revid": "834", "url": "https://it.wikipedia.org/wiki?curid=3424215", "title": "Basilica di Santa Maria del Carmine", "text": ""}
{"id": "3424217", "revid": "834", "url": "https://it.wikipedia.org/wiki?curid=3424217", "title": "Basilica di San Giovanni Evangelista", "text": ""}
{"id": "3424220", "revid": "314905", "url": "https://it.wikipedia.org/wiki?curid=3424220", "title": "Martiniano martire", "text": ""}
{"id": "3424221", "revid": "834", "url": "https://it.wikipedia.org/wiki?curid=3424221", "title": "Basilica di Santa Maria del Monte", "text": ""}
{"id": "3424222", "revid": "39597731", "url": "https://it.wikipedia.org/wiki?curid=3424222", "title": "San Processo martire", "text": ""}
{"id": "3424223", "revid": "1573940", "url": "https://it.wikipedia.org/wiki?curid=3424223", "title": "Basilica di Santa Teresa d'Avila (Roma)", "text": ""}
{"id": "3424224", "revid": "1305772", "url": "https://it.wikipedia.org/wiki?curid=3424224", "title": "Basilique de Saint-Denis", "text": ""}
{"id": "3424229", "revid": "1924342", "url": "https://it.wikipedia.org/wiki?curid=3424229", "title": "Honky Tonk Women", "text": "Honky Tonk Women \u00e8 un brano musicale della rock band dei Rolling Stones, pubblicato come singolo in Gran Bretagna il 4 luglio 1969 e una settimana dopo negli Stati Uniti. Il brano riaggiunse la vetta della classifica in entrambi i Paesi.\nLa rivista \"Rolling Stone\" ha inserito la canzone alla posizione numero 116 nella \"lista delle migliori 500 canzoni di sempre\" da loro redatta nel 2004.\nDescrizione.\nComposizione e registrazione.\nLa canzone fu scritta da Mick Jagger e Keith Richards mentre erano in vacanza in Brasile nell'inverno del 1968/1969. Ispirata dai gauchos brasiliani presenti nel ranch di Mat\u00e3o, a S\u00e3o Paulo, dove soggiornavano Jagger e Richards, il brano venne originariamente concepito come una canzone country acustica.\nLa band registr\u00f2 due versioni della canzone: quella che apparve su singolo e un'altra versione in stile honky-tonk chiamata \"Country Honk\" con un testo leggermente differente, che fu pubblicata sull'album \"Let It Bleed\". Inoltre, la versione dal vivo contenuta in \"Get Yer Ya-Ya's Out!\" differisce da tutte e due le altre versioni, contenendo una diversa introduzione chitarristica e parole totalmente differenti nella seconda strofa del testo. Un'ulteriore apparizione \u00e8 sulla compilation \"Through the Past, Darkly (Big Hits Vol.2)\" pubblicata nel 1969.\nIn gergo, una \"honky tonk woman\" (\"donna honky tonk\") \u00e8 un termine utilizzato in America per indicare le ballerine da saloon che spesso sono anche delle prostitute. Nella versione su singolo l'ambientazione del brano si svolge a Memphis, mentre in \"Country Honk\" l'azione \u00e8 spostata a Jackson.\nI\u00aa versione:\nII\u00aa versione:\nPubblicazione.\nIl brano conquist\u00f2 il primo posto nella classifica Billboard Hot 100 per quattro settimane di fila a partire dal 23 agosto 1969. Il singolo venne pubblicato in Gran Bretagna il giorno dopo la morte di Brian Jones raggiungendo il primo posto il 23 luglio. \"You Can't Always Get What You Want\" era la B-side.\n, ed in .\n\"Country Honk\".\nCountry Honk \u00e8 la versione country di \"Honky Tonk Women\", pubblicata cinque mesi dopo sull'album \"Let It Bleed\".\nSecondo alcune fonti, \"Country Honk\" venne registrata negli studi dell'Elektra a Los Angeles. E Byron Berline avrebbe suonato la sua parte di violino nella traccia registrandola in presa diretta direttamente dalla strada sul marciapiede di Wilshire Boulevard. Sam Cutler, il tour manager dei Rolling Stones, suona il clacson all'inizio del brano. Altre fonti affermano invece che la canzone sia stata incisa agli Olympic Studios proprio dopo \"Honky Tonk Women\", con solamente la parte di violino suonata da Berline sovraincisa in un secondo momento agli Elektra Studios."}
{"id": "3424230", "revid": "1272592", "url": "https://it.wikipedia.org/wiki?curid=3424230", "title": "Seth (nome)", "text": "Origine e diffusione.\nSi tratta di un nome biblico, portato nel libro della Genesi da Set, il terzo figlio di Adamo ed Eva che venne dato loro in sostituzione di Abele (Ge (); deriva dall'ebraico \u05e9\u05b5\u05c1\u05ea (\"Sheth\"), basato sul verbo \"shith\" (\"mettere\", \"stabilire\"), quindi il suo significato \u00e8 \"posto\", \"stabilito [da Dio]\", o \"Egli pose\". Alcune fonti lo riconducono a \"sit\" (\"sostituire\"), quindi \"sostituto\", \"dato in vece\", significato che \u00e8 condiviso dal nome Salom\u00e8.\nNella forma \"Seth\", gode di un buon uso in inglese, dove ha cominciato ad essere utilizzato in seguito alla riforma protestante. Il suo uso in Italia \u00e8 invece scarsissimo, limitato alle comunit\u00e0 ebraiche.\nVa notato che questo nome risulta omografo a quello di Seth o Set, la nota divinit\u00e0 egizia del caos, del deserto e della distruzione; tale nome deriva da \u03a3\u03b5\u03b8 (\"Seth\"), la forma ellenizzata dell'antico egizio \"Swtkh\" (o \"Sutekh\"), il cui significato potrebbe essere \"pilastro\" oppure \"bagliore\", \"luce accecante\".\nOnomastico.\nL'onomastico ricade il 1\u00ba marzo in ricordo del gi\u00e0 citato Set, figlio di Adamo ed Eva, patriarca biblico."}
{"id": "3424236", "revid": "21880", "url": "https://it.wikipedia.org/wiki?curid=3424236", "title": "Gibbaria", "text": ""}
{"id": "3424239", "revid": "767487", "url": "https://it.wikipedia.org/wiki?curid=3424239", "title": "La moglie di mio padre", "text": "La moglie di mio padre \u00e8 un film del 1976, diretto da Andrea Bianchi.\nTrama.\nL\u2019industriale Antonio Lenzini sposa in seconde nozze Laura, una bellissima donna pi\u00f9 giovane di lui. Nonostante lei lo ami e gli sia fedele, Antonio \u00e8 tormentato da pensieri ossessivi e contrastanti che lo rendono incapace di avere rapporti sessuali con la moglie. Bench\u00e9 Laura cerchi di essere comprensiva, allo stesso tempo rivendica il proprio diritto a essere desiderata e a condurre una vita coniugale appagante. Antonio si consulta con l\u2019amico medico Carlo, che prima lo spinge ad avere rapporti con altre donne e, successivamente, lo convince che la causa della sua impotenza \u00e8 meramente psichica e dovuta alle troppe preoccupazioni lavorative. Antonio si convince dunque a richiamare il giovane e affascinante figlio Claudio (che studia a Bruxelles) per farsi sostituire alla guida dell\u2019azienda e poter dedicare, dunque, pi\u00f9 tempo alla vita coniugale. Con l\u2019arrivo del figlio, per\u00f2, le cose peggiorano dato che Antonio, dopo aver tradito la moglie, non \u00e8 pi\u00f9 in grado di riavvicinarsi emotivamente a lei. Nel frattempo, il figlio di Antonio corteggia Laura e i due instaurano una relazione. A questo punto, preso dalla rabbia e terrorizzato dall\u2019essere lasciato, Antonio uccide Laura."}
{"id": "3424240", "revid": "1516566", "url": "https://it.wikipedia.org/wiki?curid=3424240", "title": "Abagovomab", "text": "L'abagovomab \u00e8 un anticorpo monoclonale anti-idiotipo di tipo murino, il cui target \u00e8 un antigene tumorale (CA-125) altamente espresso nell'epitelio del carcinoma dell'ovaio.\nAbagovomab non si lega direttamente al CA-125, ma funziona come un surrogato dell'\"antigene\", permettendo al sistema immunitario di individuare e attaccare le cellule tumorali che mostrano le CA-125 proteina.\nCi\u00f2, perch\u00e9 si spera che il sistema immunitario dell'organismo possa essere in grado di riconoscere ed aggredire le cellule tumorali restanti, per prevenire la recidiva della malattia.\nIl farmaco \u00e8 attualmente in fase di sviluppo clinico nelle pazienti con carcinoma ovarico in fase avanzata, ed anche come terapia di stabilizzazione dello stato di remissione ottenuto dopo l'intervento chirurgico e dopo la chemioterpia di prima linea standard a base di farmaci a base di platino e taxani."}
{"id": "3424241", "revid": "46291", "url": "https://it.wikipedia.org/wiki?curid=3424241", "title": "Gibbaria scabra", "text": "Gibbaria scabra \u00e8 una pianta della famiglia delle Asteraceae (sottofamiglia Asteroideae, trib\u00f9 Calenduleae), endemica del Sudafrica. \u00c8 l'unica specie del genere Gibbaria."}
{"id": "3424248", "revid": "274542", "url": "https://it.wikipedia.org/wiki?curid=3424248", "title": "Via delle cinque lune", "text": ""}
{"id": "3424251", "revid": "729019", "url": "https://it.wikipedia.org/wiki?curid=3424251", "title": "Torri di Credazzo", "text": "Le Torri di Credazzo sono un complesso fortificato posto tra gli abitati di Farra di Soligo e Col San Martino, in provincia di Treviso.\nLe torri si trovano in posizione sopraelevata rispetto al sottostante Quartier del Piave, sorgendo su un'altura di mezzacosta a Prendono il nome dalla vicina borgata di Credazzo, toponimo a sua volta derivante da \"creda\", \"creta\", in riferimento alla natura argillosa del territorio.\nLa storia pi\u00f9 antica del fortilizio resta in gran parte oscura. Sarebbe stato edificato tra il IX e il X secolo durante le invasione degli Ungari e faceva parte di un sistema difensivo molto articolato, che comprendeva, tra gli altri, i vicini castelli di Col San Martino e di Soligo. Costruttori furono forse i Collalto, conti di Treviso: lo proverebbe un diploma del 980, con il quale l'imperatore Ottone II aggiungeva alle propriet\u00e0 della famiglia anche il territorio compreso tra i fiumi Soligo e Raboso.\nIl primo documento che cita esplicitamente Credazzo \u00e8 per\u00f2 molto pi\u00f9 tardo, del 1233. Allora la fortezza era da tempo controllata dalla famiglia da Camino, formando il centro di un piccolo feudo che comprendeva anche il borgo di Credazzo (l'antica \"Villa Credacii\") e la chiesetta di San Lorenzo.\nIl complesso \u00e8 legato alle vicende di alcuni degli esponenti pi\u00f9 importanti dei Caminesi: qui nacque Guecellone VI, alleato di Ezzelino da Romano e padre di Tolberto III, marito della nota Gaia da Camino ricordata da Dante.\nNel 1321 il castello venne messo all'asta e fu comprato da Rambaldo VIII di Collalto. Agli inizi del 1413, quando il Trevigiano era ormai parte della Serenissima, la fortificazione fu distrutta dagli Ungari guidati da Pippo Spano e i Collalto non ebbero alcun interesse a ricostruirlo.\nGi\u00e0 a partire dal XVIII secolo le Torri vengono circondate da vigneti, oggi definiti storici, da cui prende il nome il prosecco CRU Torri di Credazzo della storica azienda vinicola Follador Prosecco.\nDopo un lungo periodo di abbandono, negli anni '40 del Novecento gli edifici rimasti furono acquistati dalla famiglia Biscaro, per poi passare all'architetto Giovanni Barbin che ne ha curato il restauro trent'anni dopo.\nIl castello \u00e8 ancora costituito da tre torri allineate in direzione nord-sud, collegate fra loro da mura che delimitano due cortili interni. All'interno della cinta si trovavano probabilmente costruzioni in legno che ospitavano la servit\u00f9.\nDal 2015 il complesso \u00e8 di propriet\u00e0 di una famiglia di imprenditori di Cordignano.\nA breve distanza sorge una chiesa dedicata a san Vigilio."}
{"id": "3424252", "revid": "297745", "url": "https://it.wikipedia.org/wiki?curid=3424252", "title": "Credazzo", "text": ""}
{"id": "3424255", "revid": "1868855", "url": "https://it.wikipedia.org/wiki?curid=3424255", "title": "Thomas Erskine Holland", "text": "Biografia.\nThomas Erskine Holland nacque a Brighton il 17 luglio 1835. Dopo aver frequentato la scuola al Brighton College e gli studi presso l'universit\u00e0 di Oxford, esercit\u00f2 la professione di barrister a partire dal 1863. Nel 1874 torn\u00f2 a Oxford, succedendo a William Blackstone come Vinerian Reader, diventando professore di diritto internazionale e membro dell'All Souls College.\nDurante il suo lavoro accademico compose varie opere, tra cui un trattato di filosofia giuridica (Elements of Jurisprudence, 1880), fond\u00f2 e diresse il Law Quarterly Review e prest\u00f2 servizio come giudice universitario: tutto ci\u00f2 gli valse i titoli di King's Counsel e Fellow della British Academy, nonch\u00e9 un cavalierato nel 1917. Holland fu uno degli studiosi che riscopr\u00ec e rivalut\u00f2 la figura del giurista italiano Alberico Gentili, lavoro che venne effettuato alla fine del XIX secolo.\nMor\u00ec a Oxford il 24 maggio 1926. Cittadino onorario di San Ginesio, a lui sono dedicate due lapidi: una a San Ginesio, che da il nome alla piazza, l'altra in una cappella del Brighton College.\nParentela.\nThomas Erskine Holland era nipote diretto di Thomas Erskine, primo barone di Erskine (in quanto figlio della figlia Frances e del marito di lei, Samuel Holland, precettore di Chichester e rettore di Poynings, Sussex).\nSecondo William McKay, che pubblic\u00f2 il diario privato dell'autore di \"Parliamentary Practice\", Thomas Erskine May (pi\u00f9 tardi creato primo barone di Farnborough) era figlio illegittimo di Thomas Erskine, primo barone di Erskine; pertanto, sarebbe stato lo zio di Thomas Erskine Holland."}
{"id": "3424261", "revid": "1516566", "url": "https://it.wikipedia.org/wiki?curid=3424261", "title": "Alacizumab pegol", "text": "L'Alacizumab pegol \u00e8 un anticorpo monoclonale che viene usato come farmaco antineoplastico. Dal punto di vista chimico \u00e8 un pegilato del frammento F (ab ') 2 di un anticorpo monoclonale.\nIl target molecolare del farmaco \u00e8 il VEGFR2."}
{"id": "3424267", "revid": "486946", "url": "https://it.wikipedia.org/wiki?curid=3424267", "title": "Comunit\u00e0 Montana Valli Luinesi", "text": ""}
