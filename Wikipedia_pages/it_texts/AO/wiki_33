{"id": "2049789", "revid": "2039709", "url": "https://it.wikipedia.org/wiki?curid=2049789", "title": "Michelle Obama", "text": "Biografia.\nMichelle LaVaughn Robinson nasce a Chicago (Illinois) il 17 gennaio 1964 dall\u2019unione tra Fraser Robinson (1935 \u2013 1991), impiegato comunale ed iscritto al Partito Democratico, e Marian Shields Robinson (1937), segretaria presso lo \"Spiegel Catalog Store\". La famiglia \u00e8 inoltre formata dal fratello Craig Robinson, allenatore di pallacanestro della Oregon State University.\nDiplomandosi nel 1981, lascia Chicago per intraprendere gli studi che la porteranno a laurearsi presso la Princeton University e la prestigiosa Harvard Law School. Tornata a Chicago, lavora come avvocato associato nella societ\u00e0 di rappresentanze legali Sidley Austin. In seguito viene nominata membro dello staff del primo cittadino della sua citt\u00e0 natale, Richard M. Daley, partecipando al tempo stesso nello staff del Medical Center dell'Universit\u00e0 di Chicago.\nIl suo incontro con Barack Obama avviene quando lui venne assunto come stagista presso la societ\u00e0 Sidley Austin, dove Michelle Obama era avvocato associato. La loro relazione inizi\u00f2 con un pranzo di lavoro e poi con un incontro per l'organizzazione di comunit\u00e0 in cui lui per la prima volta fece colpo su di lei. Il primo appuntamento della coppia fu per vedere il film di Spike Lee \"Fa' la cosa giusta\" (\"Do the Right Thing\"). Si sono sposati nell'ottobre 1992, ed hanno avuto due figlie, Malia Ann (nata il 4 luglio 1998) e Natasha, soprannominata Sasha, (nata il 10 giugno 2001). Dopo l'elezione di Barack al Senato degli Stati Uniti, la famiglia Obama ha scelto di non trasferirsi a Washington, sede degli uffici del marito, bens\u00ec di continuare a vivere nel South Side di Chicago, per restare fedeli alle proprie origini.\nDurante la campagna elettorale per l'elezione di Barack Obama a Presidente degli Stati Uniti d'America si era impegnata a fare campagna elettorale solo per due giorni alla settimana, a stare fuori la notte solo una volta alla settimana, e a essere a casa dalle sue due figlie entro la fine del secondo giorno.\nCarriera.\nMentre stava ancora frequentando la scuola di legge, viene nominata consigliere associato presso l'ufficio di Chicago del gruppo di legali, lavoro nel quale lei per la prima volta incontr\u00f2 suo marito. Si occup\u00f2 di questioni relative al marketing e alla propriet\u00e0 intellettuale. In seguito ricopr\u00ec posizioni pubbliche nell'amministrazione comunale di Chicago come assistente del sindaco, e come assistente e commissario per lo sviluppo e la formazione. Nel 1993 divenne direttore esecutivo presso l'ufficio di Chicago di Public Allies, una organizzazione non-profit che incoraggiava i giovani a lavorare in gruppi non-profit e in agenzie governative che si occupavano di questioni sociali. Lavor\u00f2 in questo ruolo per circa quattro anni e cre\u00f2 un gruppo per la raccolta fondi, tuttora operante nonostante i dodici anni d'assenza della sua fondatrice.\nNel 1996 oper\u00f2 come \"Associate Dean of Student Services\" alla University of Chicago, per la quale contribu\u00ec a sviluppare il Centro Servizi Comunitari. Nel 2002 inizi\u00f2 a lavorare per la University of Chicago Hospitals, dapprima come executive director per gli affari comunitari e, a cominciare da maggio 2005, come Vice Presidente della \"Community and External Affairs\".\nCon l'ascesa di suo marito a politico di rilevanza nazionale, entra ufficialmente a far parte della cultura popolare. Nel maggio 2006, la rivista \"Essence\" la colloca tra le \"25 donne pi\u00f9 ispiratrici del mondo\". Nel settembre 2007, la rivista \"02138\" la pone al 58\u00ba posto nella \"The Harvard 100,\" una lista dei pi\u00f9 influenti ex allievi di Harvard; suo marito risulta al quarto posto nella medesima classifica.\nNel luglio del 2008 comparve sulla copertina di \"Vanity Fair\" (edizione internazionale) nella lista delle persone meglio vestite al mondo; il suo nome appare anche nella lista della rivista \"People\" delle persone meglio vestite del 2008 ed \u00e8 stata segnalata per il suo \"look\" \"classico e sicuro\". Gli attributi di eleganza di Michelle vengono indicati come vanto per il ruolo di First Lady da diversi giornali e riviste mondiali del settore.\nElezioni presidenziali del 2008.\nLa campagna per l'elezione di Barack Obama.\nSebbene Michelle abbia fatto campagna per aiutare suo marito fin dall'inizio della sua attivit\u00e0 politica stringendo le mani a molte persone e facendo delle raccolte di fondi, non ha mai considerato questa attivit\u00e0 come preponderante nella sua vita. Mentre faceva la campagna per l'elezione del marito presso la Camera dei Rappresentanti degli Stati Uniti i dirigenti dell'Universit\u00e0 di Chicago le avevano chiesto se c'era una cosa in particolare che le piaceva nel fare campagna elettorale. Dopo averci pensato sopra un poco, rispose che visitare cos\u00ec tanti salotti le aveva fornito nuove idee sull'arredamento degli interni.\nNel maggio del 2007, tre mesi dopo che il marito present\u00f2 la sua candidatura alla presidenza degli Stati Uniti, ella ridusse drasticamente le proprie responsabilit\u00e0 professionali per sostenere Barack durante la campagna presidenziale..\nNel 2007, Michelle ha fatto comizi elettorali per la campagna presidenziale del marito in varie localit\u00e0 degli Stati Uniti. Jennifer Hunter del \"Chicago Sun-Times\" scrisse di uno dei suoi discorsi in Iowa: \"Michelle era una palla di cannone, esprimeva una passione determinata per la campagna del consorte, parlando dritto al cuore con eloquenza ed intelligenza.\" Impieg\u00f2 uno staff tutto femminile di assistenti per il suo ruolo politico. Confid\u00f2 che aveva fatto un accordo per cui suo marito avrebbe smesso di fumare in cambio del suo supporto per la campagna elettorale. Sul suo ruolo nella campagna elettorale del marito lei ha detto: \"Non sono un consigliere particolare.\".\nCritiche per la frase \"For the first time in my life\".\nIl 18 febbraio 2008, Michelle afferm\u00f2 a Milwaukee, Wisconsin: \"For the first time in my adult life, I am proud of my country because it feels like hope is finally making a comeback.\" (\"Per la prima volta nella mia vita adulta, io sono fiera del mio paese perch\u00e9 sento che la speranza sta finalmente ritornando\".) Pi\u00f9 tardi quella sera stessa lei ripet\u00e9 il discorso a Madison (Wisconsin), dicendo \"For the first time in my adult lifetime, I'm really proud of my country, and not just because Barack has done well, but because I think people are hungry for change.\" (\"Per la prima volta nella mia vita adulta, io sono veramente fiera del mio paese, e non perch\u00e9 Barack abbia lavorato bene, ma perch\u00e9 penso che la gente sia affamata di cambiamento\".) Diversi commentatori criticarono i suoi discorsi, sostenendo che \"chiunque avesse ascoltato le sue parole ... avrebbe capito che si riferiva alla nostra politica.\" Nel giugno del 2008, Laura Bush afferm\u00f2 che le parole di Michelle Obama fossero state travisate dai media \"Io penso che lei probabilmente intendesse dire che \"era pi\u00f9 fiera\", e che ogni cosa che si dice in campagna elettorale, viene vagliata dai media e in molti casi liberamente interpretata.\"\nDurante la campagna elettorale, i media hanno etichettato Michelle come una \"donna nera arrabbiata,\" ed alcuni siti web hanno cercato di propagandare questa percezione, costringendola a rispondere: \"Barack e io siamo stati di pubblico dominio per molti anni e ci siamo fatti la pelle dura durante il percorso. Quando si \u00e8 fuori a fare campagna, ci saranno sempre delle critiche. Io prendo tutto cos\u00ec come viene e alla fine della giornata so che arriver\u00f2 alla fine.\" Ai tempi della \"Convention democratica del 2008\" in agosto, i media osservarono che la presenza di Michelle era cresciuta lentamente, focalizzandosi sulle preoccupazioni della gente piuttosto che gettarsi nelle sfide, e preferendo rilasciare interviste a shows come \"The View\" e pubblicazioni come \"Ladies' Home Journal\" piuttosto che apparire in programmi di news. Il cambiamento si applic\u00f2 anche al suo abbigliamento, privilegiando sempre di pi\u00f9 vestiti 'normali' al posto dei suoi iniziali completi firmati. Il cambio del \"look\" fu deciso per alleggerire la percezione che si aveva di lei, e a questo fu dato ampio rilievo nella stampa.\nDiscorso al convegno dei democratici nel 2008.\nMichelle fu vista come un'oratrice carismatica fin dall'inizio della \"Corsa alla Casa Bianca\". Pronunci\u00f2 il discorso inaugurale durante la prima serata della convention il 25 agosto, durante il quale cerc\u00f2 di descrivere se stessa e la sua famiglia come la materializzazione del Sogno americano.. Descrisse il marito come un uomo di famiglia e s\u00e9 stessa come non diversa da molte altre donne; raccont\u00f2 anche dei contesti sociali da cui lei e suo marito provenivano. Michelle sostenne che entrambi credevano \"che si lavora duramente per ci\u00f2 che si vuole raggiungere nella vita, poich\u00e9 la vostra parola \u00e8 il vostro legame, e voi fate ci\u00f2 che dite di voler fare, trattate le persone con dignit\u00e0 e rispetto, anche se non li conoscete di persona, e anche se non siete d'accordo con loro.\" Sottoline\u00f2 anche il proprio amore per il paese, in risposta alle critiche a sue precedenti affermazioni sul fatto di sentirsi orgogliosa del proprio paese per la prima volta.\nIl discorso fu in generale ben accolto ed ebbe ripercussioni positive. L'opinionista politico Andrew Sullivan, lo descrisse come \"uno dei migliori, pi\u00f9 commoventi, intimi, impressionanti, umili, e bei discorsi che io abbia sentito sul palco di una convention.\" Secondo il giornalista Ezra Klein di \"The American Prospect\", il discorso era \"costruito intelligentemente e ben esposto\" e Michelle appariva \"genuina e, francamente, familiare.\".\nPubblicazioni.\nContributrice di: \"Health Care\" di David M. Haugen; Detroit: Greenhaven Press/Gale, 2008.\nISBN 978-0-7377-4006-6 ISBN 0-7377-4006-X ISBN 978-0-7377-4007-3 ISBN 0-7377-4007-8"}
{"id": "2049791", "revid": "19819318", "url": "https://it.wikipedia.org/wiki?curid=2049791", "title": "Maxi-processo", "text": ""}
{"id": "2049792", "revid": "656701", "url": "https://it.wikipedia.org/wiki?curid=2049792", "title": "Duecentosessantasei", "text": ""}
{"id": "2049794", "revid": "287204", "url": "https://it.wikipedia.org/wiki?curid=2049794", "title": "Kalimpong", "text": "Kalimpong \u00e8 una suddivisione dell'India, classificata come \"municipality\", di 42.980 abitanti, situata nel distretto di Darjeeling, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a ) 27\u00b0 4' 0 N e 88\u00b0 28' 60 E e ha un'altitudine di 787 .\nSociet\u00e0.\nEvoluzione demografica.\nAl censimento del 2001 la popolazione di Kalimpong assommava a 42.980 persone, delle quali 22.331 maschi e 20.649 femmine. I bambini di et\u00e0 inferiore o uguale ai sei anni assommavano a 3.469, dei quali 1.869 maschi e 1.600 femmine. Infine, coloro che erano in grado di saper almeno leggere e scrivere erano 33.857, dei quali 18.714 maschi e 15.143 femmine.\nCuriosit\u00e0.\nA Kalimpong, c'\u00e8 una villetta solitaria chiamata \"casa di Kruketi\", dal nome di una principessa del Bhutan che la fece costruire con la vista sul monte Kanchenjonga.\nIn questa stessa casa, rispettivamente al 1\u00ba e 2\u00ba piano, hanno abitato il poeta e Premio Nobel per la Letteratura Rabindranath Tagore e Helena Roerich, la quale vi risiedette per 8 anni, dal 1947 fino alla morte, avvenuta nel 1955.\nNei pressi della citt\u00e0 si trova anche la celebre Casa Morgan, casa di villeggiatura in stile coloniale costruita negli anni 30."}
{"id": "2049796", "revid": "486946", "url": "https://it.wikipedia.org/wiki?curid=2049796", "title": "Medicanes", "text": ""}
{"id": "2049797", "revid": "656701", "url": "https://it.wikipedia.org/wiki?curid=2049797", "title": "Duecentosessantotto", "text": ""}
{"id": "2049798", "revid": "287204", "url": "https://it.wikipedia.org/wiki?curid=2049798", "title": "Kalna", "text": " \nKalna \u00e8 una suddivisione dell'India, classificata come \"municipality\", di 52.176 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 13' 0 N e 88\u00b0 22' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Kalna assommava a 52.176 persone, delle quali 26.669 maschi e 25.507 femmine. I bambini di et\u00e0 inferiore o uguale ai sei anni assommavano a 4.905, dei quali 2.484 maschi e 2.421 femmine. Infine, coloro che erano in grado di saper almeno leggere e scrivere erano 40.416, dei quali 21.981 maschi e 18.435 femmine."}
{"id": "2049799", "revid": "656701", "url": "https://it.wikipedia.org/wiki?curid=2049799", "title": "Duecentosettantaquattro", "text": ""}
{"id": "2049800", "revid": "656701", "url": "https://it.wikipedia.org/wiki?curid=2049800", "title": "Duecentosettantotto", "text": ""}
{"id": "2049801", "revid": "287204", "url": "https://it.wikipedia.org/wiki?curid=2049801", "title": "Arga-Jurjach (affluente dell'Omoloj)", "text": "LArga-Jurjach (anche traslitterata come \"Arga-Jurjah\") \u00e8 un fiume della Russia siberiana nordorientale, affluente di sinistra dell'Omoloj.\nNasce dal versante orientale dei monti Orulgan, scorrendo successivamente nel bassopiano della Jana e dell'Indigirka, in una zona piatta e ricca di laghi (circa 1.500 nell'intero bacino); i maggiori tributari ricevuti sono i piccoli fiumi \"Mundukan\" (50\u00a0km) e \"Nam\u010da\" (38\u00a0km) dalla destra idrografica, \"Omuk\u010dan\" (85\u00a0km) e \"Julljugen\" (98\u00a0km) dalla sinistra.\nIl fiume \u00e8 congelato, mediamente, da met\u00e0 ottobre ai primi di giugno."}
{"id": "2049803", "revid": "656701", "url": "https://it.wikipedia.org/wiki?curid=2049803", "title": "Duecentoottantaquattro", "text": ""}
{"id": "2049804", "revid": "834", "url": "https://it.wikipedia.org/wiki?curid=2049804", "title": "Duecentottantaquattro", "text": ""}
{"id": "2049805", "revid": "656701", "url": "https://it.wikipedia.org/wiki?curid=2049805", "title": "Duecentoottantasei", "text": ""}
{"id": "2049806", "revid": "834", "url": "https://it.wikipedia.org/wiki?curid=2049806", "title": "Duecentottantasei", "text": ""}
{"id": "2049807", "revid": "404338", "url": "https://it.wikipedia.org/wiki?curid=2049807", "title": "Stollberg (Sassonia)", "text": ""}
{"id": "2049809", "revid": "656701", "url": "https://it.wikipedia.org/wiki?curid=2049809", "title": "Duecentonovanta", "text": ""}
{"id": "2049810", "revid": "656701", "url": "https://it.wikipedia.org/wiki?curid=2049810", "title": "Duecentonovantadue", "text": ""}
{"id": "2049811", "revid": "599013", "url": "https://it.wikipedia.org/wiki?curid=2049811", "title": "Jos\u00e9 Luis Garc\u00e9s", "text": "Carriera.\nClub.\nDebutta nel 1999 nell'Independiente di Panama; nel 2001 passa allo Sporting San Miguelito, trasferendosi per\u00f2 presto all'Arabe Unido. Nel 2006 si trasferisce al Club Nacional de Football, dove segna 19 reti vincendo il titolo nazionale. Dal 2006 gioca in Portogallo, prima al e successivamente all'Academica de Coimbra; nel periodo in prestito al CSKA Sofia, ha vinto il campionato.\nNazionale.\nDebutta con la Nazionale di calcio panamense nel 2000, partecipando alla CONCACAF Gold Cup 2007."}
{"id": "2049814", "revid": "656701", "url": "https://it.wikipedia.org/wiki?curid=2049814", "title": "Duecentonovantotto", "text": ""}
{"id": "2049817", "revid": "287204", "url": "https://it.wikipedia.org/wiki?curid=2049817", "title": "Jose Luis Garces", "text": ""}
{"id": "2049820", "revid": "309289", "url": "https://it.wikipedia.org/wiki?curid=2049820", "title": "Channja", "text": "La Channja () \u00e8 un fiume della Russia siberiana orientale (Sacha-Jakuzia) affluente di sinistra della Marcha (bacino idrografico del Viljuj).\nNasce e scorre interamente nella parte orientale dell'area rilevata dell'altopiano della Siberia centrale; sfocia nella Marcha a 489\u00a0km dalla foce. Il maggiore affluente \u00e8 il fiume Andaj (99\u00a0km).\nLa Channja \u00e8 gelata, mediamente, da met\u00e0 ottobre a fine maggio."}
{"id": "2049823", "revid": "80339", "url": "https://it.wikipedia.org/wiki?curid=2049823", "title": "Khannja", "text": ""}
{"id": "2049825", "revid": "80339", "url": "https://it.wikipedia.org/wiki?curid=2049825", "title": "Hannja", "text": ""}
{"id": "2049826", "revid": "80339", "url": "https://it.wikipedia.org/wiki?curid=2049826", "title": "Khannya", "text": ""}
{"id": "2049831", "revid": "773636", "url": "https://it.wikipedia.org/wiki?curid=2049831", "title": "Chiesa di Sant'Andrea (Montebuono)", "text": "La chiesa di Sant'Andrea \u00e8 un edificio religioso situato a Montebuono, nel comune di Sorano in provincia di Grosseto.\nStoria.\nLa chiesa fu edificata durante il periodo medievale, quasi certamente tra il XIII e il XIV secolo, quando risultava essere gi\u00e0 una parrocchia con l'attuale denominazione. Durante i secoli successivi, l'edificio religioso ha subito vari interventi di ristrutturazione e di restauro, che hanno comportato alcune modifiche, pur lasciando sostanzialmente intatto l'originario impianto. In epoca rinascimentale furono eseguiti vari lavori, tra cui anche quelli di decorazione degli interni, come testimonia un pregevole affresco venuto alla luce durante un restauro effettuato negli ultimi anni.\nDescrizione.\nLa chiesa di Sant'Andrea, situata accanto al cimitero della frazione, si presenta ad aula rettangolare con robuste strutture murarie in pietra.\nAl centro della facciata principale si apre il portale d'ingresso di forma rettangolare, preceduto da una breve gradinata, che immette all'interno dell'edificio religioso, a navata unica, ove \u00e8 conservato un affresco tardorinascimentale raffigurante la \"Madonna con il Bambino, sant'Andrea e sant'Antonio abate\": lo stile pittorico \u00e8 identificabile con quello di scuola senese del XVI secolo, mentre la presenza di sant'Andrea all'interno dell'opera testimonia la preesistente dedizione al santo dell'edificio religioso.\nAll'esterno della chiesa si eleva il campanile a sezione quadrata, che nella parte superiore include la cella campanaria, in cui sono collocate tre campane tuttora funzionanti: la cella campanaria \u00e8 racchiusa attorno alle quattro monofore ad arco, ciascuna delle quali si apre su uno dei lati che costituiscono il paramento murario del campanile. La parte sommitale della torre campanaria culmina con una cuspide slanciata che rievoca in parte lo stile gotico."}
{"id": "2049835", "revid": "287204", "url": "https://it.wikipedia.org/wiki?curid=2049835", "title": "Kaliaganj", "text": " \nKaliaganj \u00e8 una suddivisione dell'India, classificata come \"municipality\", di 47.639 abitanti, situata nel distretto del Dinajpur Settentrionale, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 37' 60 N e 88\u00b0 19' 0 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Kaliaganj assommava a 47.639 persone, delle quali 24.597 maschi e 23.042 femmine. I bambini di et\u00e0 inferiore o uguale ai sei anni assommavano a 5.720, dei quali 2.933 maschi e 2.787 femmine. Infine, coloro che erano in grado di saper almeno leggere e scrivere erano 33.493, dei quali 18.687 maschi e 14.806 femmine."}
{"id": "2049836", "revid": "59645", "url": "https://it.wikipedia.org/wiki?curid=2049836", "title": "Carlo Pietro Ulrico di Holstein-Gottorp", "text": ""}
{"id": "2049840", "revid": "287204", "url": "https://it.wikipedia.org/wiki?curid=2049840", "title": "Dialetto livignasco", "text": "Il livignasco \u00e8 un dialetto parlato nel comune di Livigno e nella sua frazione Trepalle. Appartiene al gruppo dei dialetti lombardi alpini.\nA causa della lunga dominazione dei Grigioni e della posizione pressoch\u00e9 completamente isolata della zona, collegata solo tramite una valle impervia all'Engadina, a livello fonetico e lessicale il dialetto ha sub\u00ecto le influenze del romancio. Minori influenze derivano dai dialetti prossimi, \"in primis\" il bormino.\nLa singolarit\u00e0 di questo dialetto rispetto a quelli circostanti sta nella pronuncia.\nIl livignasco: tra passato e presente.\nAttualmente il livignasco \u00e8 parlato da circa 5000 persone, anche se il dialetto attualmente in uso \u00e8 stato influenzato a livello prettamente lessicale dall'italiano. Il \"vero\" dialetto, parlato fino a pochi decenni fa, presenta termini e strutture sviluppate autonomamente ed influenzate da entit\u00e0 linguistiche pi\u00f9 prossime, come il romancio e i dialetti alto-valtellinesi (bormiese, sondalino etc.).\nUn esempio:\nIl tipico grembiule adoperato per lavori domestici e caserecci si chiamava \"bigar\u00f6l\", mentre ora \u00e8 detto \"sc'cosal\".\nIl lessico livignasco comprende principalmente termini relativi alle attivit\u00e0 pastorizie ed artigianali, altri termini sono presi dal lessico religioso e militare e riadattati.\nFonetica.\nFrequente il gruppo consonantico \"sc\" (\"sc'tala\", pronuncia \"sct\u00e0la\"), la vocale \"\u00f6\" e nella pronuncia ortodossa la \"r\" uvulare.\nGrammatica.\nLa coniugazione dei verbi avviene analogamente all'italiano.\nEccetto le prime persone, alle altre insieme alla relativa preposizione personale, si antepone al verbo un pronome clitico obbligatorio (\"mi mai\" io mangio, \"ti\" ta \"maiasc\"' tu mangi), similmente a quanto accade in alcuni dialetti galloitalici e nella lingua friulana.\nI tempi verbali pi\u00f9 ricorrenti sono presente, passato prossimo, trapassato prossimo, futuro e i modi congiuntivo e condizionale, le quali coniugazioni presentano forti analogie a quelle italiane.\nEsempi di livignasco.\nLa parabula del Fi\u00f6 Trasun.\nUn om l'ha d\u00f6i marcc.\nEl plu sci\u00f3n de 'sti d\u00f6i l'ha dit al s\u00e8 p\u00e0: \u201cP\u00e0, d\u00e8m la part de l'eredit\u00e0 ch'al ma podr\u00f2 toch\u00e8m!\u201d. I 'l gi l'ha d\u00e8ita.\nE dopo ben qual d\u00ec, messa insema tuta la sua roba, el plu sci\u00f3n de 'sti marcc l'ara scii in un pa\u00e9s de l\u00f6ncc, e igli\u00e0 l'ha f\u00e8it ir tota la soa roba con una vita lussuriosa.\nE dopo che l'ha f\u00e8it ir tot, l'ara 'gn\u00f9 in quel pa\u00e9s una gran crist\u00eca, e anca lu l'ha comenzee a sentir la fom.\nE l'ara partii e l'ara scii igli\u00e0 d'un sitadin de quel pa\u00e9s; i l'ha mandee ne la soa vila a ir past coi porc\u00e8igl.\nE 'l desiderava da empl\u00ecs el sce ventro dli gianda ch'i mangiavan i porc\u00e8igl, e nig\u00f9n non g'en dava.\nEntree in se stess, l'ha dit: \"Quanti mercenari ne la baita de m\u00e8 p\u00e0 i ab\u00f3ndan de pan, e m\u00ec chigli\u00e0 mori de fom!\nLuer\u00e8i su e varr\u00e8i dal m\u00e8 p\u00e0, e gli dir\u00e8i: \"P\u00e0, \u00e8i ofenduu il ci\u00e9l e p\u00f6 anca V\u00f2;\nGi\u00e0 no som plu degn d'\u00e8sser clamee vos marcc; tol\u00e8m come un dei v\u00f6s mercenari\".\nE alzee su, l'ara 'gnuu dal s\u00e8 p\u00e0. Quando l'ara am\u00f2 de l\u00f6ncc, l'ha veduu el s\u00e8 p\u00e0, el ge n'ara f\u00e8it pig\u00e9, e l'ara scii a salt\u00e8i int\u00f3rn al col, e basc\u00e8l su.\nI 'sto figli\u00f2l al gi ha dit: \"P\u00e0, \u00e8i ofend\u00f9 el ci\u00e9l e p\u00f6 anca V\u00f2; gi\u00e0 no som plu degn d'\u00e8sser clamee vos marcc\".\nIl p\u00e0 poi al gi ha dit a s\u00e8i servit\u00f3r: \"F\u00e8t de bot a port\u00e8m la vest plu bela, vest\u00ecl, e met\u00e8i in di li man l'en\u00e8l, e li scherpa in di pee!\nMen\u00e8 chigli\u00e0 un ved\u00e8l ingrascee, mazz\u00e8l, e mang\u00e8m e banchet\u00e8m!\nPergi\u00e9 'sto m\u00e8 marcc l'ara mort e l'\u00e8 resuscitee; l'ara perd\u00f9 e l'\u00e8 st\u00e8it troee\". E i han comenzee a banchet\u00e9r.\nEl marcc plu vegl l'ara nel camp, e quand che 'l vegn\u00f6 e che 'l s'ha f\u00e0 da pr\u00f6s a la baita, l'ha sentii son\u00e9r e cant\u00e9r.\nI l'ha clamee un dei s\u00e8i servit\u00f3r e 'l gi ha domandee ch'a l'ara 'sta roba.\nEl gi ha responduu: \"L'\u00e8 'gnuu el t\u00e8 frad\u00e8l e 'l t\u00e8 p\u00e0 l'\u00e8 mazzee un ved\u00e8l ingrascee, pergi\u00e9 ch'a l'ha troee san\".\nLu p\u00f6 l'ha clap\u00e9 la rabia e nol vol\u00f6 brig entr\u00e9r; el s\u00e8 p\u00e0 p\u00f6 l'ara 'gnuu de f\u00f6rae l'ha comenzee a pre\u00e9l.\nMa lu l'ha responduu al s\u00e8 p\u00e0 a 'sto fogia: \"Ecco, che m\u00ec l'\u00e8 tengg engg ch'a 'v servi, e no v'\u00e8i mai disubidii; e no m'\u00e9t mai d\u00e8it un begg da god\u00e8l insema ai m\u00e8 amis.\nMa apena 'sto vos marcc, che l'\u00e8 magli\u00e9 tot al s\u00e8 co li meretrici, l'\u00e8 'gnuu, i \u00e9t mazzee un ved\u00e8l ingrascee!\"\nMa lu al gi ha dit: \"Figliu\u00f2l, ti t'esc chigli\u00e0 con m\u00ec, e tot el m\u00e8 l'\u00e8 enca t\u00e8;\nL'ara convenienza p\u00f6 de mang\u00e9r, e st\u00e9r alegri, pergi\u00e9 'sto t\u00e8 frad\u00e8l l'ara mort e l'\u00e8 resuscitee; l'ara perd\u00f9, e l'\u00e8 st\u00e8it troee\".\nUna nuvela del Bucasc.\nDisci donca ca fina dai temp del prim re de Cipru, dopu l'aquist f\u00e4it de la Tera Santa da Gotifr\u00e8 de Buglion, l'ara suceduu che una ben educ\u00e4da fema da Guascogna, pelegrinand l'ha vol\u00f9 ir al Sepolcru del noss Signor; e quand ca la torn\u00e0 indree, a Cipru lug\u00e4da, da vergun baloss i ghe n'han f\u00e4it una per sciort. Per quest lei la s'ara come mezz desper\u00e4da da la passion, e l'ha pens\u00e4 da ir a reclam\u00e4r dal re; ma vergun i han dit che la gi\u00f2 per not, perch\u00e9 l\u00f9 al se tegn\u00f2 bass e isc\u00ec da poch, che no 'l vol\u00f2 f\u00e4r del mal a nigun; anzi, tant'olta per cativeria f\u00e4ita a l\u00f9 l'ha 'buu pazienza, intant che vergun i han quasi pascion, quel col f\u00e4i despregi o vergogna el se sfugava. Quand che tota 'sta roba la sent\u00ec la fema, desper\u00e4da da puder vendic\u00e4ss, a suleves del s\u00e9 ramarigh l'ha stabilii da ir a inzig\u00e4r un poo al re; e, gida breand davanti a l\u00f9, l'ha dit: \"Scior m\u00ec, no vegni brich chigli\u00e0 davant a t\u00ec per ce ca vendeta m\u00ec m'aspeiti da la zozza azion ca 'l m'\u00e8 st\u00e4it f\u00e4it; ma, incambi de quela, te prej ca ta m'insegnasc co ta fesc t\u00ec a sufr\u00ecli tota queli ca mi hei sentii ca i te f\u00e4n; e isc\u00ec, co l'impar\u00e4r da t\u00ec, m\u00ec possia pazientament la mia supurt\u00e4r; ca 'l la s\u00e4 'l Signor, sa m\u00ec pudessi f\u00e4l, volanteira ta la regalaroi, da gi\u00e0 che t'esc isc\u00ec bon spala\".\nEl re, fin igliora st\u00e4it tard e pegru, quasi del sogn al se dessedess, cuminciand da quella zozza azion f\u00e4ita a quela fema, ca da longh ben da gnech l'ha f\u00e4it pag\u00e4r, fin trop permalus l'ara 'gnuu de tucc quei che contra l'unor da sua curona vergot de mal el cumetess d'ora inant."}
{"id": "2049847", "revid": "830939", "url": "https://it.wikipedia.org/wiki?curid=2049847", "title": "Reggie Bush", "text": "Fu scelto dai New Orleans Saints come secondo assoluto del Draft NFL 2006. Al college ha giocato a football alla University of Southern California\nCarriera universitaria.\nBush al college gioc\u00f2 con gli USC Trojans squadra rappresentativa dell'universit\u00e0 di Southern California. Con essi vinse il prestigioso Heisman Trophy, assegnato al miglior giocatore universitario dell'anno. A tale premio nel 2010 rinunci\u00f2 per uno scandalo che lo coinvolse, in quanto aveva violato i programmi universitari che impongono ai giocatori di non ricevere alcun compenso per le loro prestazioni, nemmeno a livello pubblicitario.\nCarriera professionistica.\nNew Orleans Saints.\nStagione 2006.\nAl Draft 2006, Bush fu selezionato come seconda scelta assoluta dai Saints. La sua stagione da rookie ebbe alti e bassi, anche se man mano che essa procedeva, Bush divenne sempre pi\u00f9 parte integrante degli inaspettati successi dei Saints. Nella prima gara da professionista accumul\u00f2 un totale di 141 yard contro i Cleveland Browns. Port\u00f2 il pallone meno volte della sua controparte Deuce McAllister, ponendo fine alle speculazione lo volevo vedere soppiantare immediatamente McAllister come titolare a New Orleans. I Saints vinsero la gara 19\u201314. Nella settimana 9 contro i Tampa Bay Buccaneers, Bush termin\u00f2 la gara con -5 yard corse in 11 possessi, malgrado la vittoria 31-14. Questa prova lo port\u00f2 all'ultimo posto dei running back della lega con una media di sole 2,55 yard corse a possesso. Tuttavia, a met\u00e0 della stagione aveva gi\u00e0 46 ricezioni, pi\u00f9 di qualsiasi altro running back della lega.\nIl 12 novembre 2006, Bush segn\u00f2 il suo primo touchdown dalla linea di scrimmage contro i Pittsburgh Steelers. Il 3 dicembre pareggi\u00f2 il record di franchigia di Joe Horn, segnando quattro touchdown contro i San Francisco 49ers. In quella gara guadagn\u00f2 complessivamente 168 yard e port\u00f2 i Saints alla loro ottava vittoria della stagione. Il 10 dicembre Bush, segn\u00f2 un touchdown da 62 yard contro i Dallas Cowboys a Dallas, contribuendo alla vittoria 42\u201317. Il 24 dicembre, segn\u00f2 un touchdown da una yard contro i New York Giants, stabilendo un nuovo primato personale con 126 yard corse. La settimana successivo and\u00f2 ancora a segno dalla distanza di una yard contro i Carolina Panthers ma corse solo tre volte, anche se McAllister non scese in campo. Questo avvenne perch\u00e9 i Saints erano gi\u00e0 sicuri del secondo posto nel tabellone dei playoff della NFC.\nNel secondo turno di playoff il 13 gennaio 2007, Bush corse 52 yard su 12 possessi e segn\u00f2 un touchdown, oltre a ricevere 3 passaggi per 22 yard, in una gara in cui New Orleans batt\u00e9 i Philadelphia Eagles 27\u201324, guadagnando la prima finale della NFC in 40 anni di storia della franchigia. Il 21 gennaio, ricevette un passaggio da 22 yard e percorse 78 yards (eludendo la safety dei Chicago Bears) segnando un touchdown da 88 yard su passaggio di Drew Brees. Con quella marcatura i Saints si riportarono da uno svantaggio di 16\u20137 a 16\u201314. Fu tuttavia l'ultima segnatura di New Orleans. I Bears alla fine batterono nettamente i Saints 39\u201314, guadagnando la qualificazione al Super Bowl.\nStagione 2007.\nNella prima gara della stagione 2007, Bush e i Saints persero contro gli Indianapolis Colts campioni in carica 41\u201310. Bush guid\u00f2 la squadra con 38 yard corse su 12 possessi. La gara successiva fu ugualmente deludente, coi Saints che furono superati 31\u201314 dai Tampa Bay Buccaneers e Bush guadagn\u00f2 solamente 27 yard dalla linea di scrimmage. Bush segn\u00f2 due touchdown, entrambi su corsa da una yard, nella sconfitta della settimana 3 contro i Tennessee Titans. Buh termin\u00f2 la stagione con 6 touchdown totali e 581 yard corse, a una media di 3,6 yard a possesso. Perse tutte le ultime quattro partite a causa della parziale rottura del legamento crociato posteriore del ginocchio.\nIl 17 dicembre 2008 sub\u00ec un infortunio venendo inserito nella lista degli infortunati, giocando in totale 10 partite in stagione.\nStagione 2008.\nBush e i New Orleans Saints affrontarono i Tampa Bay Buccaneers nella prima gara della stagione 2008. Con Deuce McAllister fuori per infortunio, Bush part\u00ec come titolare. Mostr\u00f2 grandi segnali di miglioramento all'inizio della stagione, in particolare nella settimana 3 contro i Denver Broncos, in cui corse 73 yard e segn\u00f2 due touchdown, uno dei quali su ricezione. Dal suo ingresso nella lega, nessun running back aveva ricevuto pi\u00f9 passaggi di Bush, che aveva collezionato 171 ricezioni in due anni. Il 6 ottobre, nella gara casalinga contro i Minnesota Vikings, ritorn\u00f2 due punt in touchdown e and\u00f2 vicino a segnarne un terzo, pareggiando il record NFL e diventando il dodicesimo giocatore della storia a segnare su due ritorni di punt nella stessa gara. In una gara in casa contro gli Oakland Raiders il 12 ottobre, Bush pareggi\u00f2 il record NFL raggiungendo il 200\u00ba passaggio ricevuto in carriera in sole 34 gare.\nBush si infortun\u00f2 il 19 ottobre contro i Carolina Panthers, facendo ritorno il 30 novembre contro Tampa Bay Buccaneers. La settimana seguente segn\u00f2 un touchdown su ricezione nell'importante vittoria 29\u201325 sugli Atlanta Falcons, tenendo vive le flebili sperenze di playoff dei Saints.\nL'11 dicembre, Bush si infortun\u00f2 al legamento mediale collaterale del ginocchio nella sconfitta ai supplementari contro Chicago, venendo inserito in lista infortunati e concludendo in anticipo la stagione per il secondo anno consecutivo. Termin\u00f2 con 404 yard corse su 106 portate, 440 yard yard ricevute su 52 ricezioni e nove touchdown totali in dieci partite. A fine anno, The Sporting News lo inser\u00ec nel First-team All-Pro come punt returner.\nStagione 2009: vittoria del Super Bowl.\nA causa di un problema al ginocchio, Bush salt\u00f2 le prime tre gare di pre-stagione. Nel corso della stagione salt\u00f2 le gare 11 e 12 e la maggior parte della partita della settimana 15 a causa di un problema al tendine.\nBush nella stagione 2009 ebbe i valori minimi in carriera nella maggior parte delle categorie statistiche. Mentre segn\u00f2 8 touchdown totali, terzo nella squadra, Bush venne usato spesso come giocatore di secondo piano nell'annata. Egli termin\u00f2 la stagione regolare giocando 14 gare, con 70 corse per 390 yard e 5 touchdown su corsa, oltre a 47 ricezioni per 335 yard e 3 touchdown ricevuti.\nIl 16 gennaio 2010, nei divisional playoff contro gli Arizona Cardinals, Bush gioc\u00f2 una delle migliori partite della sua carriera professionistica fino a quel momento. Corse 84 yard su sole 5 portate, compreso un touchdown su corsa da 46 yard. Quella giocata fu la pi\u00f9 lunga corsa per un giocatore dei New Orleans Saints nei playoff. Inoltre segn\u00f2 un touchdown su un ritorno da un punt di 83 yard alla fine del terzo periodo, ultima segnatura dei Saints nella vittoria 45\u201314. Nella finale della NFC contro i Minnesota Vikings il 24 gennaio, Bush corse sole 8 yard su 7 portate con 2 ricezioni per 33 yard, oltre a causare un fumble su un ritorno di un punt. Alla fine, una delle sue ricezioni port\u00f2 ad un touchdown che aiut\u00f2 i Saints a raggiungere il primo Super Bowl della loro storia. Il 7 febbraio 2010, Bush vinse il Super Bowl XLIV, superando in finale i favoriti Indianapolis Colts 31-17 a Miami.\nStagione 2010.\nLa stagione 2010 di Bush fu oscurata dalla controversia sulla sua vittoria dell'Heisman Trophy, oltre ad altre problematiche collegate agli anni trascorsi nella USC. Durante la seconda partita di stagione regolare, un Monday Night Football contro i San Francisco 49ers, Bush si infortun\u00f2 mentre stava ritornando un punt non facendo pi\u00f9 ritorno nella partita. L'infortunio si rivel\u00f2 essere una frattura ad un osso della gamba destra e la prognosi fu di sei settimane. Reggie torn\u00f2 il Giorno del Ringraziamento contro i Dallas Cowboys. La sua annata termin\u00f2 con otto presenze e un solo touchdown segnato su ricezione.\nMiami Dolphins.\nStagione 2011.\nIl 28 luglio 2011, Bush pass\u00f2 ai Dolphins in cambio della safety Jonathon Amaya e di una scelta non comunicata del draft NFL 2012. Coi Dolphins sigl\u00f2 un contratto di due anni per un totale di 10 milioni di dollari. Bush scelse di indossare la maglia numero 22.\nDopo una partenza con un record di 0-7, i Dolphins vinsero per la prima volta in stagione contro i Kansas City Chiefs con Bush che segn\u00f2 il suo primo touchdown dal 2009. Contro i New York Giants, Bush gioc\u00f2 la seconda gara da 100 yard della carriera, correndone 103 su 15 possessi. Nella settimana 13, Bush corse per altre 100 yard ed un touchdown su 22 portate nella vittoria 34-14 sugli Oakland Raiders. Bush super\u00f2 nuovamente le 100 yard nella sconfitta contro i Philadelphia Eagles la settimana seguente, correndo per 103 yard su sole 14 portate. Il 18 dicembre, Bush corse il record in carriera di 203 yard ed un touchdown su 25 portate nella vittoria 30-23 sui Buffalo Bills. Bush corse per altre 113 yard su 22 portate la vigilia di natale nella sconfitta contro i New England Patriots. All'inizio della partita, egli super\u00f2 per la prima volta le 1.000 yard corse in stagione in carriera.\nStagione 2012.\nIl 9 settembre, Bush inizi\u00f2 la stagione correndo per 69 yard su 14 tentativi nella sconfitta dei Dolphins per 30-10 in casa contro gli Houston Texans. Nel turno successivo i Dolphins ottennero la prima vittoria stagionale contro gli Oakland Raiders: Bush gioc\u00f2 una delle migliori gare della carriera trascinando Miami con 172 yard corse e 2 touchdown, di cui uno segnato dopo una spettacolare corsa in cui evit\u00f2 4 tackle da parte degli avversari. Reggie inoltre stabil\u00ec il record di franchigia con la sesta gara consecutiva con oltre 100 yard guadagnate dalla linea di scrimmage. Per questa prestazione vinse per la seconda volta in carriera il premio di miglior running back della settimana.\nNella settimana 3, i Dolphins persero ai supplementari contro i New York Jets: dopo aver corso gi\u00e0 61 yard nel primo tempo e avviandosi a superare di nuovo abbondantemente le 100, Bush si infortun\u00f2 uscendo dal campo e non facendovi pi\u00f9 rientro, con una prognosi iniziale di due settimane di stop. In realt\u00e0 Bush torn\u00f2 in campo gi\u00e0 nella settimana successiva correndo 67 yard nella seconda sconfitta consecutiva ai supplementari di Miami.\nDopo due sconfitte dell'ultimo minuto, i Dolphins nella quinta settimana vinsero la seconda gara della stagione contro i Cincinnati Bengals con Bush che corse 48 yard e segn\u00f2 un touchdown. Nella settimana 6, Miami vinse la seconda gara consecutiva con Reggie che corse solamente 17 yard oltre a ricevere 5 passaggi per 44 yard.\nNell'ottavo turno della stagione, Miami batt\u00e9 i Jets con Bush che corse 59 yard su 14 tentativi. Dopo tre sconfitte consecutive i Dolphins tornarono alla vittoria nella settimana 12 contro i Seattle Seahawks con Reggie che corse 87 yard e segn\u00f2 un touchdown.\nNella settimana 15, Bush torn\u00f2 a superare le cento yard corse accumulandone 104 nella vittoria contro i Jacksonville Jaguars.\nDetroit Lions.\nStagione 2013.\nIl 13 marzo 2013, Bush firm\u00f2 coi Detroit Lions un contratto quadriennale. Gioc\u00f2 una spettacolare gara di debutto con la nuova maglia, correndo 90 yard e ricevendone altre 101, grazie a un touchdown su ricezione da 77 yard che contribu\u00ec alla vittoria sui Vikings. La settimana successiva si infortun\u00f2 nel primo tempo contro i Cardinals e nel secondo gioc\u00f2 solo brevemente. Dopo aver saltato la gara successiva, Bush torn\u00f2 in campo nella settimana 4 giocando un'altra prova dominante con 139 yard corse e un touchdown nella vittoria sui Bears, agganciandoli in testa alla NFC North.\nNella settimana 6, Bush guadagn\u00f2 135 yard totali (78 su corsa e 57 su ricezione) segnando un touchdown su ricezione nella vittoria sui Cleveland Browns. Due settimane dopo, i Lions ottennero una clamorosa vittoria in rimonta sui Cowboys in cui guadagn\u00f2 94 yard su corsa e segn\u00f2 un touchdown. La domenica seguente Bush contribu\u00ec alla vittoria in trasferta sui Bears che port\u00f2 i Lions in testa alla division con 105 yard corse. Nella settimana 13 contribu\u00ec alla prima vittoria dei Lions nel Giorno del Ringraziamento dal 2003 correndo 117 yard e un touchdown, oltre a ricevere 65 yard, contro i Packers. Due settimane dopo, nel Monday Night Football, segn\u00f2 il suo quarto e ultimo touchdown su corsa stagionale ma i Lions furono sconfitti dai Ravens. Nell'ultima gara della stagione Bush super\u00f2 per la seconda volta in carriera le mille yard stagionali. I Lions tuttavia, dopo una prima met\u00e0 di stagione promettente, collassarono nella seconda parte terminando con un record di 7-9 e finirono fuori dalla corsa ai playoff. A fine anno, Reggie fu votato all'85\u00ba posto nella NFL Top 100 dai suoi colleghi.\nStagione 2014.\nIl primo touchdown del 2014, Bush lo segn\u00f2 nella settimana 3 in cui i Lions colsero la seconda vittoria stagionale. Nella settimana 6 non scese invece in campo a causa di un infortunio. Delle successive sei partite ne disput\u00f2 solo due scampoli. Torn\u00f2 a giocare con regolarit\u00e0 a partire dal quattordicesimo turno e due settimane dopo segn\u00f2 il suo secondo TD su corsa stagionale, nella gara vinta in trasferta coi Bears che diede ai Lions la qualificazione ai playoff.\nIl 4 gennaio 2015, nel primo turno di playoff, Bush segn\u00f2 un touchdown con una corsa che ricord\u00f2 quelle dei suoi anni di gloria a USC ma i Lions, in vantaggio per la quasi totalit\u00e0 della partita, si fecero recuperare nel finale, non riuscendo a vincere la prima gara nella \"post-season\" dal 1991. Il 25 febbraio 2015, Bush fu svincolato dopo due stagioni dai Lions.\nSan Francisco 49ers.\nIl 14 marzo 2015, Bush firm\u00f2 coi San Francisco 49ers. Il 14 settembre 2015, nel debutto stagionale, lasci\u00f2 la partita a causa di un infortunio alla gamba. Il 1\u00ba novembre 2015, durante una gara contro i St. Louis Rams, Bush scivol\u00f2 sul cemento attorno all'Edward Jones Dome, schiantandosi contro un muro. La conseguente rottura del menisco sinistro pose fine alla sua stagione.\nBuffalo Bills.\nIl 1\u00ba agosto 2016, Bush firm\u00f2 un contratto di un anno con i Buffalo Bills."}
{"id": "2049848", "revid": "106808250", "url": "https://it.wikipedia.org/wiki?curid=2049848", "title": "Duopolio di Stackelberg", "text": "Il duopolio di Stackelberg \u00e8 un modello economico, utilizzato anche in teoria dei giochi, inventato nel 1934 da Heinrich Freiherr von Stackelberg.\nEsso descrive un mercato in cui vi sono due imprese, una \"leader\", che sceglie per prima, ed una \"follower\" formula_1 che muove per seconda, dopo aver visto cosa ha fatto la \"leader\" formula_2. \nCome nel modello del duopolio di Cournot le imprese scelgono la quantit\u00e0 e non i prezzi.\nEsempio.\nIpotizziamo la seguente domanda di mercato: formula_3 \nSupponendo che i payoff delle imprese coincidano con il loro profitto, definiamo il profitto come: \nLa coppia di quantit\u00e0 formula_5 \u00e8 un equilibrio di Nash se massimizza i profitti di entrambe le imprese. Per calcolarne i valori sviluppiamo la domanda per l'impresa 2 (\"follower\"):\nQuindi la massimizziamo derivando su formula_1:\nFino a qui l'esempio \u00e8 identico al duopolio di Cournot. Nel modello Stackelberg invece si chiede ora di massimizzare i profitti dell'impresa 1 (\"leader\") tenendo conto della massimizzazione dell'impresa 2. Ci\u00f2 si effettua inserendo la formula_1 sopracitato all'interno dell'equazione di profitto formula_2:\nA questo punto troviamo formula_1 della \"follower\" sostituendo il formula_14 che abbiamo appena trovato all'interno dell'equazione [*] del modello di Cournot:\nIpotizzando a = 1 e c = 0 l'equilibrio di duopolio di Stackelberg \u00e8 pari a:"}
{"id": "2049851", "revid": "773636", "url": "https://it.wikipedia.org/wiki?curid=2049851", "title": "Chiesa di San Gaudenzio a Campoli", "text": "La chiesa di San Gaudenzio \u00e8 un edificio sacro situato nei pressi della pieve di Campoli, nel comune di San Casciano in Val di Pesa.\nStoria.\nVenne ricordata per la prima volta come suffraganea della pieve di Campoli in un atto di vendita del 29 aprile 1056 in cui fu chiamata \"San Gaudenzio a Coniolo\".\nNel 1260 si impegn\u00f2 a pagare, per il rifornimento del castello di Montalcino solamente uno staio di grano. Nel \"Bullettone\" , il registro delle rendite della diocesi di Firenze, risult\u00f2 tassata nel 1288 per quattro staia di grano. Nella decima pontificia del 1276 doveva pagare due lire e otto soldi mentre in quella del 1302 solo una lira e due soldi.\nNel 1337, forse a causa della povert\u00e0 del suo territorio, il patronato pass\u00f2 ai parrocchiani che elessero rettore un certo Ranieri.\nLa chiesa venne soppressa e aggregata alla pieve nel 1986.\nDescrizione.\nLa chiesa \u00e8 stata restaurata nel 2008.\nLa chiesa appare nella forma neoclassica datale nel XIX secolo. In quell'occasione fu aggiunto un avancorpo porticato decorato da dentelli davanti alla facciata."}
{"id": "2049853", "revid": "56620", "url": "https://it.wikipedia.org/wiki?curid=2049853", "title": "Benjamin Piercy", "text": "Laureatosi ad appena 20 anni in ingegneria civile, inizi\u00f2 a lavorare con il padre ed il fratello Robert (il quale aveva gi\u00e0 collaborato a progetti ferroviari riguardanti la Sardegna) e ben presto inizi\u00f2 a progettare impianti e reti in Galles e nel resto della Gran Bretagna, nonch\u00e9 in Francia, Spagna, India, Birmania e Sudamerica. \nAttivit\u00e0 iniziali.\nBenjamin Piercy l'8 gennaio 1861 fu eletto consigliere dell'ordine degli ingegneri civili inglese.\nIn Galles oper\u00f2, fra le altre, per la \"Kingston &amp; Eardisley Railway Company\" e per la compagnia di Thomas Savin, conosciuto dopo che questi aveva acquisito parte dell'altra compagnia. Il rapporto fra Savin e Piercy, tuttavia, si fece notare poich\u00e9 il loro consorzio produceva progetti casualmente selezionati senza l'intenzione di realizzarli, essendo l'intento solo quello di vendere le concessioni eventualmente ottenute nel 1864. Con Savin e con il conte di Monthiers, si aggiudic\u00f2 appalti in Francia per reti da realizzare in Vandea.\nConobbe Giuseppe Garibaldi, ne divenne amico e l'Eroe dei Due Mondi lo chiam\u00f2 come padrino del figlio Ricciotti. Secondo il Bombay Builder, rivista degli ingegneri indiani, Ricciotti avrebbe dovuto presto iniziare ad apprendere il mestiere di Piercy, sotto la sua guida e supervisione, su linee ferroviarie indiane\nPiercy in Sardegna.\nGiunse in Sardegna intorno al 1865 con l'incarico di realizzarvi la rete isolana. Pochi anni prima, il finanziere Gaetano Semenza, con l'avallo del ministro delle finanze Quintino Sella, aveva costituito una societ\u00e0 mista italo-inglese, la Compagnia per le Ferrovie Reali Sarde, cui il neonato Regno d'Italia, insieme con la concessione all'esercizio delle linee ferrate, confer\u00ec circa 200.000 ettari di terreno ademprivile; secondo la concessione originaria, la compagnia doveva realizzare un collegamento fra Cagliari e Sassari, con diramazioni per Decimomannu-Iglesias, Porto Torres, Ozieri, e Terranova (Olbia). Gi\u00e0 si disponeva di un progetto di massima realizzato dalla societ\u00e0 Baratelli, perci\u00f2 il Piercy fu incaricato di completare il progetto e realizzarlo.\nDopo le prime saltuarie ricognizioni, inframezzate da missioni in India, Piercy si stabil\u00ec nell'isola nel 1870, inizialmente a Cagliari, acquistando poi fra il 1879 e il 1883 vasti terreni, per complessivi 3700 ettari, sull'altopiano di Campeda, presso Bolotana e Bonorva, ed iniziando la costruzione di Villa Piercy, in localit\u00e0 Badde Salighes, nonch\u00e9 di altri manufatti nella confinante tenuta di Padru Mannu. Mentre dirigeva personalmente i lavori, fu ammesso fra i soci della compagnia ferroviaria.\nLe attivit\u00e0 non ferroviarie insediate a Campeda, per\u00f2, imperniate su un'azienda agricola impiantata \"ex novo\" (e provvista di una sua stazioncina ferroviaria, oltre che di pi\u00f9 di 50 chilometri di strade interpoderali), furono notevoli per molti aspetti. A Padru Mannu Piercy realizz\u00f2 un caseificio (comprendente un burrificio), dotato di innovativi impianti per la sterilizzazione, che mun\u00ec di una propria rivendita diretta a Cagliari.\nInteressatosi di zootecnia, fece esperimenti di genetica provando l'incrocio fra il muflone e la femmina del cervo e per questo richiamando l'attenzione di Robert Tennant, che ne scrisse favorevolmente. Forte anche dei circa 1000 ettari della tenuta lasciati a foraggio, introdusse alcune razze alloctone di bovini, suini, ovini e caprini. Prov\u00f2 ad introdurne anche per gli equini, ma in ogni caso, anche per selezioni pi\u00f9 stabili, la stazione di monta di Padrumannu divenne un'importante fornitrice dei corpi militari. \nSperiment\u00f2 anche, per la botanica, l'impianto di specie di provenienze assai distanti, come la tuja dell'Himalaia, l'abete di Spagna, il cipresso di Lawson, il libocedro, il bosso delle Baleari ed altri. A Badde Salighes aveva infatti impiantato anche una segheria, in cui realizzare le traversine per i binari, perci\u00f2, dato il notevole disboscamento dovuto a questa attivit\u00e0, cre\u00f2 dei vivai per il rimboschimento ed in questi sperimentava. Furono complessivamente oggetto di rimboschimento circa 340 ettari.Parte di questo rimboschimento avvenne anche nei territori di Pattada in localit\u00e0 Sololche, ove si rifugiarono gli addetti ai lavori, per via della malaria, e alle cui altezze non poteva sopravvivere l'insetto.\nFrancesco Salaris, deputato addetto allo studio dell'Isola per l'inchiesta agraria Jacini, parl\u00f2 dell'azienda di Piercy come di \"un monumento eretto all'agricoltura moderna [...] condotta con vero intuito imprenditoriale da uno dei pi\u00f9 intelligenti operatori agricoli nazionali; oggi \u00e8 il maggior proprietario di fondi rustici di tutta l'isola\". \nIl suo patrimonio si accrebbe infatti con successivi acquisti di tenute, per migliaia di ettari, in territorio di Domusnovas. A questi si aggiunsero altri acquisti ed investimenti praticamente in tutta l'Isola, da Palau a Chia. Fu necessario istituire un'autonoma Amministrazione Piercy che aveva sede a Cagliari, nel palazzo Zedda-Piras. Fra gli investimenti, l'albergo della stazione di Macomer, descritto anche da Elio Vittorini, nel 2004 dismesso dall'ente ferroviario.\nIl 2 maggio 1882 il comune di Bolotana gli confer\u00ec la cittadinanza onoraria. Il re Umberto I lo nomin\u00f2 commendatore della Corona d'Italia. Piercy non aveva tralasciato i suoi interessi in altre imprese ferroviarie, ad esempio in India, e nel 1884, mentre una compagnia di cui era socio realizzava impianti nella zona di Assam, intitol\u00f2 \"Margherita\" un villaggio nei pressi di Makum in onore della regina italiana.\nL'amante indiana.\nA proposito della nascita del paese di Chilivani, che si svilupp\u00f2 intorno al nodo di scambio ferroviario che collegava la linea Sassari-Olbia con Ozieri e, indirettamente, con tutta la fascia dei paesi retrostanti, \u00e8 nota la leggenda per la quale Piercy avrebbe scelto questo nome in onore di una sua amante indiana, tal Kilivan; la leggenda \u00e8 peraltro talora arricchita da altri dettagli, ad esempio si \u00e8 detto che, venuta in Sardegna con l'ingegnere, vi sia morta di mal sottile (tubercolosi). Il poeta sardo Angelo Dettori aveva addirittura pubblicato versi nei quali la individuava come figlia di un maragi\u00e0 e sosteneva che Piercy l'avesse rapita.\nA smontare il romanticismo dell'ipotesi ci sono per\u00f2 sia l'antichit\u00e0 del toponimo, attestato documentalmente come anteriore alla met\u00e0 dell'Ottocento (e peraltro ve n'\u00e8 uno assai simile citato nel Condaghe di Santa Maria di Bonarcado), sia la scoperta, dovuta ad un giornale locale, di un romanzo di Pietro Luridiana che aveva per protagonista proprio una tal Kilivan. Il Fadda, per\u00f2, riferisce con dettagli che un'indiana non refrattaria agli amorosi sensi effettivamente facesse notoriamente parte del \"Clan Piercy\".\nL'eredit\u00e0 Piercy.\nTrasmessasi al figlio del Piercy, recante lo stesso nome, dopo la morte di questo ultimo, avvenuta nel 1943, la successione ebbe un singolare risalto giuridico poich\u00e9 nel 1953 le propriet\u00e0 che erano state dell'ingegnere furono espropriate. Con l'occasione venne alla luce un contrasto giuridico fra le procedure successorie italiana ed inglese: i Piercy si erano tramandati l'eredit\u00e0 in base all'istituto anglo-sassone del trust, che cre\u00f2 non poche difficolt\u00e0 interpretative circa i reali titolari dei diritti di propriet\u00e0 secondo il diritto italiano, al punto che, a seguito di un'azione di rivendicazione, fu proposta una questione di legittimit\u00e0 costituzionale dei decreti espropriativi. Il contenzioso (pur se la questione di legittimit\u00e0 fu sostanzialmente respinta per insufficiente motivazione), fa nel suo insieme giurisprudenza in ordine alla qualificazione degli eredi ed alla traduzione nel diritto italiano degli effetti del citato istituto inglese. \nDopo l'esproprio, parte delle propriet\u00e0 furono cedute a privati, mentre circa 1400 ettari furono assegnati all'ETFAS e successivamente ceduti al comune di Bolotana per l'assegnazione a coltivatori ed allevatori del luogo.\nCuriosit\u00e0.\nNel 2011 la casa editrice inglese Gotha Games ha realizzato un gioco da tavola 1865 Sardinia, che si ispira alle attivit\u00e0 svolte in Sardegna e Corsica da Benjamin Piercy."}
{"id": "2049855", "revid": "123567", "url": "https://it.wikipedia.org/wiki?curid=2049855", "title": "Duopolio di Cournot", "text": ""}
{"id": "2049857", "revid": "110157", "url": "https://it.wikipedia.org/wiki?curid=2049857", "title": "Burg (Brandeburgo)", "text": "Burg (ufficialmente in tedesco Burg (Spreewald), in basso sorabo Borkowy (B\u0142ota)), \u00e8 un comune di 4.536 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 capoluogo della comunit\u00e0 amministrativa (\"Amt\") di Burg.\nSuddivisione amministrativa.\nIl territorio comunale si divide in 2 zone, corrispondenti al centro abitato di Burg e a 1 frazione (\"Ortsteil\"):"}
{"id": "2049864", "revid": "2149408", "url": "https://it.wikipedia.org/wiki?curid=2049864", "title": "Gaudi", "text": ""}
{"id": "2049867", "revid": "125735053", "url": "https://it.wikipedia.org/wiki?curid=2049867", "title": "Comune di Asti", "text": "In un primo periodo, compreso tra l'885 e il 1095, Asti, non ancora un libero comune, era governata da Vescovi. Nonostante ci\u00f2, i primi segni dell'imminente emergere della Repubblica Astese sono da ricercare in questo periodo, in quanto \u00e8 dalle lotte contro i vescovi che si pu\u00f2 notare l'imminente fenomeno comunale. Alla met\u00e0 dell'XI secolo il potere vescovile aveva raggiunto l'apice. A partire circa dalla seconda met\u00e0 dello stesso secolo cominciavano a sbocciare i germi di quella che in seguito sar\u00e0 la Repubblica Astese, anche se una delle cause pi\u00f9 importanti che condurranno alla comparsa del Comune, il commercio, era da tempo sviluppata. Anzi, talvolta sono stati gli stessi vescovi ad agevolarne avvenire.\nIl commercio.\nNel 992 Oddone III aveva emanato un diploma a preghiera del vescovo Pietro I, nel quale chiedeva che gli astigiani potessero praticare liberamente il commercio senza che potessero venir loro imposte tasse. Inoltre nel 1037 il vescovo Oberto I ottenne dall'imperatore che nessun duca vescovo, marchese, o conte potesse esigere tributi dai mercanti astigiani. Le conseguenze pi\u00f9 evidenti di questi diplomi sono proprio lo sviluppo ed il rafforzarsi del commercio, arricchendo i cittadini e spingendo il popolo a sollevarsi.\nI consoli e l'origine del comune.\nIl documento numero 635 del Codex Astensis ci dice che il 28 marzo 1095 il vescovo Oddone III investiva i consoli Lanfranchus Benzo, Ubertus Bulgarus, Ubertus iudex, Cresciencius Saracenus, Bonebellus Bonesenior. Quest'ultimo viene indicato come un \"\u201cbonus homo\u201d\", cio\u00e8 un assistente del vescovo.\nLa figura dei consoli viene ben delineata nel documento e di conseguenza non possono essere scambiati per giudici o rappresentanti di corporazioni operaie: essi agiscono per l'utilit\u00e0 comune, ricevono i territori donati dal vescovo per s\u00e9 e per tutti i cittadini astigiani e faranno ci\u00f2 che sar\u00e0 loro stato opportuno.\nRisulta interessante notare che solo uno dei cinque consoli ha firmato il documento, probabilmente perch\u00e9 era il \"Consul Maior\" . Anche se siamo nel 1095, l'istituzione consolare potrebbe essere nata qualche anno prima, in quanto la sua formazione \u00e8 stata un processo graduale.\nI consoli erano eletti tra la classe nobiliare, i vassalli minori e il ceto mercantile. Rimaneva esclusa dalla vita politica quella parte della popolazione che non era iscritta alle Corporazioni.\nNon si conosce esattamente il numero attorno al quale si aggirassero i Consoli astigiani, secondo lo storico Pertile essi variavano dalle due alle venti unit\u00e0, mentre secondo il Cibrario erano sette.\n\u00c8 tuttavia interessante notare che nel documento n. 635 del Codex Astensis ne vengono investiti solamente cinque. Non si sa nemmeno con precisione quali fossero le loro mansioni anche se probabilmente essi amministravano la giustizia, la polizia, l'esercito, le finanze, la rappresentanza nei rapporti esterni il comune, l'emanazione e l'esecuzione delle leggi.\nNel 1091 era morta la Contessa Adelaide di Susa e per i suoi possedimenti combatterono numerosi rivali sino al 1095. Tra questi ultimi troviamo Corrado, Pietro e Umberto (figli dell'imperatore Enrico IV) e Bonifacio del Vasto. Molto probabilmente i cittadini astigiani avevano approfittato dello scompiglio creato dai contendenti per liberarsi dall'autorit\u00e0 vescovile.\nIl territorio.\nIl territorio astigiano ha favorito molto l'avvenire e la prosperit\u00e0 della Repubblica Astese. Infatti, grazie alla sua posizione strategica divenne un punto cruciale per il commercio transitalico/transalpino.\nGli astigiani furono in grado di sfruttare abilmente questo aspetto, associando ad esso un'intensa attivit\u00e0 produttiva e intrecciando fruttuosi scambi commerciali oltralpe e con i genovesi.\nLe trib\u00f9 germaniche che avevano invaso l'Italia causando la caduta dell'Impero romano d'Occidente in un primo tempo non si mischiarono eccessivamente con i nativi, giacch\u00e9 si stabilirono in prevalenza sulle rocche del Monferrato, ma in seguito designarono Asti come centro del potere sia politico che legislativo.\nIn seguito, le classi sociali latine si mischiarono con quelle germaniche, cosicch\u00e9 Asti si rivel\u00f2 prima di altre citt\u00e0 composta omogeneamente da pi\u00f9 etnie in armonia tra loro.\nLa costituzione municipale astigiana.\nNella citt\u00e0 di Asti il diritto romano si conserv\u00f2 pi\u00f9 a lungo che in altre citt\u00e0 italiane. Durante la dominazione longobarda, Asti divenne una sede di amministrazione di giustizia e mantenne la sua importanza anche durante le dominazioni franca, carolingia, comitale e vescovile. La citt\u00e0, del diritto romano, conserv\u00f2 il collegio degli Scabini e vide svilupparsi i tribunali ecclesiastici.\nUna volta che il comune di Asti si era sviluppato c'erano due consigli: uno, minore, che costituiva una sorta corpo consultivo del Podest\u00e0, era composto da dodici Sapientes, sei dei quali appartenevano ai ceti nobiliari, sei erano popolani; l'altro, di maggiori dimensioni, era un consiglio formato da un'ottantina di Credarii.\nNella Repubblica Astese c'era anche un Parlamento che si riuniva solo per questioni eccezionali, chiamato \"Arengo\" , o \"Concione\"."}
{"id": "2049869", "revid": "486946", "url": "https://it.wikipedia.org/wiki?curid=2049869", "title": "Borkowy (B\u0142ota)", "text": ""}
{"id": "2049870", "revid": "120625418", "url": "https://it.wikipedia.org/wiki?curid=2049870", "title": "Lint Editoriale", "text": "Lint Editoriale \u00e8 una casa editrice italiana fondata nel 1962 a Trieste da Riccardo Maetzke (1922-2012).\nL'acronimo Lint significa \"libri e interessi dei nostri tempi\".\nStoria.\nFondata negli anni 1960 con il nome di \"Edizioni Lint Trieste\", la casa editrice era inizialmente specializzata nell'editoria scolastica e universitaria, oltre che nella storiografia e geografia locale. In passato pubblic\u00f2 anche opere religiose nella specifica collana \"Prospettive teologiche\".\nNel tempo ha esteso il campo di pubblicazione a tematiche collegate al territorio di Trieste, del Friuli-Venezia Giulia, del Carso e dell'Istria e ad argomenti di narrativa, poesia, saggistica, arte, musica, cucina e storia ad esso correlati.\nNell'anno 1995 il gruppo editoriale LEGO (gruppo Olivotto) acquisisce la casa editrice triestina, ampliando l'offerta anche con pubblicazioni di narrativa e nuove collane. Alla fine degli anni 1990 la casa editrice fatturava oltre due miliardi di lire all'anno.\nHa pubblicato opere di circa duecento autori differenti, tra le quali tutte le opere dello scrittore e alpinista Julius Kugy e le prime opere di Pino Roveredo, (che avrebbe poi vinto il Premio Campiello 2005), opere di Claudio Magris e Spiro Dalla Porta Xydias, oltre a testi universitari delle Universit\u00e0 di Trieste, Padova e Urbino. Tra le grandi opere pubblica anche la \"Storia economica e sociale di Trieste\" in tre volumi.\nIl catalogo della Lint \u00e8 stato definito come \"un libro di studio per una storia dell'editoria triestina\". Dal 1962 al 2004 la Lint ha prodotto 1.168 pubblicazioni. Nel 2017 sono 247 i titoli a catalogo distribuiti in Italia a livello nazionale."}
{"id": "2049871", "revid": "486946", "url": "https://it.wikipedia.org/wiki?curid=2049871", "title": "Burg-Dorf", "text": ""}
{"id": "2049873", "revid": "486946", "url": "https://it.wikipedia.org/wiki?curid=2049873", "title": "Wobsedne Borkowy", "text": ""}
{"id": "2049874", "revid": "486946", "url": "https://it.wikipedia.org/wiki?curid=2049874", "title": "Burg-Kauper", "text": ""}
{"id": "2049875", "revid": "486946", "url": "https://it.wikipedia.org/wiki?curid=2049875", "title": "Kuparske Borkowy", "text": ""}
{"id": "2049876", "revid": "486946", "url": "https://it.wikipedia.org/wiki?curid=2049876", "title": "Burg-Kolonie", "text": ""}
{"id": "2049877", "revid": "486946", "url": "https://it.wikipedia.org/wiki?curid=2049877", "title": "Prizarske Borkowy", "text": ""}
{"id": "2049878", "revid": "767487", "url": "https://it.wikipedia.org/wiki?curid=2049878", "title": "Planet Waves", "text": "Planet Waves \u00e8 il quattordicesimo album in studio di Bob Dylan, pubblicato nel 1974. Per la prima volta, un album di Dylan non viene prodotto dalla Columbia Records, bens\u00ec dalla Asylum Records.\nIl disco.\nNel disco Dylan \u00e8 supportato dai suoi collaboratori di vecchia data della The Band, con i quali intraprese un tour di riunione dopo l'uscita dell'album (come documentato sul disco \"Before the Flood\"). Grazie ai concerti del tour (spesso esauriti) e ad una buona campagna promozionale, \"Planet Waves\" divenne un buon successo, piazzandosi per quattro settimane al primo posto nella classifica Billboard 200 negli Stati Uniti (la prima volta per Bob Dylan), al quarto in Austria, al quinto in Norvegia e alla posizione numero 7 in Olanda e Gran Bretagna.\nLe recensioni furono generalmente positive, rispetto al trattamento riservato agli ultimi album dell'artista (vedi \"Self Portrait\" e \"Dylan\"), ma non entusiastiche. Comunque l'album venne ritenuto un ritorno al rock per Dylan dopo la sbornia country dei lavori passati.\nInizialmente il titolo dell'album doveva essere \"Ceremonies Of The Horsemen\", un riferimento alla canzone \"Love Minus Zero/No Limit\" contenuta nell'album \"Bringing It All Back Home\" del 1965; ma l'uscita del disco venne rimandata di due settimane perch\u00e9 Dylan cambi\u00f2 idea e decise di cambiare il titolo all'ultimo momento.\nOrigine e storia.\nNell'estate del 1973, Robbie Robertson, leader della The Band, si trasfer\u00ec a Malib\u00f9, California, non lontano dall'abitazione di Dylan all'epoca. Secondo Robertson, l'idea di tornare a collaborare con Dylan scatur\u00ec da una chiacchierata tra di loro che ebbe luogo il 28 luglio, quando la Band si esib\u00ec davanti ad un centinaio di migliaia di persone durante la manifestazione Summer Jam at Watkins Glen svoltasi nello stato di New York. Dopo aver parlato, l'idea di suonare insieme di nuovo \"sembrava veramente tornare ad avere un senso\" disse Robertson. \"\u00abFu una buona idea, un tuffo nel passato...Gli altri ragazzi della Band vennero a Malibu ed iniziammo a registrare\u00bb.\"\nDylan non faceva tour dal 1966, quando la The Band lo accompagnava ancora con il nome di The Hawks. Da allora, aveva suonato con la Band in molte altre occasioni, inclusi i famosi \"Basement Tapes\" e il concerto di capodanno del 1972, ma non si era mai cimentato in qualcosa di veramente impegnativo. Quando Dylan si un\u00ec alla The Band per una seduta di prova a casa di Robertson nel settembre 1973, rimase soddisfatto del risultato, abbastanza da pianificare l'inizio della serie di concerti che sarebbero seguiti.\nNon far uscire un nuovo disco prima dell'inizio di un tour sarebbe stato un suicidio commerciale, ma non \u00e8 certo che questa sia stata l'unica ragione della nascita di \"Planet Waves\". \u00c8 risaputo che Dylan and\u00f2 a New York in ottobre per comporre nuovo materiale per un futuro album in lavorazione. Dylan aveva gi\u00e0 pronte tre canzoni (\"Forever Young\", \"Nobody 'Cept You\" e \"Never Say Goodbye\") che aveva registrato a giugno, e quando ritorn\u00f2 a Malibu dopo i venti giorni passati a New York, ne aveva pronte altre 6.\nCopertina.\nIl disegno in copertina \u00e8 opera di Dylan stesso. Sul lato destro della copertina \u00e8 scritta la frase: \"Cast-iron songs &amp; torch ballads\".\nTracce.\nTutte le canzoni sono state scritte da Bob Dylan.\nFormazione.\nMusicisti\nProduzione"}
{"id": "2049880", "revid": "486946", "url": "https://it.wikipedia.org/wiki?curid=2049880", "title": "M\u00fcschen", "text": ""}
{"id": "2049881", "revid": "486946", "url": "https://it.wikipedia.org/wiki?curid=2049881", "title": "My\u0161yn", "text": ""}
{"id": "2049882", "revid": "599013", "url": "https://it.wikipedia.org/wiki?curid=2049882", "title": "Jorge Dely Vald\u00e9s", "text": "Biografia.\n\u00c8 il fratello di Julio C\u00e9sar Dely Vald\u00e9s\nCarriera.\nClub.\nDebutta in Argentina a livello professionistico, dopo un periodo passato nelle giovanili dell'Atl\u00e9tico Col\u00f3n, squadra della sua citt\u00e0 natale. Trasferitosi al Club Nacional de Football, vi rimane una sola stagione e si trasferisce in Cile, all'Uni\u00f3n Espa\u00f1ola. Nel 1993 va in Giappone, dove rimane fino al 1998 segnando 157 reti in J League. Nel 1999 passa alla MLS negli Stati Uniti, giocando per il Colorado Rapids. Nel 2001 torna in Giappone, dove segna ancora diverse reti. Nel 2003 torna a Panama, giocando per l'Arabe Unido.\nNazionale.\nDebutta con la nazionale di calcio panamense nel 1990, partecipando alla CONCACAF Gold Cup 2005, nella quale la sua nazionale raggiunge la finale, persa contro gli ."}
{"id": "2049884", "revid": "124597185", "url": "https://it.wikipedia.org/wiki?curid=2049884", "title": "Eau sauvage", "text": "Eau sauvage \u00e8 un\"eau de toilette\" prodotta dalla maison Dior e creata dal profumiere Edmond Roudnitska nel 1966, il flacone fu creato da Pierre Camin.\n\u00c8 un \"eau\" tonica che sviluppa degli aromi legnosi con delle note di citron, rosmarino, petit-grain e basilico o v\u00e9tiver. Il profumo contiene l'h\u00e9dione, un composto aromatico scoperto negli anni 1960, che possiede una nota di \u00abgelsomino fresco\u00bb.\nStoria.\nCreato nel 1966 da Edmond Roudnitska, Eau Sauvage \u00e8 stato il primo profumo per uomo di Dior e, ancor oggi, uno dei profumi pi\u00f9 noti: da 25 anni \u00e8 infatti il profumo per uomo pi\u00f9 venduto al mondo.\nRoudnitska, nel crearlo, decise di mantenere la semplicit\u00e0 della struttura classica del profumo per uomo, ma aggiungendo un tocco di eleganza con l'uso di fiori, fino ad allora esclusivi dei profumi femminili, e con l'h\u00e9dione, una nuova sostanza che verr\u00e0 molto utilizzata da Roudnitzka, ad aggiungere freschezza. L'essenza legnosa e aromatica del profumo creano un'essenza selvatica che d\u00e0 il nome al prodotto.\nConfezione.\nIl flacone ridisegnato da Pierre Dinand \u00e8 piuttosto semplice, in vetro striato obliquo, con il tappo in metallo squamato che richiama la banda centrale che avvolge orizzontalmente tutta la bottiglietta. Nel 2004 viene sottoposta ad un leggero restyling: il vetro \u00e8 sostituito da metallo liscio argentato, mentre la scatola, tradizionalmente color radica, targhette rossa e linee dorate, diventa bianca con una banda argentata, richiamo del design del flacone.\nPromozione.\nPer reclamizzare la fragranza, Dior \u00e8 ricorso a volti noti reali, quali Alain Delon, Zin\u00e9dine Zidane o Johnny Halliday, e del fumetto, come Largo Winch e Corto Maltese, con lo slogan \u00abM\u00e9fiez-vous de l'eau qui dort\u00bb, motto francese traducibile con \"attento all'acqua che dorme\". Fra gli altri modelli ad aver prestato il proprio volto per le campagne pubblicitarie di \"Eau sauvage\" si pu\u00f2 citare Jake Davies."}
{"id": "2049889", "revid": "122315", "url": "https://it.wikipedia.org/wiki?curid=2049889", "title": "Ctenizidi", "text": ""}
{"id": "2049890", "revid": "122315", "url": "https://it.wikipedia.org/wiki?curid=2049890", "title": "Nemesiidi", "text": ""}
{"id": "2049895", "revid": "315341", "url": "https://it.wikipedia.org/wiki?curid=2049895", "title": "Compagnia per le Ferrovie Reali Sarde", "text": ""}
{"id": "2049898", "revid": "1522738", "url": "https://it.wikipedia.org/wiki?curid=2049898", "title": "Labrys", "text": "La l\u00e1brys (\u03bb\u03ac\u03b2\u03c1\u03c5\u03c2, lidio; in greco antico \u03c0\u03ad\u03bb\u03b5\u03ba\u03c5\u03c2 \"p\u00e9lekys\"; in latino \"bipennis\"; in italiano anche ascia bipenne o bipenne) era una scure a due lame, simbolo del potere minoico.\nUtilizzo arcaico.\nIl simbolismo della labrys si riscontra fin dalla media et\u00e0 del bronzo nell'arte e nella mitologia cretese, tracia, nuragica, greca e bizantina. La labrys compare anche nel simbolismo religioso e mitologico africano.\nAl contrario di quello che si possa credere, le raffigurazioni nella moderna arte \"vichinga\" di asce bipenni sono puramente frutto di fantasia, i guerrieri norreni e gli abitanti della Scandinavia non usarono mai tali armi.\nVisto il suo significato religioso si \u00e8 teso a considerare le labrys trovate in contesti archeologici dell'et\u00e0 del bronzo (soprattutto nell'Egeo) come armi sacrificali o cerimoniali. Va per\u00f2 rimarcato come fossero affilatissime, tra le armi meglio affilate dell'et\u00e0 del bronzo, ed essendo molto pesanti, adatte al combattimento contro uomini dotati di armatura, quindi \u00e8 oggi ipotizzabile siano state effettivamente impiegate in combattimento e non solo in cerimonie e parate, anche se l'estrema affilatura ed il peso sono compatibili con l'uso sacrificale ed in particolar modo con la necessit\u00e0 di decapitare sacrifici di grosse dimensioni (tori, equini) con un unico colpo.\nSimbolismo.\nLa bipenne \u00e8 ritenuta un simbolo sacro legato alle divinit\u00e0 femminili minoiche, in particolare della Grande Madre. Diverse \"labrys\" sono state rinvenute negli scavi del palazzo di Cnosso e la leggenda del Labirinto di Cnosso potrebbe condurre al relativo palazzo; \u00e8 stato ipotizzato che il sostantivo \"labirinto\" derivi proprio da \"labrys\", e che quindi il palazzo di Cnosso fosse definito il \"palazzo delle labrys\". Questo strumento era anche legato a riti e sacrifici.\nNegli anni 1970 il \"labrys\" \u00e8 stato ripreso dal movimento lesbico come simbolo dell'indipendenza ed autosufficienza della donna.\nIn Italia \u00e8 stato utilizzato come simbolo dall'organizzazione terroristica neofascista Ordine Nuovo."}
{"id": "2049899", "revid": "2173011", "url": "https://it.wikipedia.org/wiki?curid=2049899", "title": "Discinesia", "text": "La discinesia \u00e8, in generale, un'alterazione del movimento. Il termine in neurologia pu\u00f2 riferirsi al movimento dei muscoli volontari o, in medicina interna al movimento di alcuni organi o visceri cavi.\nDiscinesie in Fisiologia.\nI disturbi del movimento volontario insorgono quando si verifica un danno a carico di uno o pi\u00f9 componenti (corteccia cerebrale, gangli della base, midollo spinale, neurone, fibra nervosa, muscolo striato) del sistema che controlla la contrattilit\u00e0 di un gruppo muscolare. Si possono distinguere due grandi categorie di disturbi del movimento:\nComune alle due categorie \u00e8 il mantenimento della forza muscolare.\nA seconda del tipo di danno neurologico, le discinesie possono essere anche distinte in \"primarie\" e \"secondarie\". Queste ultime sono correntemente indicate anche come discinesie tardive.\nTipi di discinesie.\nA seconda della natura e della sede del deficit, possono svilupparsi quadri clinici diversi e di diversa gravit\u00e0:\nmovimenti oscillatori provocati da contrazioni alternate di gruppi muscolari antagonisti. Fra i vari tipi di tremore vi \u00e8 il tremore cerebellare (detto tremore intenzionale, perch\u00e9 \u00e8 accentuato durante il movimento), il tremore essenziale (anch'esso assente a riposo), il tremore senile.\npossono essere tonici (lunghi e intensi) o clonici (brevi e rapidi). I pi\u00f9 comuni sono provocati dal tetano (caratteristico lo spasmo dei muscoli masseteri che provoca il trisma), dall'ipocalcemia, da incompleta rigenerazione di un nervo dopo paresi.\n\u00e8 una difficolt\u00e0 motoria dovuta ad atteggiamenti posturali del tutto involontari dell'individuo.\nLa persona affetta da tale disturbo assume posizioni innaturali e le mantiene per tempi prolungati, oppure riesce a modificarle molto lentamente. \ncaratterizzata da movimenti rapidi, irregolari e non finalizzati, che possono interessare pochi gruppi muscolari o l'intero organismo.\ncaratterizzata da movimenti pi\u00f9 lenti e continui, che interessano le estremit\u00e0 e sono di solito associati ad aumento del tono muscolare.\ncaratterizzato da violente contrazioni dei muscoli del tronco e delle radici degli arti, localizzati ad una met\u00e0 del corpo.\ncontrazione prolungata della muscolatura striata anche dopo la fine dello stimolo eccitatorio. \ncontrazioni dolorose e involontarie di uno o pi\u00f9 muscoli, dovute a sforzo muscolare o a perdita di elettroliti\ndisturbo in cui al movimento di una parte del corpo corrisponde il movimento indesiderato di un'altra parte.\nmovimenti stereotipati compiuti dall'individuo indipendentemente dal suo controllo, di solito su base psicogena.\nsono brevi e involontarie contrazioni di un muscolo o di un gruppo di muscoli; nelle persone sane compaiono tipicamente nella fase di addormentamento ma possono anche essere segni di malattie degenerative.\ncontrazione spontanea, rapida e a intervalli regolari di una o pi\u00f9 unit\u00e0 motorie, senza esito motorio. Le fascicolazioni sono visibili e avvertite dal soggetto come guizzi improvvisi di una parte di un qualunque muscolo. Compaiono nei soggetti sani ma anche in alcune malattie gravi.\nEziologia.\nAll'origine del danno motorio possono esservi:\nDiscinesia tardiva.\nUn particolare tipo di disturbo del movimento compare dopo trattamento cronico con farmaci neurolettici quali le fenotiazine e l'aloperidolo e rappresenta il pi\u00f9 grave effetto collaterale extrapiramidale di questo tipo di farmaci. \u00c8 detto discinesia tardiva, interessa prevalentemente i muscoli del viso, la bocca e la lingua ma talvolta anche altre parti del corpo, con movimenti ripetitivi e stereotipati come oscillazioni del tronco, movimenti delle dita delle mani o flessioni ed estensioni del piede. La discinesia tardiva si accompagna anche a rigidit\u00e0 e bradicinesia.\nLa sintomatologia pu\u00f2 comparire sia durante il trattamento che dopo la sua interruzione; in quest'ultimo caso si parla di \"discinesia da sospensione\".\nNon esistono trattamenti farmacologici che abbiano prodotto risultati soddisfacenti sulla discinesia tardiva, pertanto \u00e8 determinante l'utilizzo dei neurolettici solo nei casi strettamente necessari, somministrando la dose minima efficace e cercando di limitare nel tempo il trattamento, sospendendolo eventualmente ai primi segni di discinesia.\nAnche il trattamento cronico della Parkinson con levodopa induce una particolare discinesia, che compare a 5-10 anni di distanza dall'inizio dell'assunzione del farmaco. Questa discinesia rappresenta uno degli aspetti caratteristici della \"sindrome da trattamento prolungato con levodopa\".\nDiscinesie in medicina interna.\nIn medicina interna il termine \"discinesia\" si pu\u00f2 riferire in genere ai disturbi di movimento di qualsiasi organo o viscere. Ad esempio si pu\u00f2 parlare di \"discinesia miocardica\" quando l'armonia contrattile del muscolo cardiaco non si verifica nelle zone che sono state colpite precedentemente da ischemia e quindi non sono pi\u00f9 funzionali. Allo stesso modo la \"discinesia uterina\" \u00e8 un disturbo della contrattilit\u00e0 nella muscolatura dell'utero che pu\u00f2 dare luogo a difficolt\u00e0 nel parto, mentre la \"discinesia biliare\" \u00e8 un difetto nella contrattilit\u00e0 della colecisti e del dotto biliare che provoca difficolt\u00e0 digestive.\nUn particolare quadro di discinesia, la discinesia ciliare primaria, riguarda l'apparato ciliare delle vie respiratorie e fa parte della sindrome di Kartagener."}
{"id": "2049900", "revid": "204012", "url": "https://it.wikipedia.org/wiki?curid=2049900", "title": "Discinesie", "text": ""}
{"id": "2049903", "revid": "773636", "url": "https://it.wikipedia.org/wiki?curid=2049903", "title": "Chiesa di San Niccol\u00f2 a Montecampolesi", "text": "La chiesa di San Niccol\u00f2 \u00e8 stato un edificio sacro, oggi scomparso, situato ai margini dell'abitato di Montecampolesi, a Mercatale in Val di Pesa, nel comune di San Casciano in Val di Pesa, in provincia di Firenze.\nStoria.\nLa chiesa era inserita all'interno del castello di Montecampolesi, castello ricordato come centro curtense e feudo del vescovo di Firenze in data 3 marzo 1237 e solo come castello il 19 luglio 1252.\nIn un documento datato 6 agosto 1260 il rettore Riccomanno Cavaterre si impegna a pagare all'esercito fiorentino 7 staia di grano. Il popolo di \"Sancti Nicholai de Monte Campolensis\" viene ricordato pi\u00f9 volte, alla fine del XIII secolo tra i censuari della diocesi. A causa, forse, delle ingenti tasse vescovili a cui era sottoposto, nelle decime del 1276 e del 1302 risulta incapace di pagare. Le pesanti tasse da versare al vescovo portarono gli abitanti del borgo ad aderire, nel 1379 al partito imperiale.\nVenne annessa alla pieve di Campoli in data 21 gennaio 1788 e nel 1892 fu sconsacrata e da allora \u00e8 adibita ad usi agricoli.\nArchitettura.\nLa chiesa sorgeva isolata rispetto all'abitato ed era composta da un'unica navata rettangolare coperta a tetto. Venne costruita nella prima met\u00e0 del XIII secolo.\nLa facciata, oggi nascosta da un portico era a capanna. \u00c8 ancora visibile in portale che ha gli stipiti realizzati in conci di alberese. Le fiancate erano prive di aperture.\nNella tribuna sono visibili i segni di un cedimento strutturale sulla parte sinistra. \u00c8 priva di abside ed \u00e8 aperta da una monofora a doppio strombo e archivolto monolitico in arenaria."}
{"id": "2049906", "revid": "599013", "url": "https://it.wikipedia.org/wiki?curid=2049906", "title": "Drew Brees", "text": "Al college ha giocato a football a Purdue dove ebbe un'illustre carriera collegiale. Fu scelto dai San Diego Chargers nel corso del secondo giro del Draft NFL 2001, dei quali divenne quarterback titolare nel 2002. Nel 2006 firm\u00f2 coi New Orleans Saints militandovi per 16 stagioni, dove ebbe grandissimo successo, consolidandosi come uno dei migliori giocatori di football della storia e guidando i Saints alla loro prima vittoria nel Super Bowl nel 2010.\nBrees \u00e8 stato selezionato per il Pro Bowl tredici volte in carriera, coi Chargers nel 2004 e coi Saints dal 2006 al 2019 (tranne nel 2015). Ha vinto il premio NFL Comeback Player of the Year nel 2004, di miglior giocatore offensivo dell'anno della NFL nel 2008 e nel 2011 ed \u00e8 stato nominato MVP del Super Bowl XLIV. \u00c8 stato inoltre selezionato come vincitore per apparire sulla copertina del videogioco di EA Sports Madden NFL 11. Sports Illustrated lo ha eletto proprio sportivo dell'anno 2010 cos\u00ec come l'Associated Press.\nBrees detiene, tra gli altri, i record NFL per yard passate, passaggi completati e touchdown passati in carriera, per il maggior numero di partite consecutive con almeno un passaggio da touchdown (54) ed \u00e8 l'unico giocatore ad aver passato oltre 5.000 yard pi\u00f9 di una volta in carriera, riuscendovi in cinque stagioni.\nCarriera.\nSan Diego Chargers.\nDraft NFL 2001.\nI successi nel football universitario portarono Brees ad essere considerato una scelta della met\u00e0 del primo giro del Draft NFL 2001 ma i dubbi sulla sua relativa bassa statura per un quarterback professionista e sulla presunta mancata forza del suo braccio lo portarono ad essere scelto come primo nel secondo giro da parte dei San Diego Chargers, il secondo quarterback selezionato nel draft.\nSan Diego in origine deteneva la prima scelta assoluta nel draft ma la scambi\u00f2 con gli Atlanta Falcons (che la utilizz\u00f2 per selezionare Michael Vick) per la quinta scelta assoluta, utilizzata dal club per scegliere LaDainian Tomlinson.\nPrimi anni.\nBrees disput\u00f2 la sua prima gara da professionista il 4 novembre 2001 contro i Kansas City Chiefs. Si guadagn\u00f2 il posto da titolare ai danni di Doug Flutie durante il training camp prima dell'inizio della stagione 2002. Brees quell'anno part\u00ec come titolare in tutte le 16 gare dei Chargers che terminarono con un record di 8-8.\nDopo un deludente inizio di stagione 2003, perse il posto di titolare a favore di Flutie.\nLa carriera di Brees coi Chargers fu messa in discussione con il draft 2004 quando la squadra selezion\u00f2 il quarterback di NC State Philip Rivers. Tuttavia, a causa di divergenze sul contratto con i Chargers, Rivers si present\u00f2 al training camp solo all'ultima settimana; ci\u00f2 di fatto consent\u00ec a Drew Brees di partire da titolare, posto che conserv\u00f2 per tutta la stagione 2004, in cui disput\u00f2 15 gare da titolare e guid\u00f2 San Diego a un record di 12-4. Brees fece registrare delle statistiche notevoli completando il 65,5% dei suoi passaggi per 3.159 yard, con 27 touchdown a fronte di soli 7 intercetti, per un passer rating di 104,8. I Chargers vinsero la AFC West division mentre Brees fu convocato per il Pro Bowl e premiato come NFL Comeback Player of the Year.\nStagione 2005.\nBrees divenne free agent a fine stagione e non sembr\u00f2 dover fare ritorno a San Diego, che si era gi\u00e0 impegnata a versare una grossa somma di denaro nei confronti di Rivers. La squadra alla fine applic\u00f2 la franchise tag su Brees, facendogli firmare un contratto annuale del valore di 8 milioni di dollari per il 2005, quadruplicandogli lo stipendio rispetto alla stagione precedente. Le regole della franchise tag prevedevano che Brees potesse essere scambiato o che potesse firmare per un'altra squadra, ma i Chargers avrebbero ricevuto in cambio le prime due scelte del draft di quella squadra. Drew non fu comunque scambiato e continu\u00f2 ad essere il quarterback di San Diego anche nel 2005.\nBrees continu\u00f2 a giocare produttivamente anche nel 2005, portando il suo primato stagionale di yard passate a 3.576, concludendo con un rating di 89,2, il decimo della NFL. Nell'ultima gara della stagione 2005 contro i Denver Broncos per\u00f2, Brees si ruppe il legamento della spalla destra mentre tentava di recuperare un proprio fumble scontrandosi con la safety dei Broncos John Lynch. L'offensive tackle di Denver Gerard Warren colp\u00ec Brees mentre era a terra, causandogli l'infortunio. Brees si sottopose a un intervento in artroscopia per riparare la spalla (quella del braccio utilizzato per lanciare) il 5 gennaio 2006. A fine anno fu convocato per il suo secondo Pro Bowl consecutivo al posto dell'infortunato Carson Palmer ma fu a sua volta sostituito da Jake Plummer.\nA fine stagione, i Chargers offrirono a Brees un contratto di 5 anni del valore di 50 milioni di dollari, con 2 milioni in salario base e il resto composto da forti incentivi basati sulle prestazioni. Brees valut\u00f2 questi incentivi come un segno della scarsa fiducia dei Chargers nei suoi confronti e chiese un salario in linea con quelli dei 5 migliori quarterback della lega.\nNew Orleans Saints.\nDopo che i Chargers rifiutarono di aumentare la loro offerta, Brees si incontr\u00f2 con altre squadre: i New Orleans Saints e i Miami Dolphins. New Orleans fece un'offerta che comprendeva 10 milioni di dollari garantiti nel primo anno e un'opzione da 12 milioni nel secondo anno. Miami era insicura delle condizioni della spalla di Brees dopo l'operazione. Secondo quanto dichiarato da Nick Saban, all'epoca capo allenatore di Miami, Brees non super\u00f2 i test fisici ed i Dolphins chiusero le trattative e virarono sul quarterback dei Minnesota Vikings Daunte Culpepper; secondo il quarterback invece, Miami cerc\u00f2 di utilizzare i risultato di tali test fisici per ottenere un contratto meno oneroso. Brees fin\u00ec per firmare un contratto di 6 anni e 60 milioni di dollari coi Saints il 14 marzo 2006.\nStagione 2006.\nNel suo primo anno come Saint, Brees ebbe una buona stagione aiutando la squadra a rialzarsi dopo la disastrosa stagione dell'anno precedente in cui, a causa dell'uragano Katrina e la conseguente devastazione della citt\u00e0, era stato impedito ai Saints di giocare in casa. Sotto la guida del nuovo allenatore Sean Payton, la squadra termin\u00f2 con un record di 10-6, vinse la division NFC South e ottenne subito la qualificazione ai playoff. Brees guid\u00f2 la NFL passando 4.418 yard e fin\u00ec terzo nella lega con 26 passaggi da touchdown, con 11 intercetti e un passer rating di 96,2, venendo convocato per il Pro Bowl come titolare della NFC, classificandosi al secondo posto nel premio di MVP della NFL dietro LaDainian Tomlinson.\nNei playoff, i Saints superarono i Philadelphia Eagles ed arrivarono a giocarsi la finale della NFC, perdendo coi Chicago Bears.\nStagione 2007.\nNella stagione 2007 Brees pass\u00f2 per 4.423 yards pareggiando il record di franchigia di 28 touchdown. Stabil\u00ec un record NFL, precedentemente detenuto da Rich Gannon, per passaggi completati in una singola stagione con 440. Ad ogni modo, i Saints non si qualificarono per i playoff.\nStagione 2008.\n Nel 2008, i Saints mancarono nuovamente i playoff ma Brees ebbe un'ottima stagione dal punto di vista statistico, finendo a sole 15 yard dal record NFL di yard passate in una singola stagione, stabilito da Dan Marino nel 1984. Concluse con 5.069 yard, diventando il secondo quarterback della storia della NFL a lanciare pi\u00f9 di 5.000 yard in una sola stagione, passando almeno 300 yard in dieci partite che pareggiarono il primato di Rich Gannon del 2002. Fu nominato miglior quarterback della settimana durante le settimane 8 e 12, vincendo il premio di giocatore offensivo dell'anno.\nStagione 2009: vittoria del Super Bowl.\nNella prima gara della stagione 2009 coi Detroit Lions, Brees stabil\u00ec un record personale e uguagli\u00f2 il record di franchigia con 6 passaggi da touchdown (record NFL per la settimana d'apertura), lanciando 26 passaggi completi su 34 tentativi, per 358 yard. La settimana seguente, Brees guid\u00f2 i Saints alla vittoria per 48\u201322 sui Philadelphia Eagles, lanciando per 311 yard e passando 3 touchdown. Brees uguagli\u00f2 il record per il maggior numero di passaggi da TD nelle due prime settimane di stagione con 9. Nella settimana 6, contro gli imbattuti New York Giants, Brees complet\u00f2 23 passaggi su 30 per 369 yard, 4 passaggi da touchdown e un passer rating di 156,8 in una netta vittoria per 48\u201327.\nNella settimana 7, Brees guid\u00f2 la squadra ad una sofferta vittoria in rimonta in trasferta contro i Miami Dolphins, 46\u201334. I Saints si trovarono presto in svantaggio 24\u20133 nel secondo quarto. Brees ebbe delle statistiche mediocri ma segn\u00f2 due cruciali touchdown su corsa, uno prima dell'intervallo, riducendo lo svantaggio a 24\u201310 e uno nel terzo quarto che diede ai Saints il loro primo vantaggio nella partita, 37\u201334.\nLa settimana seguente, Brees lanci\u00f2 per 308 yards con 25 su 33 nei passaggi e due touchdown (con un intercetto) guidando i Saints alla vittoria 35\u201327 contro gli Atlanta Falcons, uguagliando il record di franchigia per la miglior partenza con 7\u20130. Nella settimana 9, Brees guid\u00f2 la squadra alla vittoria 30\u201320 sui Carolina Panthers. Fu la prima vittoria di Drew sui Carolina Panthers al Superdome e diede ai Saints la loro miglior partenza della storia con 8\u20130.\nNella settimana 12, Brees guid\u00f2 la squadra a un record di 11\u20130, superando i New England Patriots 38\u201317 nel Monday Night Football. Drew Brees pass\u00f2 per 371 yard, con un perfetto passer rating di 158,3.\nDopo vittorie con un margine ristretto sui Washington Redskins e sui Falcons, portando il record a 13\u20130, Brees e i Saints persero la loro prima partita contro i Dallas Cowboys, 24\u201317, dopo che DeMarcus Ware caus\u00f2 a Brees un fumble nei secondi finali. I Saints persero anche le ultime due gare, con Brees in panchina nella settimana 17 contro Carolina. Il loro record di 13\u20133 assicur\u00f2 comunque il numero 1 nel tabellone della NFC.\nLe statistiche individuali gli guadagnarono numerose lodi, oltre che una selezione per il Pro Bowl, il premio Maxwell Football Club's Bert Bell e il secondo posto nella classifica dell'MVP stagionale. Drew fin\u00ec con una percentuale di completamento dei passaggi del 70,62, stabilendo un nuovo record NFL.\nNel divisional round dei playoff, i Saints eliminarono gli Arizona Cardinals 45\u201314 avanzando alla finale dell'NFC. L\u00ec sconfissero i Minnesota Vikings 31\u201328 nei tempi supplementari. Brees complet\u00f2 17 passaggi su 31 per 191 yard e 3 touchdown.\nGli sfavoriti Saints sconfissero gli Indianapolis Colts 31\u201317 nel Super Bowl XLIV il 7 febbraio 2010. Brees pareggi\u00f2 il record del Super Bowl con 32 passaggi completati e vinse il premio di miglior giocatore della partita, terminando con 288 yard passate e 2 touchdown. Quello fu il primo titolo di campioni della lega nella storia dei Saints. Brees fu nominato Sportivo dell'Anno 2010 da Sports Illustrated sia per la sua vittoria nel Super Bowl sia per la sua opera di volontariato per la ricostruzione di New Orleans. Il 17 dicembre 2010 fu nominato Atleta maschile dell'anno dall'Associated Press.\nStagione 2010.\nNel 2010, la franchigia era chiamata a ripetere la stagione di suo maggior successo del 2009. I Saints avevano come obiettivo di vincere la NFC South Division per la terza volta nella storia, e di raggiungere i secondi playoff consecutivi dal 1991 oltre che difendere i titoli della conference e della lega. I Saints si qualificarono come wild card ai playoff con un buon record di 11-5 ma furono eliminati immediatamente dai Seattle Seahawks, 41-36. Malgrado il deludente finale di stagione, Brees fu selezionato per il suo quinto Pro Bowl (il quarto come Saint) e arriv\u00f2 nono nella classifica del miglior giocatore della stagione.\nStagione 2011.\nDrew Brees inizi\u00f2 la stagione 2011 contro i campioni in carica, i Green Bay Packers, con una sconfitta, 42-34. Malgrado il risultato negativo, Brees gioc\u00f2 la sua settima partita in carriera da pi\u00f9 di 400 yard passate con 419 yard, lanciando per 3 touchdown senza intercetti per un 112,5 di passer rating.\nNella settimana 2, Drew Brees sconfisse i Chicago Bears durante il debutto dei Saints a New Orleans, con 270 yard, 3 touchdown e zero intercetti. Con questa sua prima vittoria sui Bears, Brees poteva vantare vittorie contro tutte le squadre della NFL tranne i Baltimore Ravens. Degno di nota fu anche che con un passaggio da touchdown da 79 yard per Devery Henderson nel secondo quarto, Brees prolung\u00f2 la sua serie di gare consecutive con almeno un TD a 29, solo una in meno di Dan Marino e 7 dietro Brett Favre. Johnny Unitas all'epoca deteneva il record di 47 partite consecutive con almeno un passaggio da TD ma la striscia di Brees fu la quarta pi\u00f9 lunga nella NFL dal 1950. L'ultima partita di Brees senza un passaggio da touchdown era stata nella settimana 4 della stagione 2009, nella vittoria 24-10 sui New York Jets. Durante questa periodo di tempo, il quarterback pass\u00f2 62 touchdown, escluse le gare di playoff. Nella terza settimana della stagione 2011 contro gli Houston Texans grazie a un'ottima prestazione da 370 yard su passaggio e 3 touchdown (2 intercetti), recuper\u00f2 una partita che sembrava oramai perduta portando la propria squadra alla vittoria e eguagliando la serie di Marino. Nella settimana 7 contro gli Indianapolis Colts, Brees lanci\u00f2 5 passaggi da touchdown portando la sua serie a 34 gare. Egli complet\u00f2 31 dei suoi 35 passaggi per 325 yard superando i Colts 62-7.\nNel Monday night della dodicesima settimana, ospitando i NY Giants, i Saints vinsero 49-24 con un'altra prestazione stellare di Brees che pass\u00f2 363 yard e 4 TD portando la serie a 38 gare.\nNella gara casalinga coi Detroit Lions, Brees pass\u00f2 per 342 yard. La prestazione permise a Brees di raggiungere quota 4.031 yard in stagione, il primo a superare le 4.000 yard in cos\u00ec poche partite e divenendo il primo quarterback a raggiungere 4 stagioni consecutive con pi\u00f9 di 4.000 yard pi\u00f9 di 30 TD.\nNella settimana 15 contro i Minnesota Vikings, Brees lanci\u00f2 a 412 yard con 5 passaggi da TD. Brees divenne il primo quarterback della storia a lanciare 5 touchdown, pi\u00f9 di 400 yard ed a completare passaggi con una percentuale dell'80% in una gara. Port\u00f2 la sua serie a 41 gare consecutive con almeno un TD.\nNella sedicesima settimana della regular season 2011, Drew lanci\u00f2 per 307 yards, con 4 TD e due intercetti contro gli Atlanta Falcons, portando i Saints alla vittoria per 16-45 e superando lo storico record 5.087 yard su lancio stagionali, detenuto dal QB dei Dolphins Dan Marino. Tale primato sembrava imbattibile e resisteva da ben 27 anni. Dopo la gara, Marino si congratul\u00f2 con Brees su Twitter.\nNella gara finale della stagione contro i Carolina Panthers, Brees chiuse la stagione stabilendo ben 6 record NFL, finendo la stagione 468 passaggi completati per 5.476 yard, scavalcando Tom Brady dei New England Patriots che nel frattempo aveva superato il record di Marino con 5.235 yards. Brees ebbe una media di 342 yard passate per gara, superando il primato di Dan Fouts di 320 yard a partita stabilito nel 1982 in una stagione non accorciata.\nNei playoff i Saints vinsero la partita di wild card contro Detroit, ma vennero sconfitti nella partita successiva da San Francisco.\nA fine stagione, Brees vinse per la seconda volta il premio per il Miglior giocatore offensivo dell'anno della NFL, si classific\u00f2 secondo nella classifica dell'MVP stagionale dietro Aaron Rodgers e fu votato al 2\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 5 marzo 2012, i Saints applicarono su Brees la franchise tag. Il 13 luglio, dopo una difficile negoziazione, firm\u00f2 un nuovo contratto quinquennale con la franchigia del valore di 100 milioni di dollari, 60 milioni dei quali garantiti.\nI Saints aprirono la stagione perdendo le prime quattro partite, nell'ultima delle quali Brees pareggi\u00f2 lo storico record di Johnny Unitas di 47 gare consecutive con almeno un passaggio da touchdown, uno dei primati pi\u00f9 longevi nella storia della NFL. Sette giorni dopo fu una gara da ricordare per Brees: i Saints vinsero la prima gara dell'anno contro i Chargers e il quarterback super\u00f2 il record di passaggi di Unitas che resisteva da quasi mezzo secolo. Concluse la partita con 370 yard passate, 4 touchdown e un intercetto.\nNella settimana 8, Brees lanci\u00f2 il 300\u00ba passaggio da touchdown in carriera passandone due (con un intercetto) contro i Denver Broncos, che per\u00f2 inflissero ai Saints la quinta sconfitta della loro stagione.\nNella settimana 10, i Saints sconfissero l'ultima squadra rimasta imbattuta nella lega: gli Atlanta Falcons. Brees pass\u00f2 298 yard con 3 touchdown e un intercetto.\nNel \"Thursday Night\" della settimana 12, perso contro i Falcons, Brees disput\u00f2 una delle peggiori gare della carriera lanciando ben 5 intercetti e interrompendo a 54 la sua striscia record di gare consecutive con almeno un passaggio da touchdown.\nNell'ultimo turno di campionato, la stagione negativa dei Saints termin\u00f2 con una sconfitta coi Panthers. Brees tuttavia continu\u00f2 a scrivere la storia diventando il primo uomo a superare le 5.000 yard passate a stagione per la terza volta e a passare pi\u00f9 di 40 touchdown per due stagioni consecutive. Concluse la stagione guidando la lega in yard passate (5.177), passaggi da touchdown (43), ma anche in intercetti subiti (19). Il 10 gennaio 2013 fu convocato per il suo settimo Pro Bowl in sostituzione dell'infortunato Robert Griffin III. A fine anno fu posizionato al numero 11 nella classifica NFL dei migliori cento giocatori della stagione.\nStagione 2013.\nNella gara del ritorno in panchina di Sean Payton dopo l'anno di sospensione, Brees e i Saints superarono i Falcons nella settimana 1 con il quarterback che pass\u00f2 357 yard con 2 touchdown e un intercetto. Nel Monday Night del quarto turno i Saints ebbero la meglio sui Dolphins 38-17 con 413 yard e 4 TD di Brees che venne premiato come giocatore offensivo della NFC della settimana e come quarterback della settimana.\nNella settimana 5 Brees ottenne la prima vittoria della carriera al Soldier Field contro i Bears (alla quarta occasione) giocando ancora su alti livelli, completando 29 passaggi su 35 per 288 yard e 2 touchdown per Pierre Thomas. Segu\u00ec la prima sconfitta stagionale contro i Patriots ma dopo la settimana di pausa i Saints si rifecero battendo i Bills grazie a 332 yard passate e 5 touchdown di Brees che fu premiato per la seconda volta in stagione come quarterback della settimana.\nDopo un'inattesa sconfitta contro i Jets, i Saints ebbero la meglio sui Cowboys nella settimana 10, pareggiando il record NFL con 40 \"primi down\" convertiti. Brees pass\u00f2 392 yard e 4 touchdown, venendo premiato per la seconda volta in stagione come giocatore offensivo della NFC della settimana e per la terza come quarterback della settimana.\nNel partita del \"Thurday Night\" della settimana 12, New Orleans batt\u00e9 in trasferta Atlanta 17-13. Con due touchdown passati, Brees arriv\u00f2 a quota 352, la seconda prestazione di sempre dopo tredici anni di carriera, dietro solo a Peyton Manning con 399. Inoltre super\u00f2 Warren Moon salendo al quinto posto di tutti i tempi per yard passate in carriera.\nNella settimana 14 i Saints tornarono alla vittoria interrompendo una striscia di otto vittorie consecutive dei Panthers e Brees, con 313 yard passate e 4 touchdown, divent\u00f2 il quinto giocatore della storia della NFL a superare le 50.000 yard passate in carriera. Per la quarta volta in stagione dopo questa gara fu premiato come quarterback della settimana. Il 27 dicembre fu premiato con l'ottava convocazione al Pro Bowl in carriera. Nell'ultima gara della stagione i Saints batterono i Bucs con Drew che pass\u00f2 381 yard e 4 touchdown, oltre a un quinto segnato su corsa, venendo premiato per la terza volta in stagione (la diciannovesima in carriera) come giocatore offensivo della NFC della settimana per la quinta dell'anno come quarterback della settimana. In quella gara super\u00f2 per la quarta volta in carriera le cinquemila yard passate in una stagione. La sua stagione regolare termin\u00f2 al secondo posto nella lega per yard passate (5.162) e passaggi da touchdown (39), con 12 intercetti subiti e un passer rating di 104,7, venendo votato al 6\u00ba posto nella NFL Top 100 dai suoi colleghi..\nIl 4 gennaio 2014 i Saints vinsero la prima gara di playoff in trasferta della storia della franchigia, superando gli Eagles per 26-24 nel turno delle wild card. Brees termin\u00f2 quella prova con 250 yard passate, 1 touchdown e 2 intercetti subiti. La domenica successiva i Seahawks si confermarono la bestia nera dei Saints eliminandoli dalla \"post-season,\" con Brees che termin\u00f2 con 309 yard passate e un touchdown la sfida del CenturyLink Field.\nStagione 2014.\nBrees inizi\u00f2 la stagione 2014 con una nuova arma tra i suoi ricevitori, l'esplosivo rookie Brandin Cooks. Nella prima gara della stagione i Saints affrontarono in trasferta i Falcons ma pur essendo stati in vantaggio per diversi tratti della partita, furono sconfitti ai supplementari. Brees termin\u00f2 con 333 yard passate, un touchdown ma anche un intercetto subito nella end zone. La settimana successiva, Brees super\u00f2 John Elway al quarto posto della classifica di tutti i tempi per yard passate in carriera, ma New Orleans non colse ancora la prima vittoria. Questa giunse nella settimana 3 in casa contro i Vikings in cui Drew pass\u00f2 293 yard e due touchdown. Nella settimana 8, Drew pass\u00f2 311 yard e tre touchdown guidando i suoi alla vittoria sui Packers che venivano da quattro vittorie consecutive. Il gioved\u00ec successivo super\u00f2 una partenza difficoltosa in cui sub\u00ec un intercetto e perse un fumble, passando una touchdown e segnandone un secondo su corsa, interrompendo una striscia di sette sconfitte in trasferta con la vittoria sui Panthers che port\u00f2 New Orleans alla testa solitaria della division.\nNella settimana 12, Brees pass\u00f2 420 yard e 3 touchdown (con un intercetto subito), ma i Saints persero la terza gara consecutiva contro i Ravens, interrompendo una striscia di 14 vittoria consecutive in casa. Malgrado un record di 4-7 per\u00f2, conservarono la testa della division in coabitazione coi Falcons in una debole NFC South. La settimana successiva, la squadra interruppe la sua serie negativa di tre partite battendo gli Steelers con Brees che per la nona volta in carriera pass\u00f2 cinque touchdown, venendo premiato come giocatore offensivo della NFC della settimana.\nDopo una sconfitta in casa dei Panthers, Brees e i Saints si ripresero nel Monday Night del quindicesimo turno battendo in trasferta una squadra in difficolt\u00e0 come i Bears in cui pass\u00f2 375 yard e 3 touchdown. Sette giorni dopo per\u00f2, New Orleans perse la gara decisiva della stagione contro i Falcons, venendo eliminata dalla corsa ai playoff, con Drew che si fece intercettare negli ultimi minuti durante il tentativo di rimonta, perdendo poi un fumble nell'ultima azione della gara che fu ritornato da Osi Umenyiora in touchdown. La sua stagione si chiuse guidando ancora la NFL in yard ricevute (4.952, come Ben Roethlisberger), al quinto posto con 33 passaggi da touchdown e 17 intercetti subiti (terzo peggiore assoluto), venendo convocato per il nono Pro Bowl al posto dell'infortunato Roethlisberger.\nStagione 2015.\nDopo avere perso le prime due partite della stagione, Brees fu costretto da un problema a una spalla a non scendere in campo in quella del terzo turno, la sua prima assenza per infortunio da quando firm\u00f2 coi Saints nel 2006. Tornato in campo nella settimana 4, guid\u00f2 New Orleans alla prima vittoria stagionale sui Cowboys con un passaggio da touchdown da 80 yard per C.J. Spiller nei tempi supplementari che fu anche il 400\u00ba della sua carriera. La sua gara si concluse con 359 yard passate e 2 touchdown, venendo premiato come giocatore offensivo della NFC della settimana. Dopo una netta sconfitta contro gli Eagles, la seconda vittoria giunse nel sesto turno contro i Falcons precedentemente imbattuti, in cui pass\u00f2 312 yard e un touchdown. Sette giorni dopo giunse la seconda vittoria consecutiva sui Colts in cui pass\u00f2 255 yard e un TD.\nNell'ottavo turno, Brees pass\u00f2 505 yard (secondo della storia a superare le 500 yard pi\u00f9 di una volta in carriera dopo Ben Roethlisberger) e pareggi\u00f2 il record NFL con 7 passaggi da touchdown (raggiungendo Sid Luckman, George Blanda, Joe Kapp, Y.A. Tittle, Adrian Burk, Peyton Manning e Nick Foles) contro i Giants. In quella gara, vinta poi ai supplementari per 52-49 grazie a un field goal, complet\u00f2 40 passaggi su 50 e sub\u00ec un intercetto, venendo premiato come giocatore offensivo della NFC della settimana e come quarterback della settimana.\nLa vittoria coi Giants fu l'ultima prima di una serie di quattro sconfitte consecutive, che si interruppe nella settimana 14 in casa dei Buccaneers, dove Brees pass\u00f2 312 yard e 2 touchdown che lo portarono a quota 421 in carriera, superando Dan Marino al quarto posto di tutti i tempi. Nel turno che segu\u00ec, Brees divenne il quarto quarterback della storia a passare 60.000 yard nella stagione regolare, Peyton Manning, Favre e Marino, ed il pi\u00f9 giovane a riuscirvi. Nella penultima settimana di campionato, malgrado un infortunio al piede destro, Brees pass\u00f2 412 yard e tre touchdown nella vittoria sui Jaguars, venendo premiato come quarterback della settimana per la seconda volta in stagione. La sua annata si chiuse guidando la NFL per la quinta volta con 4.870 yard passate, con 32 touchdown e 11 intercetti, mentre i Saints terminarono al terzo posto della division con un bilancio di 7-9.\nStagione 2016.\nBrees inizi\u00f2 la stagione 2016 con la 17\u00aa partita in carriera da oltre 400 yard passate (record di Payton Manning pareggiato) oltre a 4 touchdown, che non impedirono per\u00f2 una sconfitta rocambolesca dei Saints contro i Raiders. La settimana successiva super\u00f2 Dan Marino al terzo posto nella classifica delle yard passate in carriera. Per tre volte nel 2016 fu premiato come quarterback della settimana: nel sesto turno contro i Panthers (465 yard passate, 4 touchdown e un intercetto), nel nono contro i 49ers (323 yard e 3 touchdown) e nel dodicesimo (310 yard e 4 touchdown), tutte gare vinte da New Orleans. La stagione di Brees si chiuse guidando la lega con la quinta stagione da oltre 5.000 yard passate e al terzo posto con 37 passaggi da touchdown. Per il terzo anno consecutivo, i Saints conclusero con 7 vittorie e 9 sconfitte, al terzo posto della division e fuori dai playoff.\nStagione 2017.\nI Saints colsero la prima vittoria della stagione nel terzo turno contro i Panthers, in una gara in cui Brees pass\u00f2 3 touchdown con 131,4 di passer rating. Nel settimo turno, vinto contro i Packers, divenne il quarto giocatore della storia a passare 500 touchdown in carriera (inclusi i playoff), raggiungendo Tom Brady, Brett Favre e Peyton Manning. Nella settimana 11, Brees permise ai Saints di rimontare uno svantaggio di 31-16 contro i Redskins nel quarto periodo completando 11 passaggi su 11 negli ultimi due drive, andando a vincere per 34-31 e venendo premiato come quarterback della settimana. I Saints diventarono cos\u00ec la prima squadra della storia a vincere 8 partite consecutive dopo avere perso le prime due. Il 24 dicembre, nella vittoria sui Falcons che diede ai Saints la prima qualificazione ai playoff dal 2013, Brees divenne il giocatore pi\u00f9 rapido della storia e il terzo in assoluto a passare 70.000 yard in carriera. A fine stagione fu convocato per il suo undicesimo Pro Bowl dopo essersi riappropriato del record NFL per percentuale di completamento di passaggi in una stagione che gli era stato strappato da Sam Bradford l'anno precedente ed essersi classificato quarto nella NFL con 4.334 yard passate Guid\u00f2 inoltre la lega in passaggi completati, tentati e yard medie a passaggio, mentre il suo passer rating di 103,9 fu il secondo della NFL.\nNel primo turno di playoff, i Saints vincitori della division ospitarono i Panthers al Louisiana Superdome, in una gara dove Brees pass\u00f2 376 yard e 2 touchdown nella vittoria per 31-26. La stagione dei Saints si chiuse la settimana successiva perdendo all'ultimo secondo per 29-24 nella gara esterna contro i Vikings in una gara divenuta nota come Minneapolis Miracle. In quella partita Brees pass\u00f2 294 yard, 3 touchdown e sub\u00ec 2 intercetti.\nStagione 2018.\nIl 13 marzo 2018, Brees firm\u00f2 un rinnovo biennale del valore di 50 milioni di dollari con i Saints. Nel terzo turno, vinto ai supplementari contro i Falcons, divenne il leader di tutti i tempi della NFL per passaggi completati in carriera, superando Brett Favre e venendo premiato come giocatore offensivo della NFC della settimana e come quarterback della settimana grazie a 396 yard e 3 touchdown.\nL'8 settembre 2018, nel Monday Night Football contro i Washington Redskins, Brees super\u00f2 sia Favre che Manning diventando il leader di tutti i tempi della NFL per yard passate in carriera con un passaggio da 62 yard per Tre\u2019Quan Smith sul finire del secondo quarto. Egli impieg\u00f2 tuttavia meno gare (254) sia di Manning (266) che di Favre (302) per tagliare tale traguardo. La sua partita si concluse con 363 yard passate e tre touchdown nella vittoria per 43-19, venendo premiato come giocatore offensivo della NFC e come quarterback della settimana. Nel settimo turno super\u00f2 i 500 touchdown passati e con la vittoria sui Ravens sconfisse l'unica squadra che non aveva mai battuto in carriera. Nel nono turno fu premiato per la terza volta in stagione come QB della settimana dopo avere inflitto la prima sconfitta stagionale ai Los Angeles Rams con 346 yard passate e 4 touchdown. Sette giorni dopo i Saints vinsero l'ottava gara consecutiva e Brees super\u00f2 Favre al secondo posto per touchdown passati in carriera.\nNell'undicesimo turno i Saints batterono gli Eagles campioni in carica per 48-7 col quarterback che pass\u00f2 363 yard e 4 touchdown. Alla fine di novembre fu premiato come giocatore offensivo della NFC del mese in cui lanci\u00f2 15 touchdown a fronte di un solo intercetto subito in quattro gare, tutte vinte dai Saints. Dopo una sconfitta coi Cowboys, i Saints batterono i Bucs assicurandosi per la prima volta nella loro storia il titolo di division per due anni consecutivi. Brees chiuse la stagione migliorando il proprio record NFL con il 74,4% di passaggi completati oltre a guidare la lega con un passer rating di 115,7, il migliore in carriera, venendo convocato per il 12\u00ba Pro Bowl ed inserito nel Second-team All-Pro. I Saints terminarono con un record di 13-3 assicurandosi il vantaggio del fattore campo per tutti i playoff della NFC. La stagione si chiuse perdendo ai tempi supplementari contro i Rams nella finale di conference.\nStagione 2019.\nNel secondo turno della stagione 2019 Brees fu costretto a lasciare il campo a causa di uno scontro di gioco con Aaron Donald dei Rams in cui si infortun\u00f2 alla mano, non facendo pi\u00f9 ritorno. Il giorno successivo fu evidenziata la rottura di un legamento, costringendolo a uno stop di sei settimane. In una sua assenza i Saints si affidarono a Teddy Bridgewater che ebbe un perfetto record come titolare di 5-0. Brees torn\u00f2 in campo nella settimana passando 3 touchdown nella vittoria sui Cardinals. Nella gara del tredicesimo turno del Giorno del Ringraziamento Brees port\u00f2 i Saints alla vittoria sui Falcons e a conquistare il terzo titolo di division consecutivo con quattro turni di anticipo. Nel turno successivo pass\u00f2 5 touchdown, superando Tom Brady al secondo posto di tutti i tempi per TD in carriera. Nel Monday Night Football della settimana 15 vinto contro i Colts, con 4 touchdown Brees divenne il leader di tutti i tempi della NFL superando Peyton Manning Nella stessa partita stabil\u00ec anche il record di completamento di passaggi in una partita con 29 completi su 30 tentativi, superando il vecchio primato di Philip Rivers. Per questa prestazione fu premiato come giocatore offensivo della NFC della settimana e come quarterback della settimana. A fine stagione fu convocato per il suo tredicesimo Pro Bowl dopo avere passato 2.979 yard, 27 touchdown (quinto nella NFL) e subito 4 intercetti in 11 partite. La stagione dei Saints si chiuse subito nel primo turno di playoff perdendo in casa contro i Vikings ai supplementari.\nStagione 2020.\nIl 17 marzo 2020 Brees firm\u00f2 con i Saints un rinnovo biennale del valore di circa 50 milioni di dollari. Nella settimana 9 pass\u00f2 222 yard e 4 touchdown nella vittoria sui Buccaneers. Sette giorni dopo fu costretto a rimanere fuori dal campo di gioco per tutto il secondo tempo a causa di un infortunio alle costole. Torn\u00f2 in campo nel 15\u00ba turno quando, un po' arrugginito, sbagli\u00f2 per la prima volta in carriera i primi sei passaggi tentati. La sua partita termin\u00f2 comunque con 234 yard passate e 3 touchdown ma l'inizio di partita lento cost\u00f2 la vittoria contro i Chiefs campioni in carica. La settimana successiva, con un passaggio da 9 yard per Latavius Murray all'inizio del secondo tempo, divenne il primo giocatore della storia a superare le 80.000 yard passate in carriera. Grazie alla vittoria sui Vikings, New Orleans vinse il quarto titolo di division consecutivo. La sua annata si chiuse con 2.942 yard passate, 24 touchdown e 6 intercetti in 12 partite.\nNel turno delle wild card contro i Chicago Bears, Brees pass\u00f2 265 yard e 2 touchdown nella vittoria per 21-9. Il 17 gennaio 2021, nell'ultima partita in carriera, Brees pass\u00f2 134 yard, un touchdown e sub\u00ec tre intercetti per la prima volta nei playoff, con i Saints che furono eliminati dai Tampa Bay Buccaneers futuri campioni. Il 14 marzo 2021 annunci\u00f2 il ritiro dopo 20 stagioni nella NFL."}
{"id": "2049907", "revid": "287204", "url": "https://it.wikipedia.org/wiki?curid=2049907", "title": "Kamarhati", "text": " \nKamarhati \u00e8 una suddivisione dell'India, classificata come \"municipality\", di 314.334 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 40' 16 N e 88\u00b0 22' 29 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Kamarhati assommava a 314.334 persone, delle quali 168.633 maschi e 145.701 femmine. I bambini di et\u00e0 inferiore o uguale ai sei anni assommavano a 27.941, dei quali 14.259 maschi e 13.682 femmine. Infine, coloro che erano in grado di saper almeno leggere e scrivere erano 241.145, dei quali 135.786 maschi e 105.359 femmine."}
{"id": "2049911", "revid": "107517014", "url": "https://it.wikipedia.org/wiki?curid=2049911", "title": "Club Deportivo \u00c1rabe Unido", "text": "Il Club Deportivo \u00c1rabe Unido \u00e8 una societ\u00e0 calcistica panamense, con sede a Col\u00f3n. Milita nella ANAPROF, la massima serie del calcio panamense.\nFondato nel 1994, ha vinto 15 titoli nazionali, di cui due della scomparsa Liga Nacional de F\u00fatbol No Aficionado. Conta anche cinque secondi posti in massima serie. \nStoria.\nIl 28 aprile 1994 fu costituito il Club Deportivo \u00c1rabe Unido, che giocava nel campo del Colegio Artes y Oficios, oggi Estadio Javier Cruz. La squadra si iscrive alla Liga Nacional de F\u00fatbol No Aficionado (LINFUNA)."}
{"id": "2049912", "revid": "834", "url": "https://it.wikipedia.org/wiki?curid=2049912", "title": "Gaud\u00ed", "text": ""}
{"id": "2049913", "revid": "179980", "url": "https://it.wikipedia.org/wiki?curid=2049913", "title": "Arabe Unido", "text": ""}
{"id": "2049915", "revid": "179980", "url": "https://it.wikipedia.org/wiki?curid=2049915", "title": "CD \u00c1rabe Unido", "text": ""}
{"id": "2049916", "revid": "358169", "url": "https://it.wikipedia.org/wiki?curid=2049916", "title": "Timor Est ai Giochi della XXVIII Olimpiade", "text": "Timor Est ha gareggiato ai Giochi Olimpici per la prima volta alle olimpiadi estive 2004 ad Atene, Grecia."}
{"id": "2049920", "revid": "36426", "url": "https://it.wikipedia.org/wiki?curid=2049920", "title": "Chiesa della Madonna del Cerro", "text": "La chiesa della Madonna del Cerro \u00e8 un edificio religioso situato nel comune di Sorano, presso la frazione di Montebuono. La sua ubicazione \u00e8 lungo la strada vicinale di Montebuono, in prossimit\u00e0 della localit\u00e0 \"La Dispensa\".\nStoria.\nLa chiesa fu costruita tra la fine del Seicento e gli inizi del Settecento, in ricordo di un leggendario avvenimento miracoloso avvenuto presso un cerro che si trovava nel punto in cui venne costruito l'edificio religioso. Secondo la leggenda, apparve una tavola raffigurante la Vergine su un ramo dell'albero ivi collocato. Dopo che l'effigie sacra, di origine sconosciuta, fu collocata nella vicina chiesa di Sant'Andrea, questa continuava misteriosamente a tornare sul cerro in cui venne trovata.\nRitenuto tale evento miracoloso, fu decisa la costruzione di una chiesa, dedicata appunto alla Madonna del Cerro, nel luogo in cui si trovava questo albero. L'edificio religioso doveva ospitare, infatti, questa misteriosa tavola raffigurante la Vergine, oltre ad un pezzo di tronco del cerro che veniva tagliato per consentire la costruzione della chiesa.\nUtilizzata dai fedeli per la venerazione della Madonna e dell'effigie sacra miracolosa, la chiesa and\u00f2 incontro ad un lungo periodo di degrado ad iniziare dagli inizi del Novecento. Un restauro completato nel 1982 ha permesso di riportare l'edificio religioso agli antichi splendori.\nDescrizione.\nLa chiesa della Madonna del Cerro si presenta come un semplice edificio religioso, situato in prossimit\u00e0 della strada che giunge fino al centro di Montebuono.\nLa chiesa \u00e8 preceduta da una scalinata a otto ordini, che dalla strada consente di raggiungere la posizione rialzata in cui si trova il portale d'ingresso rettangolare, che si apre al centro della facciata principale anteriore, consentendo l'ingresso all'interno dell'edificio religioso.\nL'edificio religioso si sviluppa a pianta rettangolare, con l'interno ad aula unica ove spicca l'altare; vi \u00e8 custodita la tavola ritenuta miracolosa, effettivamente risalente al periodo di transizione tra la fine del Seicento e gli inizi del Settecento. Le pareti si presentano interamente rivestite in intonaco, sia all'interno che all'esterno della chiesa."}
{"id": "2049931", "revid": "15756", "url": "https://it.wikipedia.org/wiki?curid=2049931", "title": "Shinobi (videogioco 2002)", "text": "Shinobi \u00e8 un videogioco per PlayStation 2 uscito nel 2002. Il gioco era inizialmente un'esclusiva per Dreamcast, ma con il fallimento della console divenne esclusiva PlayStation.\nProdotto da SEGA, \"Shinobi\" \u00e8 il primo episodio 3D di una serie nata nel 1987 con il titolo omonimo. Il giocatore interpreta Hotsuma capo del clan ninja degli Oboro chiamato all'azione per salvare la citt\u00e0 di Tokyo dalla presenza di demoni.\nTrama.\n\"Shinobi\" \u00e8 ambientato ai giorni nostri nella citt\u00e0 di Tokyo.\nIl protagonista si chiama Hotsuma, il capo clan degli Oboro, titolo che ha guadagnato 4 anni prima degli eventi del gioco in uno scontro mortale con il fratello secondo le tradizioni del clan per determinare il proprietario di Akujiki, la spada leggendaria del clan ninja Oboro. Hotsuma viene chiamato dal governo per eliminare la minaccia dei demoni, comparsi a Tokyo in seguito ad un terremoto che ha danneggiato la citt\u00e0, e di uccidere Hiruko, uno stregone che sembra coinvolto con il ritorno dei demoni e alla comparsa di un Palazzo Dorato nel centro della citt\u00e0. Hotsuma scoprir\u00e0 inoltre che Hiruko ha fatto uccidere tutti i membri del clan Oboro in assenza di Hotsuma.\nInizia cos\u00ec il viaggio di Hotsuma alla ricerca di Hiruko, viaggio che lo metter\u00e0 contro demoni ed ex membri del clan del Oboro, oltre a scoprire i veri poteri di Akujiki.\nIl gioco \u00e8 suddiviso in 8 ambientazioni ognuna divisa a sua volta in 2 livelli. Ogni livello si conclude con un nemico particolarmente forte, ovvero un boss.\nModalit\u00e0 di gioco.\n\"Shinobi\" \u00e8 un'avventura dinamica 3D in terza persona con elementi hack and slash. Il protagonista guida Hotsuma attraverso otto livelli ciascuno costituito da due sezioni e un boss di fine livello. Il gioco consiste nel muoversi in fretta attraverso i livelli e uccidendo i nemici che compariranno sul percorso. Il gioco non dispone di checkpoint, ma permette al giocatore di continuare dall'inizio di una battaglia con un boss dopo che quest'ultimo \u00e8 stato sconfitto.\nLo stile di combattimento \u00e8 sfrutta l'hack and slash, che coinvolge un gran numero di nemici ricorrenti. La spada di Hotsuma, Akujiki, \u00e8 la sua arma primaria. Akujiki si nutre di anime, inizialmente divorando quelli dei nemici che uccide, poi quella di Hotsuma se non uccide i nemici entro un determinato periodo di tempo. Questo porta ad uccidere tutti i nemici in una battaglia il pi\u00f9 rapidamente possibile. Per garantire che la fame Akujiki rimanga appagata, Hotsuma pu\u00f2 uccidere quattro o pi\u00f9 nemici con non pi\u00f9 di pochi secondi tra ogni uccisione per eseguire un violento attacco \"Tate\", che rilascer\u00e0 pi\u00f9 anime per Akujiki.\nHotsuma pu\u00f2 anche usare gli shuriken per paralizzare brevemente i suoi avversari. Inoltre pu\u00f2 far uso di tre tipi di magia ninja: il \"Ka'en\", un attacco di fuoco; il \"Kamaitachi\", un attacco a distanza che rilascia un'onda d'urto e il \"Raijin\", che gli conferisce invincibilit\u00e0 per un breve periodo di tempo e una velocit\u00e0 impressionante.\nArmi.\nIn \"Shinobi\" il giocatore pu\u00f2 contare su 3 armi: la spada Akujiki, i kunai e i makimono.\nAkujiki.\nAkujiki, la leggendaria spada del clan degli Oboro \u00e8 caratterizzata da una incredibile lama affilata. Il vero potere di Akujiki si rivela solo dopo il suo risveglio, la spada si nutre dello yin dei nemici sconfitti aumentando la potenza dei suoi attacchi. Il problema sta nel fatto che chi utilizza la spada \u00e8 costretto a uccidere di continuo per evitare che l'arma inizi ad assorbire prima lo yin e poi lo yang (l'energia del protagonista) di Hotsuma finendo per ucciderlo.\nKunai.\nQueste lame si trovano uccidendo nemici o in giro per i livelli, Hotsuma ne ha 16 all'inizio di ogni livello, ma pu\u00f2 portarne pi\u00f9 del doppio. Poco potenti, i kunai hanno la caratteristica di immobilizzare il nemico permettendo a Hotsuma di colpirlo senza problemi, funziona sia con i nemici normali che con quelli di fine livello. Hotsuma, inoltre pu\u00f2 lanciarne 8 contemporaneamente immobilizzando tutti i nemici che ha intorno.\nMakimono.\nI makimono sono pergamene magiche che permettono ad Hotsuma di utilizzare poteri magici. Hotsuma ne ha una all'inizio di ogni partita ma ne pu\u00f2 trovare altre durante i livelli. Ci sono 3 tipi di makimono selezionabili utilizzando i tasti direzionali del DualShock 2.\nKa'en.\nUna magia di fuoco che crea una esplosione che danneggia o uccide i nemici nelle vicinanze.\nKamaitachi.\nOnde d'urto che permettono di ferire gli avversari a lunga gittata. Per ogni makimono utilizzato si possono lanciare 6 kamaitachi.\nRaijin.\n\u00c8 uno scudo temporaneo che circonda il protagonista.\nPersonaggi.\nHotsuma.\nIl protagonista del gioco. Hotsuma \u00e8 il leader e l'ultimo sopravvissuto del clan ninja Oboro. Brandendo Akujiki, una spada maledetta, prende le anime di coloro che uccide, Hotsuma nelle infestate rovine di Tokyo si fa strada verso il Palazzo Dorato.\nMoristune.\nDefunto fratello maggiore di Hotsuma. Lui e Hotsuma sono stati costretti a combattere fino alla morte per vedere chi sarebbe stato il leader del clan oboro. Alla fine, Hotsuma ne usc\u00ec vittorioso, ma in questo modo con il cuore colmo di tristezza, uccise suo fratello. Questa tradizione tramandata dagli Oboro non serviva per decidere il leader, ma bens\u00ec era solo un pretesto per sfamare la spada Akujiki. Moritsune viene poi riportato in vita da Hiruko, solo per sfruttare il suo corpo, facendolo possedere da un demone drago. Dopo essere stato sconfitto la seconda volta, viene trafitto da Akujiki, e la sua anima, che risiedeva all'interno della lama maledetta esorcizza il demone nel suo corpo. Poi prende l'anima di Ageha con lui in Akujiki, ma non prima di dire Hotsuma di vendicare il clan Oboro.\nAgeha.\nUn'amica d'infanzia di Hotsuma e Moritsune. Quando erano bambini, Moritsune salv\u00f2 l'anima di Ageha da Akujiki, dopodich\u00e9 Ageha svilupp\u00f2 un sentimento profondo verso di lui. Dopo la morte di Moritsune, lasci\u00f2 il clan e distrusse il sigillo per liberare lo stregone Hiruko, sperando che avrebbe fatto risorgere Moritsune. Ageha impedisce a Hotsuma di uccidere Hiruko cos\u00ec si scontrano in una battaglia. Fugge dopo essere stata sconfitta, si incontra con Hiruko per vedere se Moritsune era stato riportato in vita. Tuttavia, vedendo Moritsune vivo, lo abbraccia, solo per essere accoltellata e ucciso da lui pochi secondi dopo perch\u00e9 in realt\u00e0 era solo un demone con il corpo di Moristune.\nHiruko Ubusuna.\nAntagonista del gioco. Hiruko \u00e8 uno stregone malvagio che \u00e8 stato fermato e ucciso dal clan Oboro e sigillato 72 anni fa, prima degli eventi attuali della storia. Ageha lo ha liberato in modo che possa riportare Moritsune tra i vivi. Ha anche portato in vita alcuni membri del clan Oboro. Tornato alla vita come i suoi scagnozzi e con legioni di Hellspawn, il suo obiettivo \u00e8 quello di far uccidere a Hotsuma tutti i suoi servi in modo che le loro anime si fondano in Akujiki per rendere la spada pi\u00f9 forte, dopodich\u00e9 potr\u00e0 uccidere Hotsuma e utilizzare il potere di Akujiki per aiutarlo a conquistare il mondo. Hiruko viene ucciso da Hotsuma e la sua anima viene divorata da Akujiki.\nKagari Ubusuna.\nUna fanciulla rapita da Hiruko nel santuario. Kagari ha anche rivelato che lei e la sua famiglia erano i suoi discendenti diretti e spiega il suo dovere di guardia alla tomba di Hiruko. Hiruko voleva sacrificarla per far risorgere la sua arma finale, conosciuta come Yatsurao. Ma Kagari \u00e8 stata salvata da Hotsuma ben due volte, e la ragazza da quel momento \u00e8 molto riconoscente nei confronti del protagonista.\nShirakumo.\nUno dei quattro signori Hellspawn. Sembra essere una gigantesca tarantola con una testa da tigre. Fu il primo dei Signori Hellspawn ad essere ucciso.\nBenisuzume.\nUno dei quattro signori Hellspawns. Sembra essere una farfalla gigante con il volto di una donna. Era il secondo ad essere sconfitto, ma invece di lasciare che Hotsuma la finisse, ha deciso di farsi saltare in aria in un ultimo tentativo di ucciderlo.\nKurakuda.\nUno dei quattro signori Hellspawn. Sembra essere liberamente ispirato alla volpe a nove code della mitologia giapponese, solo che ha la parte superiore del corpo di un essere umano, la parte inferiore del corpo di un serpente e con la testa di un serpente e porta sulla schiena un cerchio d'oro che racchiude otto ventagli pi\u00f9 piccoli assieme a una testa di volpe posta nella zona superiore. \u00c8 stato il terzo ad essere ucciso.\nAomizuchi.\nUn ninja che attacca Hotsuma all'inizio del gioco. Ha una ferita sul collo che risplende e che gli provoca dolore quando si avvicina ad Akujiki. Fugge dopo la sconfitta nel suo primo incontro con Hotsuma. La sua vera identit\u00e0 alla fine era quella di Moritsune, fratello morto di Hotsuma. Aomizuchi \u00e8 in realt\u00e0 il quarto e ultimo Signore Hellspawn, un demone drago con il potere dei fulmini, che ha usato il corpo di Moritsune come un burattino.\nYatsurao.\nUna statua gigante vivente armata con 4 braccia che era stata disabilitata e sigillata dagli Oboro 72 anni prima degli eventi attuali della storia. Hiruko tenta di sacrificare Kagari per risvegliarla. Hotsuma sconfigge finalmente Yatsurao ma la sua anima poi viene assorbita da Hiruko, dandogli giovinezza e facendolo diventare ancora pi\u00f9 potente. Successivamente lo stregone rivela che tutto ci\u00f2 faceva parte del suo piano fin dall'inizio.\nColonna sonora.\n \u00e8 l'album soundtrack BGM del videogioco."}
{"id": "2049945", "revid": "4175", "url": "https://it.wikipedia.org/wiki?curid=2049945", "title": "Federazione cestistica dell'Inghilterra", "text": "La England Basketball \u00e8 la federazione che controlla e organizza la pallacanestro in Inghilterra. Essa regola l'English Basketball League, sia maschile che femminile, e la nazionale di pallacanestro dell'Inghilterra. La federazione \u00e8 stata inoltre coinvolta nella costituzione della Nazionale di pallacanestro del Regno Unito nel dicembre 2005, insieme a quelle di Scozia e Galles.\nL'England Basketball, affiliata alla FIBA dal 1937, non fa ancora parte della British Basketball League, l'unica lega professionistica della Gran Bretagna, sebbene entrambe le parti stanno lavorando per unire le due leghe.\nL'attuale presidente \u00e8 Terry Donovan."}
{"id": "2049948", "revid": "358169", "url": "https://it.wikipedia.org/wiki?curid=2049948", "title": "Timor Est ai Giochi della XXIX Olimpiade", "text": "Timor Est ha partecipato alle olimpiadi estive 2008 a Pechino, Cina."}
{"id": "2049959", "revid": "287204", "url": "https://it.wikipedia.org/wiki?curid=2049959", "title": "Frantisek Drtikol", "text": ""}
{"id": "2049966", "revid": "56620", "url": "https://it.wikipedia.org/wiki?curid=2049966", "title": "L'apprendista (Paul Bajoria)", "text": "L'apprendista (\"The Printer's Devil\") \u00e8 il primo dei due libri sulla storia dei gemelli Mog e Nick, scritto da Paul Bajoria e pubblicato in Italia da Fabbri Editori.\nDel volume hanno scritto che \"Paul Bajoria, sulla cresta dell'onda in Inghilterra con questo romanzo, ... padroneggia con sicurezza un intreccio di destini e di eventi, appassionando il lettore con una narrazione serrata\".\nTrama.\nMog Winter \u00e8 un ragazzo di 12 anni, orfano, vive a Londra come apprendista del tipografo Cramplock. Un giorno scopre su un manifesto un ricercato dalla doppia identit\u00e0. Incuriosito dal fatto segue il filo del mistero che lo porta ai docks di Londra, sulle tracce di una scultura di bronzo contenente una strana polvere bianca. Mog insieme all'amico e fratello Nick, indaga trovando messaggi minatori frammenti di lettere, serpenti, statue esotiche e passaggi segreti, alla ricerca della verit\u00e0."}
{"id": "2049973", "revid": "149466", "url": "https://it.wikipedia.org/wiki?curid=2049973", "title": "Mabrica (Catapano)", "text": ""}
{"id": "2049977", "revid": "122315", "url": "https://it.wikipedia.org/wiki?curid=2049977", "title": "Epanterias", "text": ""}
{"id": "2049982", "revid": "287204", "url": "https://it.wikipedia.org/wiki?curid=2049982", "title": "Eccidio di Valdobbiadene", "text": "Leccidio di Valdobbiadene fu l'esecuzione sommaria di circa 50 prigionieri appartenenti alla X\u00aa Flottiglia MAS, eseguito dai partigiani della Brigata Garibaldi \"Mazzini\", avvenuto tra il 3 e il 5 maggio 1945 nei dintorni di Valdobbiadene.\nI fatti.\nTra il 3 e il 5 maggio 1945 alcuni elementi delle brigata \"Mazzini\" sottoposero una cinquantina di prigionieri, civili e militari legati alla X\u00aa Flottiglia MAS, ad un interrogatorio presso la caserma della Guardia di Finanza di Valdobbiadene, allora divenuta sede della brigata. I prigionieri furono quindi divisi in tre gruppi che furono condotti rispettivamente a Saccol di Valdobbiadene, Madean di Combai e Segusino, dove vennero uccisi.\nSeguiti giudiziari.\nNel 2005 il pm militare di Padova, Sergio Dini, ha aperto un fascicolo per accertare fatti e responsabilit\u00e0, in base al rapporto di servizio n. 52 del 17 giugno 1950 redatto dal maresciallo maggiore dei Carabinieri Giuseppe Sotgiu. L'indagine riguardava anche altri due avvenimenti controversi: la strage di Lamosano e l'eccidio del Bus de la Lum. Dini riteneva che sia il Decreto Luogotenenziale 12 aprile 1945, sia l'amnistia Togliatti non possono coprire il fatto: il primo riguarda infatti solo le azioni di guerra, quindi gli atti compiuti per la necessit\u00e0 di lotta contro i fascisti, mentre la seconda escludeva i casi di sevizie particolarmente efferate. In ogni caso, osserva il pm, le leggi nazionali non possono prevalere sul diritto internazionale, e quindi sulle varie convenzioni relative al trattamento dei prigionieri di guerra.\nIl 9 agosto 2007 l'indagine venne archiviata dal giudice per le indagini preliminari per insufficienza di prove, dovuta principalmente a irreperibilit\u00e0, infermit\u00e0 o decesso dei presunti responsabili del fatto."}
{"id": "2049986", "revid": "38120", "url": "https://it.wikipedia.org/wiki?curid=2049986", "title": "Kak\u00e1 (calciatore 1981)", "text": "Carriera.\nHa esordito in Bundesliga il 17 agosto 2008 con l'Hertha Berlino. Ha giocato in Champions League con l'APOEL."}
{"id": "2049988", "revid": "767487", "url": "https://it.wikipedia.org/wiki?curid=2049988", "title": "Sails of Charon", "text": "Sails of Charon \u00e8 un brano degli Scorpions inserito nell'album \"Taken by Force\" e pubblicato nel 1977.\nNe \u00e8 stato fatto anche un singolo, pubblicato solo in Giappone l'anno successivo."}
{"id": "2049989", "revid": "125298057", "url": "https://it.wikipedia.org/wiki?curid=2049989", "title": "Bedy Moratti", "text": "\u00c8 la terza dei sei figli di Angelo Moratti e di Erminia Cremonesi, sorella di Massimo e Gianmarco. Ha una figlia di nome Maria Sole ed un nipote, Giovanni d'Aloja.\nBiografia.\nAttrice prevalentemente di teatro, ha preso parte a film, alcuni dei quali diretti da registi famosi, sia per il grande schermo che per la tv.\nHa anche ricoperto un ruolo di rappresentanza per la squadra dell', gi\u00e0 di propriet\u00e0 del fratello Massimo, il quale ha attualmente ceduto le sue quote, in qualit\u00e0 di \"Presidente Onorario Inter Club\". Nell'ambiente del cinema era nota una sua relazione con l'attore Klaus Kinski. Fu moglie di Gian Germano Giuliani, proprietario dell'azienda Amaro Medicinale Giuliani."}
{"id": "2049992", "revid": "36426", "url": "https://it.wikipedia.org/wiki?curid=2049992", "title": "Pastrone", "text": ""}
{"id": "2049993", "revid": "1442080", "url": "https://it.wikipedia.org/wiki?curid=2049993", "title": "Vladimir Kirillovi\u010d Romanov", "text": "Biografia.\nInfanzia.\nNacque come principe Vladimir Kirillovi\u010d di Russia a Porvoo, nel Granducato di Finlandia, unico figlio maschio del granduca Kirill Vladimirovi\u010d Romanov e della granduchessa Viktoria Feodorovna (nata principessa Vittoria Melita di Sassonia-Coburgo-Gotha): i suoi nonni paterni erano il granduca Vladimir Aleksandrovi\u010d Romanov e la granduchessa Maria Pavlovna (nata Maria di Meclemburgo-Schwerin), quelli materni Alfredo di Sassonia-Coburgo-Gotha e la granduchessa Marija Aleksandrovna Romanova.\nLa famiglia di Vladimir fugg\u00ec in Finlandia dopo la Rivoluzione russa del 1917 e da qui, nel 1920, si trasfer\u00ec a Coburgo, in Germania. L'8 agosto 1922 il padre di Vladimir si proclam\u00f2 Protettore del Trono e due anni dopo, il 31 agosto 1924, assunse il titolo di Imperatore ed Autocrate di tutte le Russie: in seguito all'assunzione paterna del titolo imperiale Vladimir fu proclamato zarevic e granduca con il trattamento di Altezza Imperiale. Nel 1930 la famiglia lasci\u00f2 la Germania per Saint-Briac, Francia, dove il padre install\u00f2 la propria corte. Negli anni trenta Vladimir visse per un periodo in Inghilterra studiando all'Universit\u00e0 di Londra e lavorando nell'azienda agricola industriale Blackstone in Lincolnshire.\nErede nella Seconda Guerra Mondiale.\nIl 12 ottobre 1938, morto suo padre, Vladimir assunse la guida della Famiglia Imperiale: nel 1938 ci furono voci sulla possibilit\u00e0 di una sua reggenza in Ucraina, ma egli respinse l'idea dicendo che non avrebbe contribuito a dissolvere la Russia. Durante la Seconda Guerra Mondiale Vladimir visse a Saint-Briac-sur-Mer in Bretagna, da cui nel 1942 con il suo entourage venne portato in un campo di concentramento a Compiegne per essersi rifiutato di pubblicare un manifesto che invitava i rifugiati politici russi a sostenere la Germania nazista nella guerra contro l'Unione Sovietica. Nel 1944 l'esercito tedesco spost\u00f2 lui e la sua famiglia verso l'interno del paese per il timore di un'invasione dal mare: i tedeschi stavano portandoli a Parigi quando giunse un ordine per portarli a Wittel, ma anche questa risult\u00f2 non sicura e quindi vennero trasferiti in Germania.\nVladimir visse in un castello che apparteneva al marito di sua sorella maggiore Maria Kirillovna ad Amorbach, in Baviera, fino al 1945. Dopo la sconfitta tedesca, temendo che continuando a vivere in Germania i sovietici l'avrebbero catturato, fugg\u00ec in Austria e giunse al confine con il Liechtenstein, ma n\u00e9 questi n\u00e9 la Svizzera gli concessero un visto per uscire dal paese, cosicch\u00e9 torn\u00f2 in Austria, vivendo nella zona di occupazione americana. Sua zia materna l'Infanta Beatrice di Borbone-Orl\u00e9ans gli fece ottenere un visto spagnolo, permettendogli di trasferirsi in Spagna, a San Lucar.\nDopoguerra e matrimonio.\nDopo la guerra pass\u00f2 gran parte della sua vita a Madrid, tornando comunque con frequenza nella propriet\u00e0 in Bretagna e a Parigi. A Losanna, il 12 agosto 1948 (civile) e il 13 agosto 1948 nella Chiesa Ortodossa di San Gerasimo, spos\u00f2 la principessa Leonida Bagration-Mukhrani: la legge di Famiglia dei Romanov sancisce che solo i figli di un matrimonio tra pari -cio\u00e8 fra un Romanov ed una principessa di sangue reale, non solo nobile- possono essere inclusi nella linea di successione imperiale, mentre i frutti di un matrimonio morganatico ne sono esclusi. Bench\u00e9 la dinastia cui apparteneva Leonida, i Bagration, aveva regnato sulla Georgia fin dal Medioevo, il ramo collaterale cui apparteneva la donna non era pi\u00f9 stato sul trono dal 1505 ed era stato considerato semplice nobilt\u00e0 russa fin da allora.\nSi svilupp\u00f2 cos\u00ec una certa polemica se il matrimonio avvenuto fosse o meno morganatico e quindi se le pretese al trono imperiale potessero passare alla figlia Marija o andare ad un altro ramo della famiglia dopo la morte di Vladimir: naturalmente questi e la figlia sostennero che le nozze erano tra uguali. I capi degli altri rami della famiglia imperiale, i principi Vsevolod Ivanovi\u010d (Konstantinovi\u010d), Roman Petrovi\u010d (Nikolaevi\u010d) e Andrej Aleksandrovi\u010d (Mihailovi\u010d) gli scrissero dicendogli che ritenevano quel proclama illegale e che egli si era sposato morganaticamente e che quindi sua moglie non era di lignaggio maggiore di alcuna delle altre mogli dei Principi Romanov.\nInfatti il 23 dicembre 1969 Vladimir divulg\u00f2 un decreto, molto discusso, con cui stabiliva che in caso di sua morte dopo tutti gli altri membri indiscutibilmente legittimi dei Romanov, veniva considerata come unico altro membro sicuramente dinastico la figlia Marija Vladimirovna Romanova (in quanto figlia di matrimonio non morganatico), e ci\u00f2 ne avrebbe fatto la futura \"Protettore del Trono Imperiale\". Ci\u00f2 parve un tentativo di Vladimir per fare in modo che la successione rimanesse nel suo ramo della famiglia. Vladimir pot\u00e9 tornare in Russia nel novembre 1991, caduto il comunismo, quando venne invitato a visitare San Pietroburgo dal sindaco Anatolij Sob\u010dak.\nMorte e disputa sulla successione.\nIl granduca Vladimir mor\u00ec di un apparente attacco di cuore mentre parlava ad una riunione dei banchieri ed investitori di lingua spagnola a Miami, in Florida il 21 aprile 1992. Il suo corpo venne portato in Russia e sepolto con tutti gli onori di un membro della famiglia imperiale (per la prima volta dalla Rivoluzione d'ottobre) nella Fortezza dei santi Pietro e Paolo a San Pietroburgo. Tuttavia la stampa fu attenta a dichiarare che gli onori funebri furono \"considerati dalle autorit\u00e0 civili russe un obbligo verso la famiglia di Romanov piuttosto che un punto in favore del ripristino della monarchia.\" Secondo un portavoce di governo, fu un segno di \"pulizia della nostra coscienza\". Poich\u00e9 non era un nipote di un imperatore il titolo assegnatogli dal padre di granduca di Russia cre\u00f2 problemi su cosa scrivere sulla lapide.\nDopo la sua morte, la figlia Marija assunse la guida della famiglia imperiale di Russia secondo l'interpretazione paterna della Legge di Famiglia dei Romanov. Ci\u00f2 venne contestato da Nicola Romanovi\u010d Romanov, principe di Russia, che pretese per s\u00e9 la guida della famiglia imperiale alla morte del granduca Vladimir. Egli sostiene infatti di essere il pi\u00f9 prossimo e legittimo congiunto maschio di Vladimir poich\u00e9 sostiene che mentre i granduchi di Russia devono sposare donne di sangue reale perch\u00e9 il matrimonio sia tra pari, ai principi della Russia basta sposare donne di condizione nobile perch\u00e9 i loro figli siano considerati frutto di nozze dinastiche: in questo \u00e8 sostenuto ed appoggiato dalla Associazione della Famiglia Romanov, fondata dai capi degli altri rami della famiglia imperiale, i Konstantinovi\u010d, i Nikolaevi\u010d e i Michailovi\u010d.\nSecondo il noto studioso Guy Stair Sainty \"la posizione della granduchessa Marija Vladimirovna come capo della Casa Imperiale \u00e8 riconosciuta dalla maggior parte delle organizzazioni russe monarchice serie e dalla maggior parte di quei capi di case reali che continuano a mantenere rapporti con la Casa Imperiale\"\nVladimir era anche duca titolare di Holstein-Gottorp, titolo di ogni zar dal 1773: poich\u00e9 quel ducato non accetterebbe discendenza in linea femminile, Marija ne sarebbe esclusa, a favore del cugino principe Dimitri Romanovsky-Ilyinsky (cittadino americano che preferirebbe usare il nome di Paul Ilyinski). Il granduca Vladimir sembra comunque essere stato l'ultimo ad avere usato tale titolo.\nTitoli e trattamento.\nInoltre era \"Protettore dell'Unione dei Discendenti dei Commendatori Ereditari e Cavalieri del Gran Priorato Russo dell'Ordine di San Giovanni di Gerusalemme\"."}
{"id": "2050017", "revid": "110157", "url": "https://it.wikipedia.org/wiki?curid=2050017", "title": "Greatest Hits + Five Unreleased", "text": "Greatest Hits + Five Unreleased \u00e8 il terzo album del cantante statunitense Steve Perry.\nL'album \u00e8 una raccolta dei migliori brani dei precedenti album di Steve Perry. Sono inoltre presenti cinque brani mai pubblicati o inediti, come ad esempio I Stand Alone, cantata da Perry per la colonna sonora del film Disney La spada magica - Alla ricerca di Camelot, o Don't Fight It, duetto frutto della collaborazione col cantante Kenny Loggins."}
{"id": "2050024", "revid": "767487", "url": "https://it.wikipedia.org/wiki?curid=2050024", "title": "Academia Nacional de Bellas Artes San Alejandro", "text": "La Academia Nacional de Bellas Artes San Alejandro \u00e8 la pi\u00f9 antica e pi\u00f9 prestigiosa scuola di belle arti a Cuba. Si trova nel quartiere \"Marianao\" a L'Avana. La sua fondazione avviene nel 1818 presso il Convento di San Alejandro dal pittore francese, Jean Baptiste Vermay, che \u00e8 stato il suo primo direttore. Si trova oggi in un edificio monumentale costruito nei primi anni 1940.\nLa vita interna a San Alejandro \u00e8 disciplinata dal Consiglio di Amministrazione che, a sua volta, nomina il Consiglio tecnico, che ha il compito di eseguire i diversi servizi che compongono la facolt\u00e0.\nIl Consiglio di Amministrazione \u00e8 costituito dal direttore e vice direttore e dai segretari speciali.\nLa commissione tecnica, a sua volta, \u00e8 l'organo responsabile per l'insegnamento delle diverse discipline artistiche. \u00c8 costituita da tutti i decani di ciascuna disciplina (pittura, incisione, scultura, gioielleria, arti grafiche) cos\u00ec come insegnamenti teorico-culturali.\nIl corso accademico ha una durata di 5 anni e comprende la preparazione degli insegnanti cubani e stranieri che optano per il grado di Dottore in Scienze Artistiche."}
{"id": "2050027", "revid": "101175", "url": "https://it.wikipedia.org/wiki?curid=2050027", "title": "Gran Premio motociclistico del Sudafrica 2004", "text": "Il Gran Premio motociclistico del Sudafrica 2004 corso il 18 aprile, \u00e8 stato il primo Gran Premio della stagione 2004 del motomondiale, si tratta della decima ed ultima edizione del Gran Premio corso in Sudafrica.\nHa visto vincere: la Yamaha di Valentino Rossi in MotoGP, Daniel Pedrosa nella classe 250 e Andrea Dovizioso nella classe 125, per quest'ultimo pilota si tratta della prima vittoria nel motomondiale."}
{"id": "2050028", "revid": "287204", "url": "https://it.wikipedia.org/wiki?curid=2050028", "title": "Liga ACB 1997-1998", "text": "La Liga ACB 1997-1998 \u00e8 stata la 42\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i \"play-off\" per il titolo nazionale, disputati al meglio delle cinque gare con le prime due in casa della meglio classificata al termine della stagione regolare. Le ultime tre retrocedono in Liga Espa\u00f1ola de Baloncesto.\nIl Tdk Manresa, sesto al termine della \"regular season\", vince il suo primo titolo nazionale in finale dei play-off sul Tau Cer\u00e1mica, primo dopo le trentaquattro giornate.\nRisultati.\nPlay-out.\nVerdetti: Ourense Xacobeo 99 e Ciudad de Huelva retrocesse nella LEB"}
{"id": "2050030", "revid": "156341", "url": "https://it.wikipedia.org/wiki?curid=2050030", "title": "Adecco Estudiantes", "text": ""}
{"id": "2050031", "revid": "21880", "url": "https://it.wikipedia.org/wiki?curid=2050031", "title": "Thelphusa fluviatilis", "text": ""}
{"id": "2050033", "revid": "486946", "url": "https://it.wikipedia.org/wiki?curid=2050033", "title": "Caja San Fernando", "text": ""}
{"id": "2050037", "revid": "156341", "url": "https://it.wikipedia.org/wiki?curid=2050037", "title": "C.B. Gran Canaria", "text": ""}
{"id": "2050040", "revid": "156341", "url": "https://it.wikipedia.org/wiki?curid=2050040", "title": "Covir\u00e1n Sierra Nevada Granada", "text": ""}
{"id": "2050041", "revid": "156341", "url": "https://it.wikipedia.org/wiki?curid=2050041", "title": "F.C. Barcelona Banca Catalana", "text": ""}
{"id": "2050044", "revid": "156341", "url": "https://it.wikipedia.org/wiki?curid=2050044", "title": "Festina Joventut", "text": ""}
{"id": "2050045", "revid": "113171786", "url": "https://it.wikipedia.org/wiki?curid=2050045", "title": "Dobok", "text": "Il dobok (, \"do-bohk\", \"do\" \"stile di vita\" e \"bohk\" \"abbigliamento\") \u00e8 l'uniforme indossata dai praticanti di arti marziali coreane.\nIl dobok si pu\u00f2 trovare in diversi colori, tuttavia bianco e nero sono i pi\u00f9 comuni. Ha forma simile al Keikogi Giapponese, ma spesso i pantaloni sono pi\u00f9 lunghi e pi\u00f9 larghi. Per questo motivo, molti praticanti coreani indossano un Dobok formato come il Hanbok coreano. \nIl Dobok dei praticanti di Taekwondo (l'arte marziale coreana pi\u00f9 praticata e famosa del mondo), esprime il concetto dal Tao, ovvero il rapporto diretto tra microcosmo (l'Uomo) e macrocosmo (la Natura) espresse nella natura stessa dell'uniforme indossata.\nIl Dobok del Taekwondo \u00e8 costituito da tre parti fondamentali: la casacca, i pantaloni e la cintura. Questi tre elementi sono creati sulla base delle tre figure geometriche fondamentali: il cerchio, il quadrato e il triangolo. Questi tre simboli rappresentano, secondo la tradizione coreana, il fondamento dell'universo. Nella filosofia taoista, ognuna di queste figure geometriche simboleggia i \"Sam-Jae\", i tre elementi base del mondo: il cerchio rappresenta \u201cCheon\u201d il cielo; il quadrato \u201cJi\u201d la terra; il triangolo \u201cIn\u201d, l'essere umano. Molta importanza assume, in tal senso, la teoria dello Yin e dello Yang secondo la quale l'uomo \u00e8 un piccolo universo: l'indumento superiore rappresenta lo Yang, i pantaloni sono Yin e la cintura simboleggia l'uomo in se stesso. Indossando il Dobok, l'unione degli elementi viene pienamente realizzata. Particolare importanza all'interno del Dobok \u00e8 data alla cintura: essa infatti, si trova al centro dell'uniforme, e simboleggia la volont\u00e0 di organizzare i Sam-Jae e di concentrare l'energia al centro del corpo.\nUna differenza importante tra il Dobok e le altre tradizionali divise di arti marziali (come il Keikogi o il Judoji) \u00e8 che la casacca superiore \u00e8 chiusa con un collo a V. Questa comoda soluzione venne studiata per permettere al praticante di Taekwondo di non preoccuparsi che la casacca si aprisse durante un combattimento, impedendolo nei movimenti e rendendo impossibile risistemarla a causa della corazza indossata sopra, obbligatoria nei combattimenti agonistici.\nInizialmente i dobok venivano realizzati solo di colore bianco. Dal 1970 venne introdotta una distinzione per i dobok indossati dalle Cinture Nere. L'uniforme delle Cinture Nere ha di colore nero il collo a V, come la cintura. L'uniforme indossata invece dalle Cinture Poom (ovvero il grado da Cintura Nera di chi non ha ancora compiuto 15 anni) ha il collo a V nero e rosso. Tutti gli altri gradi utilizzano il collo a V bianco. Il colore bianco rappresenta l'universo: secondo la filosofia coreana l'origine dell'universo \u00e8 il numero uno (Han), che a sua volta nasce dal colore bianco.\nNel luglio del 2011, durante il 6\u00ba Campionato del Mondo di Poomsae (Forme) a Vladivostok in Russia la WTF (World Taekwondo Federation) ha presentato ufficialmente la nuova uniforme per le competizioni di Poomsae. L'obiettivo \u00e8 stato quello di esaltare la filosofia storica del Taekwondo utilizzando figure e uniformi tradizionali coreane, anche per preservare l'unicit\u00e0 dell'abbigliamento tipico del Taekwondo tradizionale. I Dobok per Poomsae sono 5, diversi in base al grado e al sesso del praticante. Ognuno di essi \u00e8 associato ad uno dei 5 principi fondamentali di questa disciplina.\nLe principali differenze tra questi dobok e quelli da allenamento/combattimento normalmente utilizzati sono nel colore dei pantaloni (vedi sotto) e nel forma della casacca che torna ad essere aperta e sostituisce il tradizionale colletto a V con un pi\u00f9 classico colletto ad Y.\nDobok Poomsae Cintura Poom maschile: Per le Cinture Nere di sesso maschile che non hanno ancora compiuto 15 anni il Dobok da Poomsae ha i pantaloni azzurri, la casacca bianca e il collo ad Y \u00e8 rosso e nero come la cintura.\nDobok Poomsae Cintura Poom femminile: Per le Cinture Nere di sesso femminile che non hanno ancora compiuto 15 anni il Dobok da Poomsae ha i pantaloni rossi, la casacca bianca e il collo ad Y \u00e8 rosso e nero come la cintura.\nDobok Poomsae Cintura Nera maschile: Per le Cinture Nere di sesso maschile che hanno compiuto 15 anni e hanno un grado compreso tra il 1\u00b0 e il 6\u00b0 Dan il Dobok da Poomsae ha i pantaloni Neri o Blu scuro, la casacca \u00e8 bianca e il collo ad Y nero come la cintura.\nDobok Poomsae Cintura Nera femminile: Per le Cinture Nere di sesso femminile che hanno compiuto 15 anni e hanno un grado compreso tra il 1\u00b0 e il 6\u00b0 Dan il Dobok da Poomsae ha i pantaloni Blu o Azzurri, la casacca \u00e8 bianca con il collo ad Y nero come la cintura.\nDobok Poomsae Cintura Nera Master: Per tutte le Cinture Nere (maschili e femminili) che hanno un grado compreso tra il 7\u00ba e il 9\u00ba Dan, oppure che hanno acquisito il grado di Maestro presso la propria federazione nazionale il Dobok da Poomsae ha i pantaloni Neri o Blu scuro, la casacca \u00e8 giallo ocra con il collo ad Y nero come la cintura.\nAttorno al dobok si indossa una cintura, che rappresenta il grado dell'allievo. Le cinture colorate sono indossate dai detentori dei KUP (i gradi che precedono la Cintura Nera), mentre le Cinture Nere sono indossate dai detentori dei DAN. L'ordine dei colori delle cinture varia a seconda delle scuole. Solitamente la prima cintura indossata \u00e8 quella bianca. Gli altri colori spesso sono giallo, gialla avanzata(giallo-verde), verde, verde avanzata(verde-blu) blu, blu avanzata(blu-rossa), rossa, rossa avanzata(rosso-nera)e nero, tuttavia ci sono scuole che usano anche altri colori.\nI praticanti di Arti Marziali coreane con la spada come il Kumdo di solito usano pantaloni pi\u00f9 larghi detti \"Chima-Baji\", che letteralmente significa \"Pantaloni-Gonna\"."}
{"id": "2050046", "revid": "156341", "url": "https://it.wikipedia.org/wiki?curid=2050046", "title": "Real Madrid Teka", "text": ""}
{"id": "2050048", "revid": "156341", "url": "https://it.wikipedia.org/wiki?curid=2050048", "title": "Tau Cer\u00e1mica", "text": ""}
{"id": "2050050", "revid": "156341", "url": "https://it.wikipedia.org/wiki?curid=2050050", "title": "Tdk Manresa", "text": ""}
{"id": "2050052", "revid": "156341", "url": "https://it.wikipedia.org/wiki?curid=2050052", "title": "Unicaja M\u00e1laga", "text": ""}
{"id": "2050054", "revid": "4711", "url": "https://it.wikipedia.org/wiki?curid=2050054", "title": "Valvi Girona", "text": ""}
{"id": "2050056", "revid": "1543377", "url": "https://it.wikipedia.org/wiki?curid=2050056", "title": "Vedad Ibi\u0161evi\u0107", "text": "Dal 2007 al 2018 \u00e8 stato convocato regolarmente in nazionale, della quale \u00e8 il quarto giocatore pi\u00f9 presente e il secondo miglior marcatore nella storia, e con cui ha partecipato ai Mondiali del 2014. A livello individuale, nel 2008 \u00e8 stato eletto calciatore bosniaco dell'anno.\nBiografia.\nAnche suo cugino Elvir Ibi\u0161evi\u0107 \u00e8 un calciatore.\nCaratteristiche tecniche.\n\u00c8 un centravanti forte fisicamente e con un buon senso del gol. Si dimostra abile nel calciare verso la porta con entrambi i piedi e nel segnare reti in acrobazia, ma anche gol da opportunista.\nCarriera.\nClub.\nGli inizi al Basilea e il trasferimento negli Stati Uniti.\nNel 2000 si \u00e8 trasferito con la sua famiglia in Svizzera. \u00c8 entrato cos\u00ec a far parte delle giovanili del FC Baden. Dopo sei mesi, per\u00f2, si \u00e8 trasferito negli Stati Uniti, a St. Louis, dove ha completato gli studi e ha ripreso a giocare a calcio. \u00c8 stato inserito dal magazine \"Soccer America\" tra i venticinque prospetti pi\u00f9 interessanti provenienti dai licei. Ha scelto l'universit\u00e0 di St. Louis e ha quindi giocato nei St. Louis Strikers, con cui nel 2003 ha realizzato diciotto reti in ventidue presenze. Nel 2004 gioca tre presenze segnando tre reti con i Chicago Fire, venendo cos\u00ec notato dal suo connazionale Vahid Halilhod\u017ei\u0107, allora tecnico del Paris Saint-Germain portandolo nel club parigino.\nIn Francia: PSG e Dijon.\nNon ha avuto, per\u00f2, molta fortuna nel campionato 2004-2005: per il PSG \u00e8 stata un'annata nera e Halilhod\u017ei\u0107 \u00e8 stato esonerato. Ha collezionato soltanto quattro presenze, entrando a partita in corso, senza lasciare il segno. Al termine del campionato, quindi, viene acquistato dal Digione, club di Ligue 2. Qui, ha realizzato dieci reti in trentatr\u00e9 partite, ritrovando cos\u00ec la vena del gol. Dopo questa positiva stagione, \u00e8 arrivata la chiamata dalla Germania, precisamente dall'Alemannia Aquisgrana, appena promosso in Bundesliga.\nIn Germania: Alemannia, Hoffenheim, Stoccarda e Hertha Berlino.\nL'avventura del club, per\u00f2, non \u00e8 stata molto fortunata: l'Alemannia Aquisgrana si \u00e8 classificato diciassettesimo in classifica nel campionato 2006-2007, che ha segnato quindi la retrocessione della squadra. Ha siglato sei reti in ventiquattro partite, attirando su di s\u00e9 l'interesse dell'Hoffenheim, militante in 2. Fu\u00dfball-Bundesliga, che lo ha acquistato.\nHa fatto cos\u00ec parte della formazione titolare dell'Hoffenheim che ha conquistato, per la prima volta nella sua storia, la promozione in Bundesliga, grazie anche ai potenti mezzi economici del club tedesco. Nel corso dell'annata, terminata con la promozione in massima divisione, ha realizzato soltanto cinque reti in trentuno presenze. La sua affermazione \u00e8 arrivata proprio in Bundesliga, quando ha siglato diciassette reti nelle prime quindici giornate, portando cos\u00ec il neopromosso Hoffenheim in vetta alla classifica. \nIl 14 gennaio 2009, in occasione di un'amichevole in Spagna contro l'Amburgo, ha subito un infortunio al legamento crociato del ginocchio destro. Operato tre giorni dopo, dovr\u00e0 rimanere fuori dal campo fino al termine della stagione. Ha quindi terminato la stagione con 18 gol in 17 partite.\nRipresosi dall'infortunio, \u00e8 riapparso nella stagione 2009-2010, durante la quale ha dimostrato di essere stato recuperato in pieno, segnando 12 gol in 34 presenze e fornendo 11 assist.\nIl 25 gennaio 2012 viene ceduto allo Stoccarda, il 13 dicembre 2012 realizza la sua prima tripletta contro lo Schalke 04, mentre il 1\u00ba settembre 2013 sigla un'altra tripletta contro la sua ex squadra l'Hoffenheim, il 9 febbraio 2014 viene espulso colpevole di aver rifilato un colpo a gioco fermo a un avversario durante la partita contro l'Augsburg, prendendosi cos\u00ec ben 5 turni di squalifica. Il 6 agosto 2014 il club tedesco annuncia di avergli rinnovato il contratto fino al giugno 2017.\nIl 30 agosto 2015 passa in prestito con obbligo di riscatto all'Hertha Berlino, dove il 22 settembre seguente realizza una doppietta in campionato, al Colonia. Nell'agosto 2016 viene nominato dall'allenatore P\u00e1l D\u00e1rdai capitano della squadra. Dopo un buon avvio di stagione, il 27 novembre successivo, realizza una doppietta decisiva in campionato nella vittoria interna contro il Mainz 05, tagliando cos\u00ec anche il traguardo prestigioso dei 100\u00ba goal in Bundesliga. Il giorno seguente gli viene rinnovato ulteriormente il contratto sino al giugno 2019.\nSchalke 04.\nIl 3 settembre 2020 viene acquistato a parametro zero dallo Schalke 04 firmando un contratto annuale. Annuncia che devolver\u00e0 il proprio stipendio in beneficenza e che guadagner\u00e0 solo attraverso alcuni bonus. Il 1\u00ba gennaio 2021 risolve il contratto con la societ\u00e0 tedesca.\nNazionale.\nNel 2004 ha esordito nella quando si trovava a St. Louis, con gli Strikers. Nel marzo 2007, viene convocato le la prima volta nella nazionale maggiore, con cui ha esordito il 24 marzo successivo, nella partita tra e . Ha trovato col tempo durante la sua carriera con continuit\u00e0 un posto da titolare, grazie alle ottime e sorprendenti prestazioni con la maglia dell'Hoffenheim. Il 15 ottobre 2013 segna contro la Lituania lo storico goal qualificazione che permette alla Bosnia di andare al mondiale di Brasile 2014 per la prima volta nella sua storia.\nNell'esordio ai mondiali, nella gara poi persa contro l'Argentina, sigla il primo gol della nella massima competizione calcistica mondiale, fissando il risultato sull'1-2. \nNel novembre 2017 si ritira momentaneamente dalla nazionale, dopo oltredieci anni di militanza. Il 28 maggio 2018 gioca la sua ultima gara in nazionale, disputando una ventina di minuti nella sfida amichevole contro il Montenegro, assieme ai suoi compagni Emir Spahi\u0107 e Zvjezdan Misimovi\u0107.\nAllenatore.\nIl 26 marzo 2017 riceve dalla FSBiH, insieme ai connazionali Begovi\u0107, Cocali\u0107, D\u017eeko, Luli\u0107, Spahi\u0107 e Vi\u0161\u0107a, il diploma di allenatore UEFA-B per le giovanili.\nIl 4 agosto 2021 torna all' nelle vesti di collaboratore tecnico, con il ruolo di allenatore degli attaccanti.\nStatistiche.\nPresenze e reti nei club.\nTra club, nazionale maggiore e nazionali giovanili, Ibi\u0161evi\u0107 ha totalizzato globalmente 584 partite segnando 221 gol, alla media di 0,38 reti a partita.\n\"Statistiche aggiornate al 1\u00ba gennaio 2021.\""}
{"id": "2050057", "revid": "287204", "url": "https://it.wikipedia.org/wiki?curid=2050057", "title": "Un gioco e un passatempo", "text": "Un gioco e un passatempo \u00e8 un romanzo dello scrittore statunitense James Salter. Uscito nel 1967, \u00e8 il suo terzo romanzo. La prima pubblicazione italiana \u00e8 del 2006.\nTrama.\nL'anonimo io narrante del romanzo, un trentaquattrenne statunitense, ottiene dai Wheatland, amici connazionali che vivono a Parigi, la possibilit\u00e0 di usare per l'inverno la loro casa di Autun, sonnolenta cittadina del centro della Francia. Poco dopo il suo arrivo, riceve la visita di Philip Dean, un americano di dieci anni pi\u00f9 giovane, conosciuto a Parigi, che promette di fermarsi pochi giorni.\nDean \u00e8 affascinante, brillante ma irrequieto: ha lasciato l'Universit\u00e0 Yale per girare la Francia, dove si trova anche il padre, affermato critico teatrale. Una sera i due conoscono Anne-Marie, diciottenne francese bella e semplice, che Dean riesce a sedurre. Da quel momento i due cominciano ad essere protagonisti di una storia d'amore e di sesso, vista attraverso gli occhi dell'anonimo amico.\nI pochi giorni che Philip avrebbe dovuto trascorrere ad Autun diventano mesi, e gli incontri erotici, fra Dean e Anne-Marie si susseguono diventando via via pi\u00f9 sbrigliati, coinvolgenti, felici: dagli alberghi di provincia raggiunti a bordo della lussuosa Delage che Dean ha avuto in prestito da un amico, al minuscolo appartamento di lei, i due ragazzi sviluppano via via una forte attrazione sentimentale oltre che sessuale.\nIl narratore-voyeur, tuttavia, \u00e8 per sua stessa ammissione inaffidabile: mescola le cose che ha visto coi racconti che gli fa Dean e - spesso - con quanto lui immagina sia successo. Il suo racconto lo vede comunque parte degli accadimenti, se non altro per come partecipa alla registrazione dei gesti dei due amanti, affascinato da entrambi e morbosamente geloso della loro felicit\u00e0, lui che corteggia senza troppa convinzione, e pertanto senza successo, una giovane vedova, impiegata comunale di Autun.\nIl rapporto tra i due ragazzi, carnale ed idilliaco allo stesso tempo, precipita improvvisamente nella tragedia: Philip \u00e8 costretto a tornare in patria per mancanza di denaro, e poco dopo il suo ritorno \u00e8 vittima di un incidente stradale mortale.\nIl titolo.\nIl titolo \u00e8 tratto da un passo del Corano:"}
{"id": "2050058", "revid": "14691", "url": "https://it.wikipedia.org/wiki?curid=2050058", "title": "Lingue Niger-Congo", "text": ""}
{"id": "2050061", "revid": "599013", "url": "https://it.wikipedia.org/wiki?curid=2050061", "title": "Federazione Toscana BCC", "text": "La Federazione Toscana Banche di Credito Cooperativo, nota anche con l'acronimo \"FTBCC\", costituisce l'organismo associativo delle Banche di Credito Cooperativo (BCC) della regione a cui fornisce rappresentanza, assistenza, consulenza e formazione.\nLa Federazione \u00e8, a sua volta, associata a Federcasse, la Federazione Italiana delle BCC-CR.\nStoria.\nLa Federazione nasce nel 1959 con il nome di \"Federazione Toscana delle Casse Rurali ed Artigiane\". Ha assunto la denominazione attuale il 4 dicembre 1993, come previsto dal Testo Unico Bancario.\nOrganizzazione.\nA gennaio 2018 sono 14 in 7 province della Toscana le Banche di Credito cooperativo associate alla Federazione, per un totale di 280 agenzie, pi\u00f9 di 110.000 soci ed oltre 605.000 clienti.\nBanche associate.\nLe 14 Banche associate sono le seguenti in ordine di provincia di appartenenza:\nManagement.\nPresidente della Federazione \u00e8 Matteo Span\u00f2, dal 9 giugno 2016; Direttore della Federazione \u00e8 Roberto Frosini, in carica dal 2002."}
{"id": "2050064", "revid": "365417", "url": "https://it.wikipedia.org/wiki?curid=2050064", "title": "Giovan Battista Castello", "text": "La vita.\nLa famiglia era oriunda di Gandino in Val Seriana, ma Giovanni Battista nacque a Trescore Balneario o a Lovere nell'estate del 1526 e visse poi fino ai dieci anni a Lovere, il padre Giovanni Maria era originario di Gandino. La famiglia era ritornata poi a Trescore per trasferirsi dal 1541 a Bergamo. Giovanni Battista fece il suo apprendistato presso la bottega del pittore cremasco Aurelio Busso, lo stesso che, allievo di Polidoro da Caravaggio, aveva frequentato a Roma l'Accademia di San Luca e aveva collaborato con Giulio Romano a Mantova.\nDopo un viaggio di studio e aggiornamento a Roma, il Bergamasco si trasfer\u00ec a Genova (1545-1548) dove ebbe importanti rapporti di collaborazione con Luca Cambiaso. A Genova esegu\u00ec numerose opere, tra cui il palazzo Carrega-Cataldi (1558-1561) per Tobia Pallavicini poi in via Garibaldi. Federico Alizeri ci dice in proposito: \"Il disegno di questo palazzo \u00e8 di Giambattista Castello; che nel portico e nell'antisala del piano superiore color\u00ec a fresco diverse Deit\u00e0 e bizzarre grottesche, adornando l'una e l'altra con plastiche di sua invenzione\".\nNel 1556 venne incaricato di decorare il salone, costruito su suo progetto, della casa di Guido e Paolo Lanzi nella bergamasca, a Gorlago con una serie di affreschi raffiguranti dodici episodi tratti dall'Odissea. Il ciclo \u00e8 concepito come un elogio delle arti, della pace e dell'intelligenza (Apollo, Minerva e le Muse) contro la violenza della guerra.\nEntro il 1558 disegna il progetto di rinnovo e completamento della chiesa di santo Spirito in Bergamo, del quale ci restano tre straordinari disegni e una relazione.\nPer Vincenzo Imperiale progetta ed esegue il Palazzo Imperiale di Campetto, e la decorazione della facciata e di numerosi ambienti interni.\nNel 1560 amplia, per conto di Domenico Grillo, l'omonimo palazzo Domenico Grillo, in piazza delle Vigne.\nDel 1563 \u00e8 palazzo Podest\u00e0, l'anno successivo palazzo Doria e la villa Grimaldi a Sampierdarena. Nello stesso torno d'anni decora la chiesa dell'Annunziata di Portoria e parte della cattedrale della citt\u00e0.\nNel 1567 si trasferisce in Spagna al servizio del re Filippo II come architetto reale e dove tra l'altro lavora al Monastero dell'Escorial. Il figlio Fabrizio collabor\u00f2 con Gian Battista e prosegu\u00ec la sua attivit\u00e0 pittorica."}
{"id": "2050067", "revid": "767487", "url": "https://it.wikipedia.org/wiki?curid=2050067", "title": "Untoten", "text": "Gli Untoten - (it. \"Nonmorti\") sono un gruppo musicale tedesco di Berlino il cui percorso iniziale si inscrive nell'ambito del grindcore sino al cambio stilistico che li porta ad orientarsi verso territori Darkwave. \u00c8 uno dei gruppi pi\u00f9 rappresentativi nella scena goth tedesca. Gli album pi\u00f9 rappresentativi sono \"Vampire Book\" \u0438 \"The Look of Blasphemie\" per il darkwave, e la trilogia \"Grabsteinland\" per il Neue Deutsche H\u00e4rte. Gli ultimi lavori del gruppo(\"Die Blutgr\u00e4fin\", \"Die Nonnen von Loudun\", \"Die Hexe\") sono pi\u00f9 una mescolanza del chanson con il classico.\nBiografia.\nNel 1994 compare il primo demo del gruppo ZiZa, rinominato presto come Untoten. A cominciare dall'album \"Kiss of Death\", gli Untoten hanno iniziato a creare degli album in darkwave strano, il migliore dei quali \u00e8 considerato \"Vampire Book\". in questi album (\"Kiss of Death\", \"Nekropolis\", \"Schwarze Messe\", \"Vampire Book\" e \"Look of Blasphemie\") gli Untoten giocano con l'estetica satanista.\nDiscografia.\nRaccolte e partecipazioni.\nZilloScope: New Signs &amp; Sounds 11/1998 \u2013 \"Doom (Gek\u00fcrzte Version)\"&lt;br&gt;\nAngels' Delight 2 - \"Black Blood\"&lt;br&gt;\nSchattentanz I \u2013 \"Tanz Der Hexen\"&lt;br&gt;\nDresscode Black I - \"Shake (Exclusive Track)\", \"Lilith\", \"Sperm finger\"&lt;br&gt;\nThe Black Book Compilation - Goths Paradise IV - \"Abdomination\"&lt;br&gt;\nExtreme Jenseithymnen 2 - \"Strange Inside\"&lt;br&gt;\nNachtschw\u00e4rmer 6 \u2013 \"Mit den Augen der Nacht\"&lt;br&gt;\nOrkus Compilation X \u2013 \"Alexanderplatz\"&lt;br&gt;\nNachtschw\u00e4rmer 7 - \"Rabenlied\"&lt;br&gt;\nOrkus Presents The Best of 2004 (Part 1) - \"Lichtbringer\"&lt;br&gt;\nSonic Seducer \u2013 10 Jahre Jubil\u00e4ums \u2013 \"Herz der Finsternis (Edit)\"&lt;br&gt;\nNew Signs &amp; Sounds 11/2006 (Zillo Compilation) - \"Die Jagd\""}
{"id": "2050070", "revid": "1494169", "url": "https://it.wikipedia.org/wiki?curid=2050070", "title": "Set the World on Fire", "text": ""}
{"id": "2050079", "revid": "1892728", "url": "https://it.wikipedia.org/wiki?curid=2050079", "title": "La paura fa novanta XVIII", "text": ""}
{"id": "2050081", "revid": "834", "url": "https://it.wikipedia.org/wiki?curid=2050081", "title": "Set The World On Fire", "text": ""}
{"id": "2050083", "revid": "838137", "url": "https://it.wikipedia.org/wiki?curid=2050083", "title": "William Donald Borders", "text": "\u00c8 stato il tredicesimo arcivescovo di Baltimora dal 1974 al 1989, essendo stato precedentemente il primo vescovo di Orlando dal 1968 al 1974.\nBiografia.\nWilliam Donald Borders nacque a Washington, nell'Indiana, e ancora giovane frequent\u00f2 la scuola media ed elementare parrocchiale, intraprendendo i propri studi ecclesiastici nel 1932, nel St. Meinrad Seminary del suo stato nativo. Nel 1936 si trasfer\u00ec al Notre Dame Seminary a New Orleans in risposta a un appello all'arcivescovo di quella citt\u00e0, Joseph Rummel. Venne ordinato sacerdote nella cattedrale di New Orleans il 18 maggio 1940.\nLa sua prima assegnazione pastorale fu alla parrocchia del Sacro Cuore di Baton Rouge, in Louisiana. Nel 1943 entr\u00f2 nell'esercito come cappellano militare nella 91\u00aa Divisione di Fanteria in Africa ed Italia, raggiungendo il rango di maggiore alla fine del proprio servizio militare nel 1946.\nDal suo ritiro dal servizio militare fu parroco della chiesa di Nostra Signora del Pronto Soccorso a Westwego, Louisiana. Frequent\u00f2 quindi l'Universit\u00e0 di Notre Dame a South Bend, dove ottenne un master in Scienza dell'Educazione nel 1947. Completati i propri studi, si stabil\u00ec alla parrocchia di Nostra Signora di Lourdes a New Orleans.\nNel 1948 divenne assistente della cappella dell'Universit\u00e0 della Louisiana. Nel 1964 divenne rettore della cattedrale di San Giuseppe a Baton Rouge, dove prest\u00f2 servizio come direttore diocesano del consiglio cattolico, come direttore dei seminaristi e come consultore diocesano, oltre ad essersi distinto per essere stato il fondatore di un seminario minore. Nel 1963 venne nominato prelato domestico col titolo di monsignore.\nIl 2 maggio 1968 papa Paolo VI lo nomin\u00f2 vescovo della neoeretta diocesi di Orlando: venne consacrato il 14 giugno dello stesso anno, facendo l'ingresso ufficiale in diocesi il 17 luglio.\nNella citt\u00e0 di Orlando si adoper\u00f2 largamente per implementare le direttive del Concilio Vaticano Secondo, con particolare enfasi alle responsabilit\u00e0 collegiali, prodigandosi molto anche per lo sviluppo del sistema scolastico e per i poveri.\nCon il titolo di arcivescovo, venne trasferito a Baltimora nel 1974. Divise l'arcidiocesi in tre vicariati e nomin\u00f2 tre suoi vescovi ausiliari come suoi vicari, ai quali deleg\u00f2 alcune funzioni di rappresentanza, incrementando cos\u00ec non solo il numero dei fedeli, ma anche l'efficienza dell'arcidiocesi.\nNel 1981 si rec\u00f2 in Cina con una commissione per cercare delle possibilit\u00e0 di scambi culturali tra oriente e Stati Uniti.\nAl suo settantacinquesimo compleanno, nel 1989, rassegn\u00f2 le proprie dimissioni a papa Giovanni Paolo II e si ritir\u00f2 a vita privata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2050084", "revid": "315341", "url": "https://it.wikipedia.org/wiki?curid=2050084", "title": "Mal sottile", "text": ""}
{"id": "2050092", "revid": "123448524", "url": "https://it.wikipedia.org/wiki?curid=2050092", "title": "Cattedrale dell'Arcangelo Michele (Mosca)", "text": "La cattedrale dell'Arcangelo Michele (- \"Arkhangelsky sobor\") \u00e8 una chiesa che si trova nel Cremlino di Mosca, davanti alla piazza delle Cattedrali.\nStoria e descrizione.\nFu ricostruita fra il 1505 ed il 1508 sotto la supervisione dell'architetto italiano Aloisio Nuovo (noto in Russia con il nome di Aleviz Frjazin Novyj e forse identificabile con il veneto Alvise Lamberti da Montagnana), sul sito su cui sorgeva una cattedrale precedente, costruita nel 1333 da Ivan I di Russia. Contiene affreschi del XVI e XVII secolo, alcuni dei quali dipinti da Gurij Nikitin, Jakov di Kazan', Stepan di Rjazan' e Iosif Vladimirov fra il 1652 ed il 1666. La lavorazione della pietra risente chiaramente dal Rinascimento italiano. Contiene un'iconostasi dorata in legno scolpito d'altezza di tredici metri con icone del XVII e XIX secolo e lampadari a braccia del XVII secolo. Qui vennero sempre celebrate le vittorie delle armate zariste.\nGli zar ed i gran principi di Mosca (tra cui Ivan I di Russia, Demetrio di Russia, Ivan il Grande, Ivan il Terribile) sono stati sepolti all'interno della cattedrale fino al XVII secolo: sono presenti 46 pietre tombali ornate in pietra bianca (1636-1637) e casse in bronzo dorato (1903). Lo Zarevic Dmitrij Ivanovi\u010d di Russia, figlio di Ivan il Terribile, vi venne tumulato nel Seicento.\nQui si trova anche la tomba dell'imperatore Pietro II di Russia, l'unico monarca discendente da Pietro il Grande presente all'interno del Cremlino (e l'unico dei suoi discendenti, con Ivan VI di Russia, a non essere sepolto nella cattedrale dei Santi Pietro e Paolo a San Pietroburgo)."}
{"id": "2050104", "revid": "834", "url": "https://it.wikipedia.org/wiki?curid=2050104", "title": "The Peel Sessions 87'-90'", "text": ""}
{"id": "2050106", "revid": "1437331", "url": "https://it.wikipedia.org/wiki?curid=2050106", "title": "Adorazione dei pastori (Caravaggio)", "text": "Adorazione dei pastori \u00e8 un dipinto del pittore italiano Caravaggio realizzato in olio su tela (314 \u00d7 211\u00a0cm) nel 1609. \u00c8 custodito nel Museo Regionale di Messina.\nStoria.\nL'opera venne eseguita durante il passaggio dell'artista dalla Sicilia, in seguito alla sua fuga dalle prigioni di Malta. Nel corso del suo breve soggiorno a Messina, Caravaggio ricevette dal senato della citt\u00e0 l'incarico della realizzazione di una pala d'altare che avrebbe ornato l'altare maggiore della chiesa di Santa Maria della Concezione, retta dai padri Cappuccini. In cambio, il senato prometteva all'artista il compenso di mille scudi, una delle pi\u00f9 alte cifre della sua carriera.\nCon quest'opera, il pittore inaugura il cosiddetto genere della \"Nativit\u00e0 Povera\", che avr\u00e0 grandissima fortuna nella pittura sei-settecentesca. La scena \u00e8 ambientata all'interno di una stalla: Maria, sfinita dal viaggio e dal successivo parto, giace sdraiata per terra, e regge in grembo il bambinello che dorme. Dinanzi a loro, San Giuseppe ed i pastori (uno dei quali si distingue per la spalla scoperta) sono disposti in maniera da formare una croce, mentre sullo sfondo il bue e l'asino fungono quasi da quinta insieme alla mangiatoia.\nNel settembre 2009 l'opera \u00e8 giunta a palazzo Montecitorio per essere restaurata nei locali del Punto Camera, da Valeria Merlini e Daniela Storti con la direzione di Gioacchino Barbera e la consulenza dell'Istituto Superiore per la Conservazione e il Restauro."}
{"id": "2050108", "revid": "287204", "url": "https://it.wikipedia.org/wiki?curid=2050108", "title": "Jaroslav Drobny", "text": ""}
{"id": "2050109", "revid": "120049281", "url": "https://it.wikipedia.org/wiki?curid=2050109", "title": "Pane dei Camaldoli", "text": "Il pane dei Camaldoli, o pane cafone, \u00e8 una forma di pane di antichissima tradizione, la cui preparazione \u00e8 tipica della tradizione culinaria di Napoli, ma diffusa anche in altre zone della Campania. Il nome deriva dalla collina dei Camaldoli, situata nella parte nord occidentale della citt\u00e0. Tra i comuni a nord di Napoli, il Comune di Marano di Napoli \u00e8 quello in cui \u00e8 pi\u00f9 radicata la produzione di questo pane. \nIl pane dei Camaldoli ha ottenuto il prestigioso riconoscimento \"Prodotti agroalimentari tradizionali italiani\", nella categoria: \"Paste fresche e prodotti di panetteria, pasticceria, biscotteria e confetteria\".\nDescrizione.\nQueste grandi forme di pane, dalla forma rotonda e cotte in forno a legna, possono raggiungere anche i 4\u00a0kg di peso. Caratteristiche di questo pane sono la mollica alta, di colore paglierino, e la crosta piuttosto spessa e croccante.\nPer ottenere queste qualit\u00e0 alla farina viene aggiunta del lievito di birra sciolto in acqua tiepida; l'impasto ottenuto viene lavorato a lungo. In seguito, la pasta di pane viene lasciata lievitare per un tempo superiore alle cinque ore. Dopo un secondo impasto, si modellano le grandi forme rotonde che vengono lasciate lievitare per una seconda volta prima di essere infornate. Questo procedimento, tramandato da generazioni di fornai, conferisce al pane dei Camaldoli le sue peculiari caratteristiche."}
{"id": "2050110", "revid": "834", "url": "https://it.wikipedia.org/wiki?curid=2050110", "title": "Live and Loud (Ozzy Osbourne)", "text": ""}
{"id": "2050132", "revid": "1005847", "url": "https://it.wikipedia.org/wiki?curid=2050132", "title": "Elezioni parlamentari in Slovenia del 2000", "text": "Le elezioni parlamentari in Slovenia del 2000 si tennero il 15 ottobre per il rinnovo dell'Assemblea nazionale. In seguito all'esito elettorale, Janez Drnov\u0161ek, espressione di Democrazia Liberale di Slovenia, divenne Presidente del Governo; nel 2002 fu sostituito da Anton Rop, esponente dello stesso partito."}
{"id": "2050135", "revid": "339392", "url": "https://it.wikipedia.org/wiki?curid=2050135", "title": "Regierungsbezirk", "text": ""}
{"id": "2050140", "revid": "1500233", "url": "https://it.wikipedia.org/wiki?curid=2050140", "title": "PalaValentia", "text": "Il PalaValentia \u00e8 un'arena coperta polifunzionale di Vibo Valentia.\nStoria.\nIl PalaValentia era in origine capace di contenere 1.000 spettatori con la presenza della tribuna centrale e della tribuna VIP. Fu ampliato a 2.050 posti grazie all'aggiunta delle due curve nel 2004, quando la locale squadra di volley, la Tonno Callipo Vibo Valentia, approd\u00f2 in Serie A1. Venne ulteriormente ampliato a 2.500 posti in vista della stagione 2017-18 come richiesto dal regolamento della Lega Pallavolo Serie A.\nUtilizzo.\nIl PalaValentia \u00e8 usato quasi unicamente per ospitare le gare interne della Callipo Sport oltre a fare da campo allenamento per la prima squadra, la seconda squadra (serie B) e le giovanili maschili e femminili.\nVi si sono svolte inoltre i campionati italiani di kickboxing nel 2006 oltre ad altre manifestazioni come concerti, fiere, spettacoli, e tornei sportivi."}
{"id": "2050141", "revid": "125708241", "url": "https://it.wikipedia.org/wiki?curid=2050141", "title": "La strage del 7\u00ba Cavalleggeri", "text": "La strage del 7\u00ba Cavalleggeri (\"Sitting Bull\") \u00e8 un film western del 1954, diretto da Sidney Salkow.\nTrama.\nIl capo indiano Toro Seduto, principale esponente della trib\u00f9 Sioux, viene costretto a dichiarare una violenta guerra contro le forze militari del Colonnello George Armstrong Custer, dando luogo alla Battaglia del Little Bighorn. Durante lo scontro, il Maggiore Parrish, un amico dei Sioux, tenta di prevenire lo spargimento di sangue, ma dalla corte marziale viene mal giudicato per aver collaborato col nemico. Toro Seduto riesce tuttavia ad intercedere per Parrish presso il Presidente Grant, chiedendogli clemenza."}
{"id": "2050149", "revid": "767487", "url": "https://it.wikipedia.org/wiki?curid=2050149", "title": "Los Piratas", "text": "Los Piratas sono stati un gruppo spagnolo originario di Vigo, \nin Galizia. Si sono sciolti nel 2003 dopo essere divenuti una tra le rock band pi\u00f9 popolari in\ntutta la Spagna, favoriti anche dal fatto di cantare in castigliano."}
{"id": "2050150", "revid": "124865959", "url": "https://it.wikipedia.org/wiki?curid=2050150", "title": "Giambattista Vico", "text": "Vico critic\u00f2 l'affermarsi e lo sviluppo del razionalismo moderno, preferendo essere un apologeta dell'antichit\u00e0 classica, trovando l'analisi cartesiana e altre correnti di riduzionismo impraticabili per la vita quotidiana. Fu il primo espositore dei fondamenti delle scienze sociali e della semiotica.\nL'aforisma latino \"Verum esse ipsum factum\" (\"Ci\u00f2 che \u00e8 vero \u00e8 precisamente ci\u00f2 che \u00e8 fatto\") coniato da Vico rappresent\u00f2 un primo esempio di epistemologia costruttivista. Inaugur\u00f2 il campo moderno della filosofia della storia e, sebbene tale termine non appaia nei suoi scritti, Vico parl\u00f2 di una \"storia della filosofia narrata filosoficamente\". Sebbene egli non fosse uno storico, l'interesse contemporaneo per Vico \u00e8 stato suscitato da uno storico delle idee e filosofo come Isaiah Berlin, dal critico letterario Edward Said e da Hayden White, un metastorico.\nIl culmine del lavoro intellettuale di Vico \u00e8 il libro \"Scienza Nuova,\" del 1725, in cui l'autore tent\u00f2 un'organizzazione sistematica delle discipline umanistiche come un'unica scienza che registra e spiega i cicli storici attraverso i quali le societ\u00e0 sorgono e cadono.\nBiografia.\nMolte delle notizie riguardanti la vita di Giambattista Vico sono tratte dalla sua \"Autobiografia\" (1725-28), scritta sul modello letterario delle \"Confessioni\" di sant'Agostino. Da quest'opera Vico canceller\u00e0 ogni riferimento ai suoi interessi giovanili per le dottrine atomistiche e per il pensiero cartesiano, che avevano cominciato a diffondersi a Napoli, ma vennero subito repressi dalla censura delle autorit\u00e0 civili e religiose, che le consideravano moralmente perniciose in riferimento all'Indice dei libri proibiti.\nL'infanzia e la formazione.\nNato a Napoli nel 1668 da una famiglia di modesta estrazione sociale \u2013 il padre, Antonio Vico, era un povero libraio, mentre la madre, Candida Masulla, era figlia di un lavorante di carrozze \u2013 Vico fu un bambino molto vivace, ma, a causa di una caduta verificatasi forse nel 1675, si procur\u00f2 una frattura al cranio che gli imped\u00ec di frequentare la scuola per tre anni e che, pur non alterando le sue capacit\u00e0 mentali, quantunque \u00abil cerusico ne fe' tal presagio: che egli o ne morrebbe o arebbe sopravvissuto stolido\u00bb, contribu\u00ec a sviluppare \u00abuna natura malinconica ed acre\u00bb. Ammesso agli studi di grammatica presso il Collegio Massimo dei Gesuiti di Napoli, li abbandon\u00f2 intorno al 1680 per dedicarsi al privato approfondimento dei testi di Pietro Ispano e Paolo Veneto, i quali, tuttavia, rivelandosi superiori alle sue capacit\u00e0, provocarono l'allontanamento dall'attivit\u00e0 intellettuale per un anno e mezzo.\nRipresa la via degli studi, si rec\u00f2 nuovamente dai gesuiti per seguire le lezioni di padre Giuseppe Ricci, ma, rimasto ancora una volta insoddisfatto, si appart\u00f2 nuovamente a vita privata per affrontare la metafisica di Francisco Su\u00e1rez. Successivamente, per secondare il desiderio paterno, Vico fu \u00abapplicato agli studi legali\u00bb: frequent\u00f2 per circa due mesi le lezioni private di Francesco Verde, dal 1688 al 1691 si iscrisse alla facolt\u00e0 di giurisprudenza presso l'Universit\u00e0 di Napoli, senza tuttavia seguirne i corsi, e si ciment\u00f2, come di consueto, in privati studi di diritto civile e canonico. Conseguita la laurea in utroque iure forse a Salerno fra il 1693 e 1694, si appassion\u00f2 subito ai problemi filosofici che il diritto pone, segno \u00abdi tutto lo studio che aveva egli da porre all'indagamento de' princ\u00ecpi del diritto universale\u00bb.\nL'autoperfezionamento a Vatolla e l'insegnamento universitario.\nIl periodo di tempo intercorrente fra il 1689 e il 1695 fu denominato dell'\u00abautoperfezionamento\u00bb. Difatti, dal 1689-1690, nonostante l\"Autobiografia\" riporti indietro la data d'inizio del suo magistero al 1686, svolse attivit\u00e0 di precettore dei figli del marchese Domenico Rocca presso il castello di Vatolla (oggi frazione del Comune di Perdifumo) nel Cilento e col\u00e0, usufruendo della grande biblioteca padronale, ebbe modo di studiare Platone e il platonismo italiano (Ficino, Pico, Patrizi), appassionandosi al problema della grazia in Sant'Agostino. Approfondisce gli studi aristotelici e scotisti, nonostante la dichiarata avversione per Aristotele e la Scolastica. Legge le opere di Botero e di Bodin, scoprendo al contempo Tacito (che diverr\u00e0, insieme a Platone, Bacone e Grozio, uno dei quattro maestri cui s'ispirer\u00e0 il suo pensiero maturo) e la sua \u00abmente metafisica incomparabile [con cui] contempla l'uomo qual \u00e8\u00bb. Affronta per un breve periodo studi di geometria e, nel 1693, pubblica la canzone \"Affetti di un disperato\", d'ispirazione lucreziana.\nRitornato a Napoli nell'autunno del 1695, all'et\u00e0 di ventisette anni, affetto dalla tisi, rientra nella misera dimora paterna. A causa delle grosse difficolt\u00e0 economiche, Vico \u00e8 costretto a tenere ripetizioni di retorica e grammatica. Durante l'anno 1696 pubblica un discorso proemiale a una crestomazia poetica dedicata alla partenza di Francisco de Benavides, vicer\u00e9 spagnolo e conte di Santo Stefano. Nel 1697 compone un'orazione funebre in memoria di Catalina de Arag\u00f3n y Cardona, madre del nuovo vicer\u00e9, e nel dicembre del medesimo anno, tenta vanamente di ottenere un posto di lavoro come segretario al Municipio di Napoli.\nNel gennaio 1699 vince, con striminzita maggioranza, il concorso per la cattedra di eloquenza e retorica presso l'Universit\u00e0 di Napoli, da cui non riusc\u00ec, con suo grande rammarico, a passare a una di diritto. Nel corso del 1699 \u00e8 aggregato all'Accademia Palatina fondata dal vicer\u00e9 Luis Francisco de la Cerda y Arag\u00f3n, duca di Medinaceli. Anche dopo la nomina accademica per il mantenimento del padre e dei fratelli, totalmente dipendenti da lui, deve aprire uno studio privato dove d\u00e0 lezioni di retorica e di grammatica elementare, e impegnarsi a lavorare su commissione alla stesura di poesie, epigrafi, orazioni funebri, panegirici, ecc.\nNel 1699 pu\u00f2 finalmente prendere in affitto in vicolo dei Giganti una casa di \u00abtre camere, sala, cucina, loggia e altre comodit\u00e0, come rimessa e cantina\u00bb e prendere in moglie la giovane donna, Teresa Caterina Destito dalla quale ebbe otto figli. Da quel momento non avr\u00e0 pi\u00f9 la tranquillit\u00e0 necessaria per condurre gli studi, ma proseguir\u00e0 ugualmente le sue meditazioni \u00abtra lo strepitio de' suoi figlioli\u00bb. A questo periodo risale, inoltre, la conoscenza col filosofo Paolo Mattia Doria e l'incontro con il pensiero del Bacone. Nel 1703 il governo partenopeo commissiona al Vico la scrittura del \"Principum neapolitanorum coniuratio\" e, nel 1709, in una cena a casa del Doria, espone le sue idee sulla filosofia della natura che lo condurranno, fra il novembre e il dicembre del medesimo anno, alla composizione del perduto \"Liber physicus\".\nFra il 1699 e il 1706 pronunzia in latino le sei \"Orazioni inaugurali\", ossia le prolusioni all'anno accademico (che al tempo iniziava il 18 ottobre), e, durante il 1708, se ne aggiunge una settima, pi\u00f9 ampia e importante, recante il titolo di \"De nostri temporis studiorum ratione\", la quale si concentra molto sul metodo degli studi giuridici, poich\u00e9 \u00abil Vico sempre aveva la mira a farsi merito con l'universit\u00e0 nella giurisprudenza per altra via che di leggerla ai giovinetti\u00bb. Nel \"De ratione\", inoltre, \u00e8 contenuta la critica al razionalismo cartesiano e l'elogio dell'eloquenza, della retorica, della fantasia, nonch\u00e9 dell'\u00abingegno\u00bb produttore di metafore.\nFra il 1708 e il 1709, l'insieme delle prolusioni universitarie sono rielaborate per essere raccolte in un unico volume mai pubblicato, dal titolo di \"De studiorum finibus naturae humanae convenientibus\". \u00c8 aggregato, dal 1710, all'Accademia dell'Arcadia e, nel novembre, pubblica il primo libro dell'opera dedicata al Doria, \"De antiquissima italorum sapientia ex linguae latinae originibus eruenda\", recante il sottotitolo \"Liber primus sive metaphysicus\". Accanto al \"Liber metaphysicus\" l'opera vichiana avrebbe dovuto comprendere anche il perduto \"Liber physicus\" e un mai composto \"Liber moralis\". Un anonimo recensisce l'opera nel \"Giornale de' letterati d'Italia\" del 1711, cui seguir\u00e0 la \"Risposta\" del Vico, accompagnata dal \u00abristretto\u00bb (un riassunto) del \"Liber metaphysicus\".\nNell'agosto 1712, a seguito di nuove obiezioni prodotte dall'anonimo recensore, Vico replica con una \"Seconda risposta\". Nel 1713 pubblica un trattatello perduto sulle febbri ispirato alle bozze del \"Liber physicus\", recante il titolo di \"De aequilibrio corporis animantis\", e, inoltre, si dedica alla stesura del \"De rebus gestis Antonii Caraphaei\", una biografia del maresciallo Antonio Carafa, che vedr\u00e0 la luce nel marzo 1716. Durante i lavori dell'opera biografica del maresciallo Carafa, Vico si dedica alla rilettura del suo quarto \u00abauttore\u00bb, l'olandese Ugo Grozio, cui dedicher\u00e0, nel 1716, un perduto commento al \"De iure belli ac pacis\".\nLa produzione filosofica della maturit\u00e0: dal \"Diritto universale\" alla \"Scienza nuova\".\nL'incontro di Vico con la filosofia di \u00abUgon capo\u00bb ebbe un'importanza decisiva per il suo sviluppo intellettuale, poich\u00e9 da quel momento il suo interesse sar\u00e0 completamente assorbito dai problemi giuridici e storici. L'idea dell'esistenza di un'umanit\u00e0 ferina e primitiva, dominata solamente dal senso e dalla fantasia, ed entro cui si producono gli \u00abordini civili\u00bb divenne centrale in tutto il pensiero vichiano. Nel luglio 1720 vide la luce un'opera di filosofia del diritto, intitolata \"De uno universi iuris principio et fine uno\", seguita, nel 1721, dallo scritto \"De constantia iurisprudentis\", diviso in due parti (\"De constantia philosophiae\" e \"De constantia philologiae\"), e che, nonostante il titolo si riferisca alla tematica giuridica, \u00e8 meno incentrato sull'argomento rispetto al \"De uno\". Bench\u00e9 le due opere del 1720 e del 1721 si differenzino, segno di un rapido sviluppo del pensiero vichiano, \u00e8 d'uso considerarli, come invero fece anche il Vico, insieme alle \"Notae\" aggiunte nel 1722 e le \"Sinopsi\" premesse al testo, sotto l'unico titolo di \"Diritto universale\".\nIl 24 marzo 1723 Vico s'iscrisse al concorso per ottenere la cattedra \u00abmatutina\u00bb di diritto civile presso l'Universit\u00e0 di Napoli e il successivo 24 aprile comment\u00f2 un passo delle \"Quaestiones\" di Papiniano davanti a un collegio di giudici, ma, con suo grande scorno, il posto fu assegnato a un tal Domenico Gentile. Dopo la fama ottenuta dalla pubblicazione della \"Scienza Nuova\", nel 1735 ottenne dal re Carlo III di Borbone, la carica di storiografo regio.. Tanto nuova era la sua dottrina che la cultura del tempo non pot\u00e9 apprezzarla: cos\u00ec che Vico rimase appartato e quasi del tutto sconosciuto negli ambienti intellettuali, dovendosi accontentare di una cattedra di secondaria importanza all'Universit\u00e0 napoletana che lo manteneva inoltre in tali ristrettezze economiche che per pubblicare il suo capolavoro, la \"Scienza Nuova\", dovette toglierne alcune parti in modo che risultasse meno costoso per la stampa.\nAlle difficolt\u00e0 economiche vissute per la pubblicazione dell'opera sua, che inficiarono la notoriet\u00e0 del Vico nel seno dell'Accademia partenopea, s'accompagna una prosa involuta, pertanto di difficile penetrazione. Prima della \"Scienza Nuova\" Vico aveva scritto la prolusione inaugurale \"De nostri temporis studiorum ratione\" (1708), il \"De antiquissima Italorum sapientia, ex linguae latinae originibus eruenda\" (1710) (\"L'antichissima sapienza delle popolazioni italiche, da rintracciare nelle origini della lingua latina\") a cui si devono aggiungere le due \"Risposte\" al \"Giornale dei letterati di Venezia\" (1711 e 1712) che aveva criticato il suo pensiero, il \"De uno universi iuris principio et fine uno\" (1720) e il \"De costantia iurisprudentis\" (1721). Nello stesso anno della pubblicazione della \"Scienza Nuova\" Vico, afflitto da difficolt\u00e0 e disgrazie familiari, incominci\u00f2 a scrivere la sua \"Autobiografia\" pubblicata a Venezia tra il 1728 e il 1729.\nNel 1725 vengono pubblicati i \"Principj di una Scienza Nuova intorno alla natura delle nazioni\", pi\u00f9 conosciuta con il titolo abbreviato di \"Scienza Nuova\". Alla \"Scienza Nuova\" Vico lavor\u00f2 per tutto il corso della sua vita, con un'edizione integralmente riscritta nel 1730 anche a seguito delle critiche ricevute (cui aveva risposto nelle \"Vici Vindiciae\" del 1729) e, infine, rivista completamente, senza grandi modifiche, per la terza edizione del 1744, pubblicata pochi mesi dopo la sua morte da suo figlio Gennaro che lo aveva sostituito nell'insegnamento accademico.\nLa morte.\nAffetto probabilmente dalla malattia di Alzheimer, all'epoca non ancora descritta scientificamente, negli ultimi anni non riconosceva pi\u00f9 i suoi stessi figli e fu costretto ad allettarsi. Solo in punto di morte riacquist\u00f2 la coscienza come svegliandosi da un lungo sonno; chiese i conforti religiosi e recitando i salmi di Davide mor\u00ec il 20 gennaio 1744. Per la celebrazione delle esequie nacque un contrasto tra i confratelli della congregazione di Santa Sofia, alla quale Vico era iscritto, e i professori dell'Universit\u00e0 di Napoli su chi dovesse tenere i fiocchi della coltre mortuaria. Non giungendo ad un accordo il feretro, che era stato calato nel cortile, fu abbandonato dai membri della Congregazione e fu riportato in casa. Da l\u00ec finalmente, accompagnato dai colleghi dell'Universit\u00e0, fu sepolto nella chiesa dei padri dell'oratorio detta dei Gerolamini in Via dei Tribunali.\nIl pensiero.\nNell'ambiente culturale napoletano, molto interessato alle nuove dottrine filosofiche, Vico ebbe modo di entrare in rapporto con il pensiero di Cartesio, Hobbes, Gassendi, Malebranche e Leibniz anche se i suoi autori di riferimento risalivano piuttosto alle dottrine neoplatoniche, rielaborate dalla filosofia rinascimentale, aggiornate dalle moderne concezioni scientifiche di Francesco Bacone e Galileo Galilei e del pensiero giusnaturalistico moderno di Grozio e Selden. Dal neostoicismo cristiano di Malvezzi Vico riprende l'intuizione che il corso storico sia retto da una sua logica interna. Questa variet\u00e0 di interessi farebbe pensare alla formazione di un pensiero eclettico in Vico, che invece giunse alla formulazione di un'originale sintesi tra una razionalit\u00e0 sperimentatrice e la tradizione platonica e religiosa.\n\"De antiquissima Italorum sapientia\".\nIl \"De antiquissima\" doveva constare di tre parti: il \"Liber metaphysicus\", che usc\u00ec nel 1710 senza l'appendice riguardante la logica che, nell'intenzione di Vico, avrebbe dovuto avere; il \"Liber Physicus\", che Vico pubblic\u00f2 sotto forma di opuscolo col titolo \"De aequilibrio corporis animantis\" nel 1713, che and\u00f2 smarrito, ma ampiamente riassunto nella \"Vita\"; e infine il \"Liber moralis\", di cui Vico non abbozz\u00f2 nemmeno il testo. Nel \"De antiquissima\" Vico, considerando il linguaggio come oggettivazione del pensiero, \u00e8 convinto che dall'analisi etimologica di alcune parole latine si possano rintracciare originarie forme del pensiero: applicando questo originale metodo, Vico risale ad un antico sapere filosofico delle primitive popolazioni italiche.\nIl fulcro di queste arcaiche concezioni filosofiche \u00e8 la convinzione antichissima che\nche cio\u00e8 \u00abil criterio e la regola del vero consiste nell'averlo fatto\u00bb: per cui possiamo dire ad esempio di conoscere le proposizioni matematiche perch\u00e9 siamo noi a farle tramite postulati, definizioni, ma non potremo mai dire di conoscere nello stesso modo la natura perch\u00e9 non siamo noi ad averla creata.\nConoscere una cosa significa rintracciarne i principi primi, le cause, poich\u00e9, secondo l'insegnamento aristotelico, veramente la scienza \u00e8 \u00abscire per causas\u00bb ma questi elementi primi li possiede realmente solo chi li produce, \u00abprovare per cause una cosa equivale a farla\u00bb.\nLe obiezioni a Cartesio.\nIl principio del \"verum ipsum factum\" non era una nuova e originale scoperta di Vico ma era gi\u00e0 presente nell'occasionalismo, nel metodo baconiano che richiedeva l'esperimento come verifica della verit\u00e0, nel volontarismo scolastico che, tramite la tradizione scotista, era presente nella cultura filosofica napoletana del tempo di Vico. La tesi fondamentale di queste concezioni filosofiche \u00e8 che la piena verit\u00e0 di una cosa sia accessibile solo a colui che tale cosa produce; il principio del verum-factum, proponendo la dimensione fattiva del vero, ridimensiona le pretese conoscitive del razionalismo cartesiano che Vico inoltre giudica insufficiente come metodo per la conoscenza della storia umana, che non pu\u00f2 essere analizzata solo in astratto, perch\u00e9 essa ha sempre un margine di imprevedibilit\u00e0.\nVico per\u00f2 si serve di quel principio per avanzare in modo originale le sue obiezioni alla filosofia cartesiana trionfante in quel periodo. Il \"cogito\" cartesiano infatti potr\u00e0 darmi certezza della mia esistenza ma questo non vuol dire \"conoscenza\" della natura del mio essere, coscienza non \u00e8 conoscenza: avr\u00f2 coscienza di me ma non conoscenza poich\u00e9 non ho prodotto il mio essere ma l'ho solo riconosciuto.\nIl criterio del metodo cartesiano dell\"evidenza\" procurer\u00e0 dunque una conoscenza chiara e distinta, che per\u00f2 per Vico non \u00e8 scienza se non \u00e8 capace di produrre ci\u00f2 che conosce. In questa prospettiva, dell'essere umano e della natura solo Dio, creatore di entrambi, possiede la verit\u00e0.\nMentre quindi la mente umana procedendo astrattamente nelle sue costruzioni, come accade per la matematica, la geometria \"crea\" una realt\u00e0 che le appartiene, essendo il risultato del suo operare, giungendo cos\u00ec a una verit\u00e0 sicura, la stessa mente non arriva alle stesse certezze per quelle scienze di cui non pu\u00f2 costruire l'oggetto come accade per la meccanica, meno certa della matematica, la fisica meno certa della meccanica, la morale meno certa della fisica.\nMente umana e mente divina.\nIl valore di verit\u00e0 che l'uomo ricava dalle scienze e dalle arti, i cui oggetti egli costruisce, \u00e8 garantito dal fatto che la mente umana, pur nella sua inferiorit\u00e0, esplica un'attivit\u00e0 che appartiene in primo luogo a Dio. La mente dell'uomo \u00e8 anch'essa \"creatrice\" nell'atto in cui \"imita\" la mente, le idee, di Dio, partecipando metafisicamente ad esse.\nL'ingegno.\nImitazione e partecipazione alla mente divina avvengono ad opera di quella facolt\u00e0 che Vico chiama \"ingegno\" che \u00e8 \u00abla facolt\u00e0 propria del conoscere...per cui l'uomo \u00e8 capace di contemplare e di imitare le cose\u00bb. L'ingegno \u00e8 lo strumento principe, e non l'applicazione delle regole del metodo cartesiano, per il progresso, ad esempio, della fisica che si sviluppa proprio attraverso gli esperimenti escogitati dall'ingegno secondo il criterio del vero e del fatto.\nL'ingegno dimostra, inoltre, i limiti del conoscere umano e la contemporanea presenza della verit\u00e0 divina che si rivela proprio attraverso l'errore:\nIl sapere metafisico.\nContro lo scetticismo Vico sostiene che \u00e8 proprio tramite l'errore che l'uomo giunge al sapere metafisico:\nIl sapere metafisico non \u00e8 il sapere in assoluto: esso \u00e8 superato dalla matematica e dalle scienze ma, d'altro canto, \u00abla metafisica \u00e8 la fonte di ogni verit\u00e0, che da lei discende in tutte le altre scienze.\u00bb Vi \u00e8 dunque un \"primo vero\", \u00abcomprensione di tutte le cause\u00bb, originaria spiegazione causale di tutti gli effetti; esso \u00e8 infinito e di natura spirituale poich\u00e9 \u00e8 antecedente a tutti i corpi e che quindi si identifica con Dio. In Lui sono presenti le \"forme\", simili alle idee platoniche, modelli della creazione divina.\nLa \"Scienza Nuova\".\nSe l'uomo non pu\u00f2 considerarsi creatore della realt\u00e0 naturale ma piuttosto di tutte quelle astrazioni che rimandano ad essa come la matematica, la stessa metafisica, vi \u00e8 tuttavia un'attivit\u00e0 creatrice che gli appartiene\nLa storia creatrice.\nL'uomo \u00e8 dunque il creatore, attraverso la storia, della civilt\u00e0 umana. Nella storia l'uomo verifica il principio del \"verum ipsum factum,\" creando cos\u00ec una \"scienza nuova\" che avr\u00e0 un valore di verit\u00e0 come la matematica. Una scienza che ha per oggetto una realt\u00e0 creata dall'uomo e quindi pi\u00f9 vera e, rispetto alle astrazioni matematiche, concreta. La storia rappresenta la scienza delle cose fatte dall'uomo e, allo stesso tempo, la storia della stessa mente umana che ha fatto quelle cose.\nFilosofia e \"filologia\".\nLa definizione dell'uomo e della sua mente non pu\u00f2 prescindere dal suo sviluppo storico se non si vuole ridurre tutto a un'astrazione. La concreta realt\u00e0 dell'uomo \u00e8 comprensibile solo riportandola al suo divenire storico. \u00c8 assurdo credere, come fanno i cartesiani o i neoplatonici, che la ragione dell'uomo sia una realt\u00e0 assoluta, sciolta da ogni condizionamento storico.\nMa la filologia da sola non basta, si ridurrebbe a una semplice raccolta di fatti che invece vanno spiegati dalla filosofia. Tra filologia e filosofia vi deve essere un rapporto di complementarit\u00e0 per cui si possa \"accertare il vero e inverare il certo\".\nLe leggi della 'scienza nuova'.\nCompito della 'scienza nuova' sar\u00e0 quello di indagare la storia alla ricerca di quei principi costanti che, secondo una concezione per certi versi platonizzante, fanno presupporre nell'azione storica l'esistenza di \"leggi\" che ne siano a fondamento, com'\u00e8 per tutte le altre scienze:\nLa storia quindi, come tutte le scienze, presenta delle leggi, dei principi universali, di un valore ideale di tipo platonico, che si ripetono costantemente allo stesso modo e che costituiscono il punto di riferimento per la nascita e il mantenimento delle nazioni.\nL'eterogenesi dei fini e la Provvidenza storica.\nRifarsi alla mente umana per comprendere la storia non \u00e8 sufficiente: si vedr\u00e0, attraverso il corso degli avvenimenti storici, che la stessa mente dell'uomo \u00e8 guidata da un principio superiore ad essa che la regola e la indirizza ai suoi fini, che vanno al di l\u00e0 o contrastano con quelli che gli uomini si propongono di conseguire; cos\u00ec accade che, mentre l'umanit\u00e0 si dirige al perseguimento di intenti utilitaristici e individuali, si realizzino invece obiettivi di progresso e di giustizia secondo il principio della eterogenesi dei fini.\nLa storia umana in quanto opera creatrice dell'uomo gli appartiene per la conoscenza e per la guida degli eventi storici, ma nel medesimo tempo lo stesso uomo \u00e8 guidato dalla Provvidenza che prepone alla storia divina.\nI corsi storici.\nSecondo Vico il metodo storico dovr\u00e0 procedere attraverso l'analisi delle lingue dei popoli antichi \u00abpoich\u00e9 i parlari volgari debono essere i testimoni pi\u00f9 gravi degli antichi costumi de' popoli che si celebrarono nel tempo ch'essi si formarono le lingue\u00bb, e quindi tramite lo studio del diritto, che \u00e8 alla base dello sviluppo storico delle nazioni civili.\nQuesto metodo ha fatto identificare nella storia una legge fondamentale del suo sviluppo che avviene evolvendosi in \"tre et\u00e0\":\nI \"bestioni\".\nLa storia umana, secondo Vico, inizia con il diluvio universale, quando gli uomini, giganti simili a primitivi \"bestioni\", vivevano vagando nelle foreste in uno stato di completa anarchia. Questa condizione bestiale era conseguenza del peccato originale, attenuata dall'intervento benevolo della Provvidenza divina che immise, attraverso la paura dei fulmini, il timore degli dei nelle genti che \u00abscosse e destate da un terribile spavento d'una da essi stessi finta e creduta divinit\u00e0 del cielo e di Giove, finalmente se ne ristarono alquanti e si nascosero in certi luoghi; ove fermi con certe donne, per lo timore dell'appresa divinit\u00e0, al coverto, con congiungimenti carnali religiosi e pudichi, celebrarono i matrimoni e fecero certi figlioli, e cos\u00ec fondarono le famiglie. E con lo star quivi fermi lunga stagione e con le sepolture degli antenati, si ritrovarono aver ivi fondati e divisi i primi domini della terra\u00bb\nLa civilt\u00e0.\nL'uscita dallo stato di ferinit\u00e0 quindi avviene:\nDella prima et\u00e0 Vico sostiene di non poter scrivere molto poich\u00e9 mancano documenti su cui basarsi: infatti quei \"bestioni\" non conoscevano la scrittura e, poich\u00e9 erano muti, si esprimevano a segni o con suoni disarticolati. L'et\u00e0 degli eroi ebbe inizio dall'accomunarsi di genti che trovavano cos\u00ec reciproco aiuto e sostegno per la sopravvivenza. Sorsero le citt\u00e0 guidate dalle prime organizzazioni politiche dei signori, gli \"eroi\" che con la \"forza\" e in nome della \"ragion di stato\", conosciuta solo da loro, comandavano su i \"servi\" che, quando rivendicarono i propri diritti, si ritrovarono contro i signori che, organizzati in ordini nobiliari, diedero vita agli stati aristocratici che caratterizzano il secondo periodo della storia umana.\nIn questa seconda, dove predomina la \"fantasia\", nasce il linguaggio dai caratteri mitici e poetici. Infine la conquista dei diritti civili da parte dei servi d\u00e0 luogo alla \"et\u00e0 degli uomini\" e alla formazione di stati popolari basati sul \u00abdiritto umano dettato dalla ragione umana tutta spiegata\u00bb. Sorgono quindi stati non necessariamente democratici ma che possono essere pure monarchici poich\u00e9 l'essenziale \u00e8 che rispettino \u00abla ragione naturale, che eguaglia tutti\u00bb.\nLa legge delle tre et\u00e0 costituisce la \u00ab\"storia ideale eterna\" sopra la quale corrono in tempo le storie di tutte le nazioni\u00bb. Tutti i popoli indipendentemente l'uno dall'altro hanno conformato il loro corso storico a questa legge che non \u00e8 solo delle genti ma anche di ogni singolo uomo che necessariamente si sviluppa passando dal primitivo \"senso\" nell'infanzia, alla \"fantasia\" nella fanciullezza, e infine alla \"ragione\" nell'et\u00e0 adulta:\nLa verit\u00e0 divina nella storia.\nSe nella storia, pur tra le violenze e i disordini, appare un ordine e un progressivo sviluppo, ci\u00f2 \u00e8 dovuto secondo Vico all'azione della Provvidenza, che immette nell'agire dell'uomo un principio di verit\u00e0 che si presenta in modo diverso nelle tre et\u00e0:\nQuesta certezza non viene all'uomo attraverso una verit\u00e0 rivelata ma da una constatazione di \"senso comune\", condivisa da tutti, per cui vi \u00e8 \u00abun giudizio senz'alcuna riflessione, comunemente sentito da tutto un ordine, da tutto un popolo, da tutta una nazione o da tutto il genere umano\u00bb\nLa sapienza poetica.\nVi \u00e8 poi, nella seconda et\u00e0 della storia e dell'uomo, caratterizzata dalla \"fantasia\", un sapere tutto particolare che Vico definisce poetico. In questa et\u00e0 nasce infatti il linguaggio non ancora razionale ma molto vicino alla poesia che \u00aballe cose insensate d\u00e0 senso e passione, ed \u00e8 propriet\u00e0 dei fanciulli di prender cose inanimate tra le mani e, trastullandosi, favellarvi, come se fussero, quelle, persone vive. Questa degnit\u00e0 filologica-filosofica ne appruova che gli uomini del mondo fanciullo, per natura, furono sublimi poeti.\u00bb\nSe vogliamo quindi conoscere la storia dei popoli antichi dobbiamo rifarci ai \"miti\" che hanno espresso nella loro cultura. Il mito infatti non \u00e8 solo una favola e neppure una verit\u00e0 presentata sotto le spoglie della fantasia ma \u00e8 una verit\u00e0 di per s\u00e9 elaborata dagli antichi che, incapaci di esprimersi razionalmente, si servivano di \"universali fantastici\" che, sotto spoglie poetiche, presentavano modelli ideali universali: come fecero ad esempio i Greci antichi che non definirono razionalmente la prudenza ma raccontarono di Ulisse, modello universale fantastico dell'uomo prudente.\nLa poesia.\nVico si dedica poi a definire la \"poesia\" che innanzitutto\nPoich\u00e9 il linguaggio e i miti costituiscono la cultura originaria e spontanea di tutto un popolo, Vico arriva alla \"discoverta del vero Omero\" che \u00e8 non il singolo autore dei suoi poemi ma l'espressione del patrimonio culturale comune di tutto il popolo greco. \u00c8 comunque da respingere la interpretazione platonica di Omero come \"filosofo\", \u00abfornito di una sublime sapienza riposta\u00bb\nVerit\u00e0 e storia.\nLa sapienza antica ha per contenuto princ\u00ecpi di giustizia e ordine necessari per la formazione di popoli civili. Questi contenuti si esprimono in modi diversi a seconda che siano formati dal senso o dalla fantasia o dalla ragione. Questo vuol dire che la sapienza, la verit\u00e0, si manifesta in forme diverse storicamente, ma essa come verit\u00e0 eterna \u00e8 al di sopra della storia che di volta in volta la incarna. La verit\u00e0 \"della\" storia \u00e8 una verit\u00e0 metafisica \"nella\" storia. Nella storia si attua la mediazione tra l'agire umano e quello divino:\nQuesto non comporta una concezione necessitata del corso della storia poich\u00e9 \u00e8 vero che la Provvidenza si serve degli strumenti umani, anche i pi\u00f9 rozzi e primitivi, per produrre un ordine ma tuttavia questo rimane nelle mani dell'uomo, affidato alla sua libert\u00e0. La storia quindi non \u00e8 determinata come sostengono gli stoici e gli epicurei che \u00abniegano la provvedenza, quelli facendosi strascinare dal fato, questi abbandonandosi al caso\u00bb, ma si sviluppa tenendo conto della libera volont\u00e0 degli uomini che, come dimostrano i \"ricorsi\", possono anche farla regredire:\nA questa dissoluzione delle nazioni pone rimedio l'intervento della Provvidenza che talora non pu\u00f2 impedire la regressione nella barbarie, da cui si generer\u00e0 un nuovo corso storico che ripercorrer\u00e0, a un livello superiore, poich\u00e9 dell'epoca passata \u00e8 rimasta una sia pur minima eredit\u00e0, la strada precedente.\nLa filosofia.\nParadossalmente la criticit\u00e0 del progresso storico appare proprio con l'et\u00e0 della ragione, quando cio\u00e8 questa invece dovrebbe assicurare e mantenere l'ordine civile. Accade infatti che la tutela della Provvidenza che si \u00e8 imposta agli uomini nei precedenti due stadi, ora invece deve ricercare il consenso della \u00abragione tutta spiegata\u00bb che si sostituisce alla religione: Cos\u00ec \"ordenando la provvedenza\" : che non avendosi appresso a fare pi\u00f9 per sensi di religione (come si erano fatte innanzi) le azioni virtuose, facesse la filosofia le virt\u00f9 nella lor idea\u00bb La ragione infatti, pur con la filosofia, custode della legge ideale del vivere civile, con il suo libero giudizio, pu\u00f2 tuttavia incorrere nell'errore o nello scetticismo per cui \u00absi diedero gli stolti dotti a calunniare la verit\u00e0\u00bb.\nLa ragione non crea la verit\u00e0, poich\u00e9 non pu\u00f2 fare a meno dal senso e dalla fantasia senza le quali appare astratta e vuota. Il fine della storia infatti non \u00e8 affidato alla sola ragione ma alla sintesi armonica di senso, fantasia e razionalit\u00e0. La ragione poi \u00e8 ispirata dalla verit\u00e0 divina per cui la storia \u00e8 s\u00ec opera dell'uomo, ma la mente umana da sola non basta poich\u00e9 occorre la Provvidenza che indichi la verit\u00e0. La filosofia \u00e8 succeduta alla religione ma non l'ha sostituita anzi essa deve custodirla:\nIl giudizio della filosofia posteriore.\nFintanto che Vico fu in vita la portata e la ricezione critica del suo pensiero furono circoscritte quasi unicamente agli ambienti intellettuali della propria citt\u00e0, trovando poi un ben pi\u00f9 vasto seguito soltanto a quasi due secoli dalla sua stessa morte, tra la seconda met\u00e0 dell'Ottocento e il Novecento. Affermatasi la fama del pensiero vichiano, esso fu conteso dalle pi\u00f9 disparate correnti filosofiche: dal pensiero cristiano (nonostante l'iniziale rifiuto), dagli idealisti (dai quali fu proclamato precursore dell'immanentismo hegeliano), dai positivisti e persino da diversi marxisti. Come fa notare il Fass\u00f2 \u00abVico \u00e8 ben pi\u00f9 di un semplice filosofo [...] tanto che in certi momenti della sua travagliatissima fama fu apprezzato prevalentemente per la sua filosofia del diritto, cos\u00ec come in altri momenti fu celebrato precursore della sociologia, della psicologia dei popoli, o come campione fra i maggiori della filosofia della storia, mentre veniva ignorata la sua pur genialissima metafisica, che \u00e8 ad un tempo il punto d'arrivo e il presupposto logico di tutte le ricerche da lui condotte nei pi\u00f9 vari campi dell'operare umano\u00bb.\nIl pensiero vichiano, le cui prime fonti s'ispirano alla tradizione filosofica del Seicento che permeava l'ambiente partenopeo della sua epoca, rappresenta un ponte fra la cultura secentesca e quella settecentesca. Nonostante il Vico non sia caratterizzato dall'audacia innovatrice illuminista, il suo pensiero raggiunse\u00a0\u2013 come nota Abbagnano \u2013 \u00abalcuni risultati fondamentali\u00bb che lo connettono a pieno titolo al Settecento. Tuttavia, non pu\u00f2 tacersi il carattere conservatore della filosofia politico-religiosa del Vico, generato dal turbamento di chi, \u00abassistendo alla fine di un mondo famigliare, non sa scoprire i segni del sorgere di un nuovo\u00bb. Ci\u00f2 \u00e8 dimostrato dalla giustapposizione del \"certo\" (ossia il peso dell'autorit\u00e0 della tradizione) al \"vero\" (ossia lo sforzo innovatore della ragione) che \u00e8 il segno di una ricerca di equilibrio estranea al pensiero illuministico. A tali conclusioni il pensiero vichiano fu condotto dalla limitatezza della sua gnoseologia e dalla polemica contro il cartesianesimo, il quale professava, al contrario, l'eliminazione di ogni limite gnoseologico.\nBibliografia critica.\nIl pensiero vichiano rimase quasi del tutto ignorato dalla cultura europea del XVIII secolo con una diffusione limitata nell'Italia meridionale. Ancora in et\u00e0 romantica Vico era poco conosciuto anche se filosofi tedeschi come Johann Gottfried Herder, chiamato il Vico tedesco, e Hegel presentano delle somiglianze con la dottrina vichiana per quanto riguarda il ruolo della storia nello sviluppo della filosofia.\nLa filosofia di Vico comincia ad essere conosciuta e apprezzata nel clima del romanticismo francese e italiano: Fran\u00e7ois-Ren\u00e9 de Chateaubriand e Joseph de Maistre ma, soprattutto\ndiffonde il pensiero di Vico di cui apprezza la concezione della storia come sintesi di umano e divino.\nNella prima met\u00e0 dell'Ottocento, Auguste Comte e Karl Marx stimarono la filosofia della storia di Vico ma furono i filosofi italiani, come Antonio Rosmini, e soprattutto Vincenzo Gioberti, che videro in lui un maestro.\nNuove interpretazioni basate sul principio vichiano del \"verum ipsum factum\" considerano Vico un anticipatore del positivismo\nRecentemente, viene rivalutato il legame stringente fra il filosofo e l'Illuminismo:\nUna spinta decisiva all'apprezzamento e alla diffusione del pensiero vichiano come anticipatore di Kant e dell'idealismo, si ebbe in Italia a cominciare dagli studi di Bertrando Spaventa e De Sanctis iniziatori di quella corrente dottrinale interpretativa che si ritrova soprattutto in Croce e\nche ne mette in luce le ascendenze neoplatoniche e rinascimentali rifiutandone nel contempo l'interpretazione positivista e interpretandone il \"verum ipsum factum\" in senso idealistico. Una forzatura questa, secondo alcuni critici, ripresa da\nche ebbe soprattutto il merito di aver intuito in Vico una definizione dell'arte come attivit\u00e0 autonoma dello spirito e della visione storicistica dello sviluppo dello spirito da cui Croce elimina ogni riferimento alla trascendenza della Provvidenza vichiana.\nUn'accurata ricerca storica su Vico fu operata dal crociano\nContrari all'interpretazione immanentistica della Provvidenza vichiana sono gli studi di autori cattolici che ne mettono invece in risalto la trascendenza:\nIl dibattito tra le interpretazioni laiche e cattoliche su Vico si \u00e8 attenuato in periodi recenti dove lo studio del pensiero vichiano si \u00e8 dedicato a particolari aspetti della sua dottrina:"}
{"id": "2050151", "revid": "1632387", "url": "https://it.wikipedia.org/wiki?curid=2050151", "title": "Big City Nights (album Scorpions)", "text": "Big City Nights \u00e8 una raccolta degli Scorpions pubblicata nel 1998 dalla casa discografica Polygram.\nL'album non propone nulla di nuovo rispetto alla marea di compilation che affollano la discografia della band, spicca il brano \"Animal Magnetism\" che non era mai stato inserito in nessuna precedente raccolta e che avrebbe volentieri lasciato il posto a tanti classici che invece non fanno parte di questa selezione."}
{"id": "2050153", "revid": "834", "url": "https://it.wikipedia.org/wiki?curid=2050153", "title": "Niccol\u00f2 Fabi (album spagnolo)", "text": ""}
{"id": "2050154", "revid": "436907", "url": "https://it.wikipedia.org/wiki?curid=2050154", "title": "Niccol\u00f2 Fabi (album)", "text": ""}
{"id": "2050184", "revid": "277400", "url": "https://it.wikipedia.org/wiki?curid=2050184", "title": "Little big planet", "text": ""}
{"id": "2050187", "revid": "115598156", "url": "https://it.wikipedia.org/wiki?curid=2050187", "title": "Aleksandr Nilolaevi\u010d Prokof'ev-Severskij", "text": "Biografia.\nUfficiale dell'aviazione della Marina Imperiale russa, partecip\u00f2 alla prima guerra mondiale, distinguendosi in numerose azioni in una delle quali perse una gamba.\nPer l'abilit\u00e0 ed il coraggio fu pi\u00f9 volte decorato.\nInviato nel 1917 dal governo provvisorio russo in missione negli Stati Uniti d'America, dopo la Rivoluzione d'ottobre decise di non fare ritorno nella madrepatria.\nNegli U.S.A. inizi\u00f2 una brillante carriera di progettista ed industriale aeronautico, brevettando numerose invenzioni.\nFond\u00f2 la Seversky Aircraft Corporation, avvalendosi di progettisti, profughi russi come lui, quali Michael Gregor ed Alexander Kartveli.\nIn sintonia con le teorie del generale Billy Mitchell propugn\u00f2 la creazione di una forte aviazione strategica costituita da bombardieri a lungo raggio con grande capacit\u00e0 di carico.\nTeorie richiamate e propagandate nel bestseller \"Victory Through Air Power\", pubblicato nel 1942, da cui Walt Disney trasse nel 1943 un film.\nNello immediato dopoguerra, anche alla luce della comparsa delle armi nucleari, Seversky continu\u00f2 a propugnare come arma vincente l'aviazione strategica che, secondo le sue vedute, aveva reso obsolete le flotte navali.\n\u00c8 interessante rilevare che Seversky influ\u00ec sull'elaborazione della geostrategia richiamando l'attenzione sull'Artide come rotta pi\u00f9 breve ed idonea per incursioni aeree strategiche dalla massa continentale eurasiana contro l'America (e viceversa).\nIn ogni caso la potenza aerea, in relazione alle condizioni geostrategiche degli Stati Uniti, esigeva bombardieri a grande autonomia che potessero prescindere da basi oltremare.\nUna concezione che, enfatizzando la proiezione geografica polare ed eliminando la necessit\u00e0 di basi oltremare (e quindi di sicure linee di comunicazione marittima), sminuiva l'importanza del potere navale.\n\u00c8 da rilevare che Seversky, all'inizio degli anni cinquanta, si mostrava molto tiepido se non scettico sulla possibilit\u00e0 di realizzare forze strategiche fondate sulla componente missilistica piuttosto che sui bombardieri a grande autonomia.\nSeversky va annoverato fra i teorici della guerra aerea, quali Billy Mitchell, Giulio Douhet ed Amedeo Mecozzi, che emersero nella prima met\u00e0 del ventesimo secolo."}
{"id": "2050188", "revid": "938", "url": "https://it.wikipedia.org/wiki?curid=2050188", "title": "Placca australiana", "text": "La placca australiana \u00e8 una placca tettonica della litosfera terrestre, comprendente la grande isola dell'Australia, la Nuova Guinea, la Nuova Caledonia, buona parte della l'Isola del Nord della Nuova Zelanda e alcuni ampi settori degli oceani circostanti. \nPer lungo tempo \u00e8 stata considerata facente parte dell'unica grande placca indo-australiana, mentre studi recenti indicherebbero che le due placche si sono ormai separate lungo un confine passante sotto l'oceano Indiano equatoriale. La causa sarebbe da ricercarsi nello stress tettonico causato dalla collisione tra la stessa placca e la placca euroasiatica, lungo l'asse dell'Himalaya.\nA nordest e a est la placca australiana confina con la placca pacifica, in corrispondenza dell'oceano omonimo. Un margine convergente segna il limite a nordest, marcato dalle fosse oceaniche (e dai corrispondenti archi insulari) delle Tonga e delle Kermadec. Ad est, dalla Nuova Caledonia alla Nuova Zelanda, il confine geologico \u00e8 costituito da un margine conservativo (trascorrente) segnato dalla importante faglia alpina, che taglia l'Isola del Sud ed \u00e8 responsabile di un'intensa attivit\u00e0 sismica. A sud della Nuova Zelanda, infine, in corrispondenza dell'isola Macquarie, il margine ha caratteristiche intermedie tra convergente e trascorrente, con inizio di subduzione della placca australiana al di sotto della placca pacifica.\nA nord il confine \u00e8 con la placca euroasiatica, in corrispondenza delle isole indonesiane di Giava e Sumatra. Questo confine geologico, molto attivo, \u00e8 segnato dalla profonda fossa di Giava, nella quale la placca australiana subduce sotto quella euroasiatica, con imponenti fenomeni di vulcanismo e sismicit\u00e0.\nA nordovest la placca australiana confina con la placca indiana, lungo un confine geologicamente molto recente (8 milioni di anni fa) che veniva precedentemente ritenuto una zona di compressione intraplacca. A sud un margine divergente, in corrispondenza della dorsale indiana sudorientale, segna il confine con la placca antartica, mentre ad ovest il confine \u00e8 con la placca africana, lungo un altro importante margine divergente segnato dalla dorsale medio-indiana."}
{"id": "2050194", "revid": "28592", "url": "https://it.wikipedia.org/wiki?curid=2050194", "title": "Lapidi", "text": ""}
{"id": "2050196", "revid": "123250880", "url": "https://it.wikipedia.org/wiki?curid=2050196", "title": "In limine litis", "text": "In limine litis, alla lettera \"al limite della lite\", \u00e8 una espressione latina che significa 'prima che s\u2019inizi la lite'. Viene adoperata riguardo al diritto processuale, per indicare un momento preliminare al processo.\nSpesso viene anche usata - non senza forzatura rispetto al significato letterale latino - per indicare l\"'ultimo momento utile\" consentito per il compimento di atti processuali."}
{"id": "2050197", "revid": "212348", "url": "https://it.wikipedia.org/wiki?curid=2050197", "title": "Pierre St. Amant", "text": ""}
{"id": "2050202", "revid": "1632387", "url": "https://it.wikipedia.org/wiki?curid=2050202", "title": "Ruoska", "text": "I Ruoska sono un gruppo industrial metal finlandese formatosi a Juva. Tutte le loro canzoni sono scritte e cantate in finlandese. Il nome della band significa letteralmente frusta.\nBiografia.\nGli inizi, \"Kuori\" e \"Riisu\" (2002\u22122003).\nI Ruoska nacquero nel 2002 dall'unione dei membri del precedente gruppo di rock humour Natsipaska. Nello stesso anno pubblicarono il loro album di esordio \"Kuori\".\nDopo aver girato due video musicali (\"Kiroan\" e \"Epilogi\") e aver pubblicato il nuovo singolo \"Aurinko ei Nouse\", il gruppo torn\u00f2 in studio e registr\u00f2 il suo secondo album \"Riisu\" (2003), da cui venne estratto il singolo \"Darmstadt\".\nDopo alcuni concerti il cantante Patrik Mennander collabora per un periodo con il gruppo finlandese Battlelore.\n\"Radium\" e \"Amortem\" (2004\u22122007).\nDopo il ritorno di Mennander, il gruppo inizi\u00f2 a lavorare ad un nuovo album. Nel 2005 venne pubblicato \"Radium\", da cui venne estratto il singolo \"Tuonen Viem\u00e4\u00e4\". In seguito il gruppo pass\u00f2 dalla casa discografica Kr\u00e5klund Records alla EMI Music.\nQuando tornarono per la quarta volta in studio di registrazione, i Ruoska diedero vita ad \"Amortem\" nel 2006.\nDopo la pubblicazione di \"Amortem\" uno dei chitarristi, Kai Ahvenranta, lasci\u00f2 la band. I Ruoska si esibirono in svariati concerti, tra i quali \"Puustock 2007\" e \"V\u00e4lipuistorock 2007\".\n\"Rabies\" e pausa (2008\u22122011).\nIl quinto album dei Ruoska, \"Rabies\", viene pubblicato il 9 aprile 2008 e i primi due singoli furono \"Pirunkieli\" e \"Helvettiin j\u00e4\u00e4tynyt\". Nel frattempo viene anche girato e il video di \"Ei koskaan\".\nDopo aver continuato ad esibirsi in svariati concerti, nell'agosto 2008, durante l'esibizione al \"Jurassic Rock 2008\" , il frontman Patrik Mennander ha annunciato che il gruppo si sarebbe preso una pausa di riflessione di circa un anno.\nRipresa delle attivit\u00e0 (2011-).\nDopo la pausa partita nel 2008 la band aveva annunciato il distacco totale, ma il 13 agosto la band ha annunciato sulla sua pagina di facebook che sarebbero ritornati sul palco, infatti hanno fatto 15 show in Finlandia, hanno anche annunciato che nel 2012 avrebbero cominciato a scrivere nuove canzoni."}
{"id": "2050203", "revid": "729019", "url": "https://it.wikipedia.org/wiki?curid=2050203", "title": "Javier P\u00e9rtile", "text": "Biografia.\nOriundo di ascendenze italiane, giunse in Italia nella met\u00e0 degli anni novanta, ingaggiato dal Roma Olimpic.\nGrazie alla nazionalit\u00e0 dei suoi ascendenti, fu idoneo per la selezione nazionale italiana, nella quale esord\u00ec nel 1994 contro la , sotto la gestione del C.T. Georges Coste.\nNel 1997 fu in campo nella finale di Coppa FIRA di Grenoble, che diede all'Italia sia la prima vittoria contro la che il primo titolo di campione d'Europa.\nBench\u00e9 avesse preso parte alle qualificazioni per il , non fu poi convocato per la fase finale del torneo, e chiuse con i \"test\" estivi di quell'anno la sua esperienza internazionale in azzurro.\nLasciata Roma nel 1999, torn\u00f2 in Argentina, dove, fino all'et\u00e0 di 40 anni, ha militato nella prima squadra di rugby a 15 del Club de Regatas de Resistencia, polisportiva del nord-est argentino."}
{"id": "2050217", "revid": "122315", "url": "https://it.wikipedia.org/wiki?curid=2050217", "title": "Geoduck", "text": ""}
{"id": "2050223", "revid": "316609", "url": "https://it.wikipedia.org/wiki?curid=2050223", "title": "Formica nera", "text": ""}
{"id": "2050225", "revid": "316609", "url": "https://it.wikipedia.org/wiki?curid=2050225", "title": "Lasio nero", "text": ""}
{"id": "2050226", "revid": "11497", "url": "https://it.wikipedia.org/wiki?curid=2050226", "title": "Dialogo Inter-Religioso", "text": ""}
{"id": "2050239", "revid": "188598", "url": "https://it.wikipedia.org/wiki?curid=2050239", "title": "Stetofonendo", "text": ""}
{"id": "2050245", "revid": "729019", "url": "https://it.wikipedia.org/wiki?curid=2050245", "title": "Nanofilo", "text": "Con il termine nanofilo (\"nanowire\" in inglese) si intende una struttura quasi unidimensionale di semiconduttore o metallo, di forma cilindrica o poliedrica la cui sezione ha dimensioni nanometriche, mentre la lunghezza pu\u00f2 variare dalle centinaia di nanometri in su, fino a centinaia di micrometri\nQueste nanostrutture, la cui ricerca si \u00e8 sviluppata principalmente nell'ultimo decennio, sono considerate promettenti come componenti di base di molti tipi di dispositivi elettronici. Tra tutti vale menzionare sensori, ambientali o biologici, la cui sensibilit\u00e0 potr\u00e0 essere aumentata molto dallo sfruttamento del grande rapporto superficie/volume di queste nanostrutture.\nCaratteristiche fisiche.\nLe caratteristiche fisiche dei nanofili sono fondamentalmente dipendenti dalle loro dimensioni. Alla scala dei nanometri, infatti, gli effetti quantistici diventano rilevanti e modificano il comportamento rispetto a quanto ci si aspetterebbe in un sistema macroscopico. In questo i nanofili possono essere simili a fili quantici.\nPropriet\u00e0 elettriche.\nAd esempio si osserva che in caso di nanofili metallici la conduttanza elettrica presenta valori discreti multipli di un'unit\u00e0 base:\ndetta costante di von Klitzing.\nQuesto \u00e8 un tipico fenomeno di quantizzazione ed \u00e8 dovuto al fatto che la funzione d'onda dell'elettrone occupa uno spazio di dimensioni confrontabili con la dimensione del filo stesso. Questo pu\u00f2 portare gli elettroni a interagire con gli atomi di superficie del filo stesso (visti come difetti rispetto ad un cristallo regolare) e ad arrivare ad attraversare il filo solo se questo avviene con una velocit\u00e0 \"compatibile\" con le dimensioni del filo stesso.\nQuesto fa s\u00ec che il filo si comporti come se la conduzione elettrica avvenisse lungo dei canali. La progressiva chiusura di questi canali al ridursi del diametro del filo porta all'osservazione dei valori discreti di conducibilit\u00e0.\nStruttura dei nanofili.\nIn termini di struttura, un nanofilo pu\u00f2 essere simile ad un filo come inteso nel senso comune, ovvero una struttura di forma pi\u00f9 o meno cilindrica, generalmente sospesa nel vuoto (ed eventualmente connessa a dei conduttori alle estremit\u00e0), oppure una struttura depositata su un supporto: ad esempio un \"filo\" di atomi metallici depositati su un supporto isolante.\nLa struttura interna dei nanofili sospesi \u00e8 normalmente simile a quella di un normale cristallo, ovvero composta da un reticolo regolare con simmetria generalmente triangolare/esagonale. Tuttavia \u00e8 stato previsto ed osservato che si possano avere strutture anche a simmetria pentagonale: questa simmetria non si osserva comunemente in natura nei cristalli perch\u00e9 un reticolo a simmetria pentagonale non riempie lo spazio in maniera ottimale, e risulta energeticamente sfavorevole. Pertanto in natura normalmente si osservano al pi\u00f9 aggregati di pochi atomi (cluster) a simmetria pentagonale (icosaedrica). Un nanofilo \u00e8 quasi un oggetto monodimensionale: pu\u00f2 essere visto come un cluster nel piano e a un cristallo lungo l'asse di maggiore estensione. In questo caso la struttura a simmetria pentagonale pu\u00f2 risultare energeticamente favorevole per piccoli diametri (pochi nm).\nFabbricazione dei nanofili.\nLa fabbricazione dei nanofili richiede tecniche di lavorazione piuttosto complesse e ad oggi non rappresenta ancora una tecnica di tipo industriale. Questa comunemente avviene per ora solo in laboratori universitari o di ricerca scientifica.\nEsempi di tecniche di fabbricazione sono:\nUso industriale dei nanofili.\nI nanofili sono ancora oggetto di ricerca. Prima di arrivare ad usi industriali sar\u00e0 necessario che le tecniche di sintesi/produzione degli stessi raggiungano standard qualitativi compatibili con un uso industriale. Recenti sviluppi in ambito tecnologico, come l\u00b4uso di lunghezze d\u00b4onda nel regime ultravioletto estremo o della litografia a frattura mediante litografia ottica convenzionale, offrono promettenti approcci per un futuro uso industriale di queste nanostrutture.\nCi si aspetta che i nanofili abbiano in futuro usi importanti in campo elettronico e anche in quello medico.\n\u00c8 importante notare che la comparsa di fenomeni quantistici nella fisica di questi sistemi comporter\u00e0 probabilmente la necessit\u00e0 di rivedere significativamente la comprensione che abbiamo del comportamento dell'elettronica che ne deriva.\nA causa del loro alto rapporto di aspetto, i nanofili sono manipolabili tramite campi dielettoforetici."}
{"id": "2050247", "revid": "1976473", "url": "https://it.wikipedia.org/wiki?curid=2050247", "title": "Trieste Contemporanea", "text": "Trieste Contemporanea \u00e8 un centro culturale che ha sede a Trieste (Italia). Fondato come comitato nel 1995, svolge una prevalente attivit\u00e0 di ricerca nel campo delle arti visive contemporanee dell\u2019Europa centro orientale.\nIl centro dedica alle pratiche artistiche e curatoriali di quest\u2019area europea mostre, eventi, convegni e workshop, produzioni editoriali, progetti speciali internazionali e alcune iniziative ricorrenti tra le quali il \"CEI\" \"Venice Forum for Contemporary Art Curators\" (dal 2003, una co-produzione con CEI-Iniziativa Centro Europea), il \"Concorso Internazionale di Design Trieste Contemporanea\" (fondato nel 1995 da Gillo Dorfles), il \"Premio Giovane Emergente Europeo\" (dal 1999, per artisti dell\u2019Europa dell\u2019Est under 30) e il concorso \"Squeeze it\" (dal 2014, per artisti europei under 30 attivi nei campi del teatro, delle arti visive e delle tecnologie dell\u2019informazione).\nLa Biblioteca di Trieste Contemporanea (specializzata in arte europea dei secoli XX e XXI e dedicata a Franco Jesurun) fa parte del Sistema Bibliotecario Nazionale tramite il Polo dell\u2019Universit\u00e0 di Trieste. "}
{"id": "2050253", "revid": "183976", "url": "https://it.wikipedia.org/wiki?curid=2050253", "title": "Anfotere", "text": ""}
{"id": "2050259", "revid": "28592", "url": "https://it.wikipedia.org/wiki?curid=2050259", "title": "Nicola Ottokar", "text": ""}
{"id": "2050261", "revid": "287204", "url": "https://it.wikipedia.org/wiki?curid=2050261", "title": "Le fiamme del peccato", "text": "Le fiamme del peccato \u00e8 un libro rosa scritto da Taylor Smith nel 2001, stampato nel 2002 nella collana I nuovi bestsellers Special dalla \"Harlequin Mondadori\".\nTrama.\nIl romanzo inizia con un incendio in una casa a Havenwood nel Minnesota. Un poliziotto arriva alla casa per salvare gli abitanti, Jillian e la madre Grace, ma si accorge che quest'ultima \u00e8 gi\u00e0 morta per un colpo di proiettile. Per lo shock Jillian viene ricoverata presso un ospedale psichiatrico. A questo punto del romanzo iniziano due storie, una dove un agente dell'FBI di nome Cruz viene mandato per indagare sulla vita di Grace, che pare fosse coinvolta in due omicidi successi in Inghilterra, per\u00f2 scoprendo che \u00e8 morta, inizia a fare ricerche in paese e scopre degli indizi che portano a Jillian.\nL'altra storia invece vede Jillian in ospedale impegnata a scrivere su un diario un periodo della sua vita antecedente all'incendio, dove scava nella memoria per avere dei ricordi di sua madre. Si ricorda che prima che lei nascesse, Grace si trovava in Francia durante l'occupazione tedesca, l\u00ec si nascondeva dai nazisti con i partigiani. Lavorando per una tipografia della ribellione di propriet\u00e0 del padre Joe che per\u00f2 venne catturato e fucilato.\nPi\u00f9 continuava a pensare pi\u00f9 si rendeva conto che le date indicatogli dalla madre, compresa quella di nascita non corrispondevano. Allora chi era sua madre? Chi aveva ucciso Grace? da qui inizia un intreccio di indagini e scoperte inaspettate, ma il bravo Cruz risolver\u00e0 tutto e il colpevole."}
{"id": "2050268", "revid": "1372005", "url": "https://it.wikipedia.org/wiki?curid=2050268", "title": "Ottocaro", "text": ""}
{"id": "2050274", "revid": "124064109", "url": "https://it.wikipedia.org/wiki?curid=2050274", "title": "Adecco", "text": "The Adecco Group \u00e8 un'agenzia multinazionale di selezione del personale, con sede a Glattbrugg, nel Canton Zurigo in Svizzera. Il Gruppo Adecco coinvolge circa associati e clienti supportati dai circa dipendenti in oltre filiali, sparse in oltre 60 Paesi e territori del mondo. La compagnia \u00e8 nata nel 1996, dalla fusione dell'azienda francese \"Ecco\" e di quella svizzera \"Adia Interim\".\nAttivit\u00e0.\nLe tre attivit\u00e0 principali del gruppo sono le seguenti:\nAlla fine del 2015, il gruppo Adecco disponeva di circa agenzie sparse in oltre 60 Paesi. La divisione per continenti di mercato \u00e8 questa: Europa (65,5%), America del Nord (21,5%), Asia-Pacifico (10,7%), altro (2,3%).\nIn Italia l'Adecco \u00e8 la pi\u00f9 grande agenzia di somministrazione lavoro con un fatturato di quasi 2 miliardi di Euro annui."}
{"id": "2050275", "revid": "729019", "url": "https://it.wikipedia.org/wiki?curid=2050275", "title": "Officine Meccaniche Casertane", "text": "Le Officine Meccaniche Casertane conosciute anche come \"Officine Casertane\" sono state un'impresa italiana di costruzioni elettromeccaniche del settore ferroviario e produttrici di rotabili ferroviari.\nStoria.\nL'azienda nacque nel 1962 a Caserta con il nome di Officine Meccaniche Casertane con lo scopo di effettuare la riparazione dei carri ferroviari affidate a ditte esterne dalle Ferrovie dello Stato. A partire dagli anni settanta le \"Casertane\" iniziarono a partecipare alle commesse per la costruzione di nuove carrozze e bagagliai del tipo \"X\" e in seguito anche di locomotive diesel-elettriche D.445. Il passo successivo vede l'azienda, dal 1981 divenuta \"Officine Casertane S.p.A.\", impegnata nella costruzione di locomotive E.652 e di carrozze tipo \"Z\"\nEntrata a far parte del \"Consorzio Firema\" a partire del 1993 l'azienda venne infine incorporata nel gruppo Firema."}
{"id": "2050286", "revid": "1372005", "url": "https://it.wikipedia.org/wiki?curid=2050286", "title": "Ottokar", "text": ""}
{"id": "2050287", "revid": "659234", "url": "https://it.wikipedia.org/wiki?curid=2050287", "title": "L'incantesimo del lago 2 - Il segreto del castello", "text": "L'incantesimo del lago 2 - Il segreto del castello (\"The Swan Princess: Escape from Castle Mountain\") \u00e8 un film d'animazione del 1997 diretto da Richard Rich. Ha avuto una distribuzione limitata nei cinema dal 18 luglio 1997 prima di approdare in home-video. \u00c8 il seguito di \"L'incantesimo del lago\" e ha a sua volta avuto un sequel, \"L'incantesimo del lago 3 - Lo scrigno magico\".\nTrama.\n\u00c8 passato un anno dalle nozze del Principe Derek con la Principessa Odette, e nel regno fervono i preparativi per celebrare il loro primo anniversario di matrimonio. Ma i festeggiamenti, ai quali il principe \u00e8 da tempo poco attento a causa dei numerosi impegni regali, vengono interrotti dall'ennesimo incendio che devasta i campi a ovest. Grazie al pronto intervento dei contadini, e all'aiuto di Derek e Odette, l'incendio viene presto domato. Il fuoco \u00e8 solo l'ultimo dei numerosi sabotaggi provocati dal brigante Knuckles che, su ordine del perfido mago Clavius, tenta in ogni modo di distogliere l'attenzione del principe, accorto e generoso verso il suo popolo, da Odette, che inizia a sentirsi trascurata. Clavius era stato in passato socio dell'ormai defunto stregone Rothbart, e i due erano riusciti insieme a conquistare gli oscuri poteri delle Arti Proibite: ma dopo aver cercato di liberarsi di Rothbart, Clavius era stato scacciato dal compagno. Ora che Rothbart \u00e8 morto, Clavius reclama la magica sfera che contiene le Arti Proibite, e che si trova nascosta nel castello sul lago, ora dimora di Derek e Odette.\nIl giorno del compleanno di Uberta, che nessuno sembra ricordare a causa dei disastri provocati da Knuckles, Clavius arriva inaspettatamente al castello travestito da clown e, con la scusa di una festa, rapisce la regina per usarla come ostaggio, fuggendo su una mongolfiera. E quando Derek parte per salvare la madre, prigioniera all'interno di un vulcano inattivo, Clavius si reca al castello sul lago, dove sorprende e rapisce Odette chiudendola in una torre per poi andare in cerca della sfera magica. Ma l'astuta Bridget, in passato complice di Rothbart ma ora amica di Odette, riconosce Clavius e capite le sue intenzioni, insieme a Jean-Bob, Freccia e Puffin, scende nei sotterranei del castello, dove trova la stanza segreta che custodisce le Arti Proibite (una sfera magica dotata dei 3 poteri assoluti: quello di creare, quello di cambiare e quello di distruggere). Il gruppo corre poi alla torre per liberare Odette. Derek si trova, tuttavia, sempre in pericolo, cos\u00ec per avvertirlo della trappola alla quale sta andando incontro, Odette prega Bridget di usare i poteri della sfera per tramutarla nuovamente in un cigno, solo per quel momento. Una volta trasformata, Odette vola incontro a Derek, lasciando Bridget e gli altri al castello a sventare i ripetuti attacchi di Clavius per impadronirsi delle Arti Proibite. Fallito il tentativo del gruppo di tenerlo lontano dalla sfera, Clavius rinchiude tutti in una segreta sommersa e torna trionfante nella sua dimora.\nAltrove, Odette trova Derek in tempo per salvarlo dalle sabbie mobili nelle quali Knuckles l'ha fatto cadere con l'inganno. Di ritorno al castello, i due vedono Clavius fuggire con la sfera a bordo di una mongolfiera, alla quale Jean-Bob, Freccia e Puffin si sono segretamente aggrappati senza essere visti dopo essersi liberati dalla segreta. Seguendo il pallone, Derek e Odette raggiungono il vulcano inattivo, antro di Clavius, e cercano di raggiungere l'entrata attraverso una funivia in legno a picco su un fiume di lava. Ma arriva Knuckles, e cos\u00ec il fuorilegge e il principe combattono. Il valoroso Derek lo batte per legittima difesa e, in un momento di piet\u00e0, salva il perfido Knuckles che, invece, lo fa precipitare nel baratro. Derek, per\u00f2, riesce ad aggrapparsi a un ramo e a fermare in tempo Knuckles che, intrappolata Odette, cerca di raggiungere l'antro di Clavius attraverso una funivia, ma Derek riesce a salvare la sua amata tagliando le corde dell'alloggio, cos\u00ec Knuckles precipita nella lava, morendo.\nClavius, intanto, sta celebrando all'interno del rifugio la sua vittoria, sfruttando i poteri delle Arti Proibite a suo piacimento, quando Derek irrompe nella grotta, distogliendo l'attenzione del mago dagli animaletti, che corrono a liberare la regina dalla prigione nella quale era rinchiusa. Durante lo scontro con il mago, il principe inizia ad avere la peggio quando Jean-Bob, coraggiosamente, interviene in suo aiuto, permettendo a Derek di impadronirsi della sfera, ma rimanendo ucciso. Con le Arti Proibite tra le mani, Derek e il resto del gruppo si avviano verso la mongolfiera per fuggire, quando improvvisamente Clavius cerca di fermarli. Nella confusione, la sfera sfugge alle mani del principe, frantumandosi al suolo, riattivando il vulcano e generando un'esplosione che uccide Clavius all'istante, mentre Derek e il gruppo riescono a salvarsi fuggendo sulla mongolfiera.\nCon la distruzione della sfera, Bridget non \u00e8 pi\u00f9 in grado di sciogliere l'incantesimo gettato su Odette, cos\u00ec tutti si riuniscono al castello sul lago e attendono trepidanti che la luna si alzi in cielo, cos\u00ec da permettere, come in passato, a Odette di riprendere le sue vere sembianze e di ridare vita a Jean-Bob. E quando il cerchio argentato si riflette sulla superficie del lago, dopo un attimo di sconforto, la magia si compie, Odette riacquista la sua forma umana e Jean-Bob ritorna in vita. Felici della ritrovata pace, il gruppo festeggia la vittoria e il compleanno di Uberta con un'esplosione di fuochi artificiali. Il giorno dopo, Derek decide di trascorrere la giornata con Odette, avendo finalmente compreso quanto lei sia pi\u00f9 importante di qualunque altra cosa.\nHome video.\nA settembre 1997, due mesi dopo l'uscita nei cinema, il film \u00e8 stato pubblicato per l'home video. Nel 1999 \u00e8 stato incluso in un set regalo di videocassette insieme al film precedente e al terzo capitolo della serie. Il DVD \u00e8 uscito negli Stati Uniti il 18 agosto 2009.\nA febbraio 2004 in Europa \u00e8 stato messo in commercio un cofanetto DVD con i primi tre film e il karaoke delle canzoni."}
{"id": "2050298", "revid": "110157", "url": "https://it.wikipedia.org/wiki?curid=2050298", "title": "Museo dell'abbazia di San Colombano", "text": "Il Museo dell'abbazia di San Colombano si trova a Bobbio in provincia di Piacenza accanto all'Abbazia. Fondato il 3 settembre 1963 ospita reperti che coprono l'epoca che va dai primi secoli dell'era cristiana al XVI secolo, suddivi in dieci sezioni le ultime come pinacoteca. \u00c8 collocato nei locali che anticamente ospitavano lo \"scriptorium\" e la sua biblioteca.\nSezione L.\nTra i reperti inoltre vi \u00e8 pure il \"boccale di San Colombano\" che secondo una leggenda devozionale pare abbia poteri \"taumaturgici\", egli lo ebbe da un sovrano bretone quando pass\u00f2 dalla Cornovaglia all'Armorica."}
{"id": "2050301", "revid": "125942105", "url": "https://it.wikipedia.org/wiki?curid=2050301", "title": "Power Rangers Turbo", "text": "Power Rangers Turbo \u00e8 la terza serie dei Power Rangers. \u00c8 preceduta dal film \"Turbo Power Rangers - Il film\" e si basa sulla 20\u00aa serie di Super Sentai \"Gekisou Sentai Carranger\" (tradotto in italiano come lo Squadrone da Gara Carranger). Vede l'entrata in scena dei personaggi Alpha 6 e Dimitria, e l'introduzione di nuovi Power Rangers quali T.J. Johnson (2\u00b0 Red Turbo Ranger), Cassie Chan (2\u00b0 Pink Turbo Ranger), Carlos Vallerte (2\u00b0 Green Turbo Ranger), Ashley Hammond (2\u00b0 Yellow Turbo Ranger) e del primo Power Ranger bambino (Justin Stewart, il Blue Turbo Ranger).\nTrama.\nAi Power Rangers (Tommy, Adam, Katherine, Tanya e Justin) vengono conferiti i Turbo Poteri per combattere le forze della nuova nemica Divatox. A sorpresa dei Rangers Zordon e Alpha 5 se ne vanno dalla Terra per ritornare a Eltar, il pianeta d'origine del primo, lasciando al loro posto come mentore la potente \"Dimitria\" e Alpha 6. I Rangers sono anche aiutati dal Blue Senturion, un robot-poliziotto intergalattico. Quattro degli originali Power Rangers decidono di ritirarsi, passando la torcia ai nuovi Rangers: T.J., Carlos, Ashley e Cassie.\nIl misterioso Phantom Ranger, del quale non viene rivelata l'identit\u00e0 e i cui poteri provengono da Eltar, arriva sulla Terra nel momento giusto e aiuta i Rangers. Il Generale Havoc, fratello di Divatox, arriva portando con s\u00e9 una nuova base spaziale per la sorella e il potentissimo Zord Metallasaurus con il quale riesce a rapire il Turbo Megazord. Il Phantom Ranger, del quale Cassie \u00e8 innamorata, dona ai Rangers i \"Rescuezords\", con i quali sconfiggono Metallasaurus e recuperano il loro Turbo Megazord.\nNonostante gli eroici successi dei Turbo Rangers, la stagione finisce nel peggiore dei modi: i Rangers eliminano il potentissimo mostro Goldgoyle sacrificando il Rescue Megazord ma l'esplosione non basta e il mostro distrugge il Turbo Megazord, Dimitria e il Blue Senturion tornano a Eltar (che \u00e8 caduto alle forze del male del Dark Specter), il Centro di Comando viene assalito dai Piranhatrons di Divatox e i Rangers vengono a sapere che Zordon \u00e8 stato catturato da Dark Specter e Divatox lo sta raggiungendo sul Pianeta Cimmarian. Ai disperati Rangers (tranne Justin) tocca quindi salire a bordo di uno Space Shuttle della NASADA e seguire la piratessa spaziale nel cosmo..."}
{"id": "2050310", "revid": "287204", "url": "https://it.wikipedia.org/wiki?curid=2050310", "title": "Effetto CSI", "text": "Leffetto CSI, nell'ambito della criminologia, \u00e8 una locuzione che si riferisce al modo in cui alcune serie televisive di successo\u00a0\u2013 come \"CSI - Scena del crimine\" o \"NCIS - Unit\u00e0 anticrimine\" (e relativi spin-off) \u2013 hanno cambiato la percezione che la gente comune ha verso la medicina forense e le perizie scientifiche in generale, alzando le aspettative e richiedendo la stessa qualit\u00e0 di risultati che si pu\u00f2 apprezzare in televisione.\nCaratteristiche.\nMolte di queste illusioni nascono dalle numerose licenze narrative prese dagli autori delle serie, le quali hanno l'obiettivo di drammatizzare e rendere pi\u00f9 spettacolare quello che \u00e8 l'elemento portante della fiction. Poich\u00e9 tale serie si basa su alcuni presupposti scientifici reali e su procedure investigative realmente esistenti (quali l'esame del DNA, la rilevazione di impronte digitali ed altre tracce corporee, analisi di registrazioni audiovisive, ecc.) alcuni spettatori possono avere la convinzione che anche gli altri aspetti del telefilm debbano essere considerati reali o, quantomeno verosimili.\nAd esempio, nella finzione, gli agenti trovano facilmente tracce e prove sparse per la scena del crimine, e, con altrettanta facilit\u00e0, riescono ad analizzarle, arrivando cos\u00ec ad identificare il colpevole nel giro di pochi giorni. Nella realt\u00e0 per ottenere un risultato utile ai fini delle indagini, occorrono anche pi\u00f9 visite sul luogo del crimine, le prove devono essere raccolte e catalogate con procedure estremamente rigide e la loro analisi richiede un tempo maggiore rispetto a quello suggerito nelle serie. Inoltre non \u00e8 detto che le prove raccolte dalla polizia scientifica siano necessariamente significative ai fini dell'indagine o che verranno poi ritenute valide per essere utilizzate durante il processo. \nIn aggiunta, questi telefilm utilizzano spesso procedure che risultano impossibili anche con le tecnologie pi\u00f9 moderne, come la possibilit\u00e0 di isolare un particolare rumore da una registrazione, oppure il riuscire a zoomare un'immagine elettronica (come una foto o un fotogramma tratto da video di sorveglianza) ripristinandone la definizione ad ogni ingrandimento.\nEffetti.\nForse il campo pi\u00f9 importante in cui si vedono gli effetti della popolarit\u00e0 di telefilm come \"CSI\" \u00e8 la stessa aula di tribunale: giurati e giudici rischiano adesso di sopravvalutare l'apporto che gli scienziati possono introdurre in un processo, aspettandosi risposte molto pi\u00f9 precise di quante ne possano effettivamente dare, mentre gli avvocati si sentono in dovere di portare sempre pi\u00f9 prove a supporto della tesi, magari risultando pi\u00f9 approssimativi in altre parti del loro lavoro.\nUno studio statistico dell'Universit\u00e0 dell'Arizona ha rilevato che gli spettatori di tali serie televisive sono pi\u00f9 critici della scienza forense e meno persuasi dalle sue affermazioni, mentre questo effetto non si riscontrerebbe negli spettatori di serie poliziesche pi\u00f9 generaliste come \"Law &amp; Order\". In alcuni processi, durante la selezione dei giurati (il cosiddetto \"voir dire\") si chiede ai candidati se guardano gli show come \"CSI\".\nL'altro lato della medaglia \u00e8 costituito da fatto che, secondo alcuni, proprio grazie a questi show i criminali sarebbero diventati pi\u00f9 attenti a non lasciare tracce di alcun tipo, come capelli o mozziconi di sigarette."}
{"id": "2050315", "revid": "869733", "url": "https://it.wikipedia.org/wiki?curid=2050315", "title": "Power Rangers in Space", "text": "Power Rangers in Space \u00e8 la quarta serie dedicata ai \"Power Rangers\", basata sul Super sentai giapponese \"Denji Sentai Megaranger\". Sequel della precedente, \u00e8 l'ultima stagione a continuare la storia narrata nelle stagioni precedenti e contiene un episodio \"crossover\" con la serie \"Tartarughe Ninja - L'avventura continua\", anch'essa prodotta dalla Saban Entertaiment. Ha debuttato negli USA il 6 febbraio 1998 su Fox Kids, mentre in Italia \u00e8 stata trasmessa sullo stesso canale l'anno seguente.\nTrama.\nDopo essere stati sconfitti da Divatox, i Turbo Rangers salgono a bordo di una navetta per inseguirla e salvare Zordon.\nA bordo, i Rangers sono confrontati da un inizialmente ostile Red Ranger chiamato Andros, che si allea con loro dopo che questi lo abbiano aiutato a salvare l'Astro Megaship. Per premiare i salvatori, Andros dona ai quattro i nuovi Astro Morphers, con i quali diventano gli \"Space Rangers\". Con l'aiuto del vecchio amico Phantom Ranger e Zhane, il Silver Ranger (trovato ibernato nella navetta), gli Space Rangers affrontano il malvagio Dark Specter e la sua aralda Astronema.\nPer la maggior parte, la trama della serie consiste nei Space Rangers che sono alla costante ricerca di Zordon, che Dark Specter ha intenzione di giustiziare per poi rubare i suoi poteri. Per impedire le mosse dei Rangers, Astronema e il padre Ecliptor mandano in continuazione mostri e robot malvagi da affrontare. L'arrivo degli Psycho Rangers fanno scoprire ad Andros che Astronema era in realt\u00e0 sua sorella Karone. Ci vorr\u00e0 del tempo prima che Astronema prenda atto di ci\u00f2, ma alla fine si convince che i Rangers stanno per la parte giusta e riconcilia con il fratello ribellandosi a Dark Specter. In seguito per\u00f2 lo spietato Darkonda, ri-lava il cervello di Astronema e riduce Ecliptor in un cyborg per sopravvivere, togliendogli cos\u00ec ogni traccia di bene che possedeva. \nQuesto termina della quinta parte della saga degli \"Psycho Rangers\", degli androidi malvagi mandati sulla Terra per eliminare gli Space Rangers.\nNel finale della stagione, il cerchio diventa completo quando Dark Specter assalta la Terra e tutte le altre roccaforti del bene della galassia mentre inizia ad assorbire i poteri di Zordon. Gli Space Rangers, gli Alien Rangers, il Phantom Ranger, il Blue Senturion, il Gold Zeo Ranger e i Ribelli KO-35 affrontano coraggiosamente il nemico, ma i loro sforzi sono inutili. Pure gli sforzi degli Space Rangers sono impotenti, che hanno infatti perso tre dei loro quattro MegaZord (Mega Voyager ,Delta Megazord e Mega Winger) e sono cos\u00ec costretti a riorganizzarsi.\nDarkonda si ribella a Dark Specter e prova ad ucciderlo con una potentissima arma di sua inventzione, ma rimane ucciso pure lui.\nAstronema, con la morte di Dark Specter, diventa cos\u00ec la \"Regina del Male\" con dispiacere di Divatox. Andros, con un ultimo e disperato sforzo riesce a rivolgere la sorella al bene per sempre, tanto che diverr\u00e0 la Pink Ranger nella serie successiva \"\".\nGli Space Rangers combattono sulla Terra mentre Andros riesce finalmente a ritrovare Zordon salvo nella fortezza. Zordon decide di sacrificarsi trasformandosi in un flusso di energia che elimina tutti gli scagnozzi dei nemici tranne proprio Zedd, Rita e Divatox, che vengono trasformati in esseri umani, passando quindi dalla parte del bene. La vittoria dei Power Rangers, stavolta, \u00e8 definitiva."}
{"id": "2050316", "revid": "123567", "url": "https://it.wikipedia.org/wiki?curid=2050316", "title": "Duopolio di Stakelberg", "text": ""}
{"id": "2050317", "revid": "287204", "url": "https://it.wikipedia.org/wiki?curid=2050317", "title": "Ab\u016b l-Q\u0101sim al-Hasan", "text": "Nel 948 fu nominato wali dall'Imam fatimide Ism\u0101\u02bf\u012bl al-Man\u1e63\u016br bi-na\u1e63r All\u0101h (Ism\u0101\u02bf\u012bl, il \"Reso vittorioso\" da Dio). Egli riusc\u00ec soffocare la ribellione arabo-berbera in corso nella Sicilia occidentale e a riprendere il controllo della Sicilia orientale, abitata in maggioranza da cristiani, che si era resa indipendente.\nAffront\u00f2 vittoriosamente i Bizantini in Calabria e nella Puglia, fondando anche una moschea a Reggio Calabria, distrutta tuttavia pochi anni dopo.\nAl-\u1e24asan ibn \u02bfAl\u012b al-Kalb\u012b stabil\u00ec la propria residenza a Palermo. Rapidamente riusc\u00ec a placare le insurrezioni e a ristabilire la pace interna. Rinforz\u00f2 l'esercito, respinse attacchi bizantini e rinnov\u00f2 le scorrerie in Italia. Inoltre costrinse i bizantini a riprendere il pagamento dei tributi ai Fatimidi. Durante la sua reggenze inizi\u00f2 un periodo d'oro per la Sicilia; immigranti musulmani rinforzarono la forza economica dell'isola. Le crescenti entrate permisero ad al-\u1e24asan ibn \u02bfAl\u012b al-Kalb\u012b di finanziare una vivace attivit\u00e0 edilizia a Palermo. Cos\u00ec furono realizzati i primi \"qan\u0101t\" che assicurarono il rifornimento idrico. Vennero inoltre costruiti palazzi, moschee e scuole nonch\u00e9 creati giardini. Palermo divenne una metropoli di abitanti. L'artigianato e il commercio conobbero anch'essi un periodo d'oro.\nAlla morte dell'Imam fatimide al-Man\u1e63\u016br (marzo 953), al-\u1e24asan torn\u00f2 in Ifr\u012bqiya, lasciando le redini del governo siciliano al figlio A\u1e25mad, pur conservando il comando delle forze armate isolane e calabresi. Suo fratello \u02bfAmm\u0101r, a causa dell'incombente minaccia bizantina, lo richiam\u00f2 per fruire del suo aiuto e della sua esperienza bellica. \nMor\u00ec nel 964 a Palermo, durante l'assedio di Rometta. La dinastia governatoriale da lui fondata (anche se non fu riconosciuta ereditaria dall'Imam fatimide fino al 970) si mantenne al potere fino al 1053.\nFatti antecedenti.\nLa Sicilia venne conquistata tra l'827 e l'878 dalle forze arabe impiegate della dinastia militare turca degli Aghlabidi, insediati in Ifr\u012bqiya dal Califfo abbaside H\u0101r\u016bn al-Rash\u012bd per metter fine alle continue insurrezioni kharigite dei Berberi. \nDopo la caduta degli Aghlabidi, nell'anno 909, gli emiri di Sicilia divennero autonomi. \nDurante questo periodo ci furono per\u00f2 insurrezioni che sfociarono in vere e proprie guerre civili, generate dalle profonde differenze tra Arabi (specie a Palermo) e Berberi (forti ad Agrigento) cos\u00ec come tra gli Arabi di origine nord arabica (Qaysiti) e sud arabica (Kalbiti). \nI Fatimidi, che avevano sostituito \"manu militari\" gli Aghlabidi in Nordafrica, riuscirono solamente durante la reggenza di al-Q\u0101\u02beim (934-946), il secondo imam, a riprendere il controllo della Sicilia.\nDal 944 al 947 al-Q\u0101\u02beim e suo figlio Ism\u0101\u02bf\u012bl al-Man\u1e63\u016br bi-na\u1e63r All\u0101h (946-953) furono per\u00f2 impegnati strenuamente nel contrasto della ribellione dei khargiti berberi seguaci di Abu Yazid (l'\"uomo dell'asino\"), in Nordafrica.\nDopo la morte di Ism\u0101\u02bf\u012bl al-Man\u1e63\u016br, nell'anno 952, la dinastia s'impegn\u00f2 fortemente per conquistare i paesi a est della Siria, al fine di poter penetrare in Iraq e abbattere la dinastia califfale abbaside e sostituirsi ad essa. Il nuovo Imam al-Q\u0101\u02beim pens\u00f2 quindi di affidare la provincia siciliana al suo fedele collaboratore al-\u1e24asan al-Kalb\u012b, nominandolo emiro di Sicilia, con diritto di nomina dei propri successori.\nGoverno kalbita in Sicilia.\nL'Emirato di Sicilia rimase sotto il dominio dei suoi discendenti fino al 1053, anno della deposizione dell'ultimo Emiro \u1e24asan II, con una breve interruzione tra il 1037 e il 1040.\nIn totale ci furono dieci emiri in Sicilia."}
{"id": "2050318", "revid": "1323158", "url": "https://it.wikipedia.org/wiki?curid=2050318", "title": "Luciano Minguzzi", "text": "Biografia.\nComp\u00ec le prime esperienze sotto la sapiente guida del padre Armando, anch'egli scultore, continuando gli studi presso l'Accademia di belle arti di Bologna seguendo i corsi di incisione tenuti da Giorgio Morandi, quelli di scultura sotto la guida di Ercole Drei, frequentando all'universit\u00e0 le lezioni di Roberto Longhi.\nGrazie ad una borsa di studio, soggiorn\u00f2 a Parigi e a Londra, iniziando ad esporre nel 1933 e gi\u00e0 alla Quadriennale romana del 1943 ottenne il suo primo premio, cui seguirono altri tra cui l'Angelicum del 1946 e il primo posto ex aequo alla Biennale del 1950.\nNell'immediato dopoguerra realizz\u00f2 per la sua citt\u00e0 natale il Monumento al Partigiano e alla Partigiana, collocato presso Porta Lame, nella zona in cui ebbe luogo un'epica battaglia tra nazifascisti e partigiani nel 1944.L'opera, composta da due figure di giovani - di cui una armata - colte in un momento di grande naturalezza, fu forgiata con il bronzo fuso dalla \"Statua equestre di Benito Mussolini\" (opera di Giuseppe Graziosi ) che si trovava all'interno dell'attuale Stadio \"Renato Dall'Ara\", a sua volta realizzata con alcuni cannoni sottratti agli Austriaci durante i moti risorgimentali bolognesi del 1848.\nSempre sul tema legato alla guerra, ma con un mutato stile dai toni pi\u00f9 drammatici ed espressionisti, realizz\u00f2 negli anni Cinquanta la serie di sculture ispirate al tema degli uomini del Lager e alle vittime ignote e anonime, ottenendo nel 1953 il terzo premio al concorso per il \"Monumento al Prigioniero politico ignoto\" indetto della Tate Gallery (Londra).\nVinse nel 1950 il concorso bandito per la \"Quinta Porta\" del Duomo di Milano, terminata nel 1965.\nNel 1962 partecip\u00f2, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Present\u00f2 una scultura in ferro e bronzo del 1958 dal titolo \"Pas-de-quatre\".\nNel 1970 gli venne conferito l'incarico per la realizzazione della \"Porta del bene e del male\" della basilica di San Pietro in Vaticano, cui lavor\u00f2 con vigore e passione per sette anni.\nNel 2012, in occasione del centenario della nascita dell'artista, \u00e8 stata allestita a Bologna presso la Fondazione del Monte una sua mostra antologica postuma.\nHa lavorato anche come medaglista: sua da esempio la moneta d'argento da 500 lire di San Marino del 1974.\nCritica.\nLa forza del suo realismo iniziale nasce da una capacit\u00e0 naturale di rivivere con spirito nuovo scene di vita e figure familiari.\nSuccessivamente, influssi di cultura antica e moderna si aggiunsero al realismo, contemperando tendenze proprie dell'espressionismo e del cubismo."}
{"id": "2050319", "revid": "729019", "url": "https://it.wikipedia.org/wiki?curid=2050319", "title": "Santi induisti", "text": "I santi induisti sono persone vissute in India e di religione induista, la cui santit\u00e0 viene riconosciuta in base a determinate caratteristiche.\nDefinizione.\nIl termine \"santo\", sebbene in origine appartenente ad un contesto cristiano, \u00e8 stato adottato dagli stessi indiani per tradurre una serie di termini che si riferiscono a concetti dell'Induismo analoghi a quelli della santit\u00e0 cristiana, soprattutto in Bengala, dove questo termine \u00e8 stato preso in prestito dalla lingua inglese che in questa regione viene parlata dalla met\u00e0 del XVIII secolo. I termini nelle lingue locali considerati sinonimi di \"santo\" sono: \"sadhu\" (f. \"sadhvi\") cio\u00e8 \"uomo buono e virtuoso\", \"sannyasin\" (f. \"sannyasini\") ovvero \" rinunciante\", \"sant\" vale a dire \"vero\", \"bhakta\" che sta per \"devoto\", \"yogi\" (f. \"yogini\") \"praticante lo yoga\", \"sadhaka\" (f. \"sadhika\") \"praticante della disciplina\", \"tantrika\" \"praticante del tantra\", \"jivanmukta\" \"liberato in vita\", \"siddha\" \"perfezionato con la pratica spirituale\", \"bhairavi\" \"donna che incarna la Shakti\", \"avadhuta\" \"che ha raggiunto lo stadio pi\u00f9 alto di vita spirituale\".\nNell'Induismo una persona pu\u00f2 essere riconosciuta santa senza bisogno di una canonizzazione ufficiale o processo simile ma \u00e8 riconosciuta tale in base alla devozione popolare di cui \u00e8 oggetto dopo la morte (ma spesso anche in vita). Il carattere di santit\u00e0 di un essere umano (uomo o donna) viene desunto in base ad alcuni segni (miracoli e stati di estasi) che indicano una vicinanza della persona alla divinit\u00e0.\nSecondo Swami Sivananda, un santo \u00e8 colui che vive in Dio, che \u00e8 libero da egoismo, piaceri e dispiaceri, vanit\u00e0, cupidigia, bramosia e rabbia, che \u00e8 dotato di mente equilibrata, misericordia, tolleranza, giustezza e amore cosmico, e che possiede una sapienza divina.\nIl nome di un santo induista generalmente comprende anche degli appellativi onorifici come mahatma, paramahamsa, swami o il prefisso \"\u015br\u012b\" o \"srila\" prima del nome.\nAlvar.\nGli Alvar (\"coloro che sono immersi nel dio\") sono dodici santi-poeti di lingua tamil (tra i quali una donna, Andal), di varia estrazione sociale e di fede Vaishnava vissuti fra il VI e il IX secolo. Gli Alvar vagavano di tempio in tempio nell'India meridionale, cantando le lodi a Vishnu e convertendo masse di gente al suo culto, arginando al tempo stesso la crescita del Giainismo e del Buddhismo in quelle regioni.\nQuesti sono i nomi dei dodici Alvar e il loro luogo di provenienza:\nNayanar.\nAll'incirca contemporanei degli Alvar furono i Nayanar (\"guida\" o \"maestro\"), santi di fede Shivaita attivi nel Tamil Nadu tra i secoli V e X e le cui agiografie sono raccolte nel \"Periyapuranam\", scritto nel XIII secolo. Anch'essi come gli Alvar furono poeti e musicisti, compositori di inni devozionali in onore di Shiva raccolti nel \"Tevaram\" ad opera di Nambi Anar Nambi e utilizzati come musica sacra nei templi dell'India meridionale; i pi\u00f9 notevoli dei Nayanar furono Gnanasambandar, Appar e Sundaramurti. Anche il poeta Manikkavasagar, compositore degli inni raccolti nel \"Tiruvasagam\", viene spesso associato ai Nayanar anche se probabilmente visse in un periodo di poco successivo al loro.\nI Nayanar sono 63 anche se si ritiene che questo sia piuttosto un numero simbolico di derivazione giainista; i loro nomi sono:\nSant.\nNel medioevo si form\u00f2 un gruppo di santi-poeti induisti noti con il nome di \"sant\", termine che deriva dal sanscrito \"sat\" che significa \"verit\u00e0\", \"realt\u00e0\" e che dunque significa in origine \"colui che conosce la verit\u00e0\" o \"che ha fatto esperienza della Realt\u00e0 Ultima\"; ha dunque significato ed etimologia diversi dal termine latino \"sanctus\" col quale pu\u00f2 sembrare apparentemente correlato.\nI \"sant\" sono classificabili in due gruppi: uno di fede Vaishnava e di lingua maratha, attivo nel Maharashtra dal XIII al XVIII secolo, devoto al dio Vitthala o Vithoba a Pandharpur; l'altro devoto a Nirguna, il dio supremo che pervade l'universo, attivo nell'area di lingua hindi, in Punjab e in Rajasthan dal XV secolo in poi.\nIl gruppo del Maharashtra, i cui santi principali sono Jnaneshvar, Namdev, Eknath e Tukaram, ha formato una tradizione nota come Varkari, con una catena di trasmissione (\"parampara\") di circa 50 \"sant\" in 500 anni.\nIl gruppo del Nord, invece, non form\u00f2 mai una tradizione unitaria ma al contrario si framment\u00f2 in molte tradizioni facenti capo a singole figure di \"sant\", mentre altri \"sant\" non fondarono n\u00e9 si affiliarono mai ad alcuna tradizione particolare, pur continuando a far parte di questo gruppo. I santi pi\u00f9 notevoli del gruppo del Nord sono Kab\u012br, Nanak e Dadu, fondatori di tradizioni ancora esistenti: Kabir Panth, Sikh Panth e Dadu Panth.\nSanti moderni.\nQuesti sono i nomi dei pi\u00f9 importanti santi induisti moderni:"}
{"id": "2050321", "revid": "320578", "url": "https://it.wikipedia.org/wiki?curid=2050321", "title": "\u1e24asan b. \u02bfAl\u012b al-Kalb\u012b", "text": ""}
{"id": "2050323", "revid": "110690676", "url": "https://it.wikipedia.org/wiki?curid=2050323", "title": "Sestese Volley", "text": "La ASD Sestese Pallavolo \u00e8 una societ\u00e0 di pallavolo della provincia di Firenze, una delle prime ad essere fondate in Italia. Milita nel campionato regionale Toscano di Serie C.\nStoria.\nFondata negli anni 1940, partecipa ai primi campionati di serie A organizzati dalla Fipav nel 1945 e 1946. Ritorna nella massima divisione nel 1955 e vi permane fino al 1964.\nIn questo periodo arriva alla finale per il titolo italiano contro l'Avia Pervia Modena di Franco Anderlini nel 1957.\nPartecipa inoltre al campionato di A2 dal 1979 al 1981 e dal 1985 al 1987\nAl termine del campionato 2006/2007 viene retrocessa in serie B2, ma l'anno seguente ritorna prontamente in B1.\nLa stagione 2008/2009 vede il cambio della propriet\u00e0 della societ\u00e0, passata dal presidente Stefano Marchi al presidente Andrea Bagnoli; come nuovo direttore sportivo viene scelto Erasmo Salemme. Il cambio \u00e8 stato relativo a tutta la societ\u00e0, compreso il nome che \u00e8 mutato da Sestese Pallavolo Maschile a Sestese Volley 1945.\nL'annata 2008/2009 ha segnato in negativo il tracollo della societ\u00e0, che si \u00e8 sgretolata con il passare dei mesi della stagione sportiva per gravissimi problemi di natura economica. \nLa squadra ha terminato il campionato all'ultimo posto della classifica, retrocedendo nella categoria B2. Al termine del campionato quasi tutti i membri della dirigenza hanno rassegnato le dimissioni dal proprio incarico.\nNell'estate 2009 la categoria \u00e8 stata venduta; sportivamente \u00e8 rimasto attivo solamente il settore giovanile.\nNei successivi anni la pallavolo Sestese, totalmente cambiata nel nome e nella direzione della societ\u00e0, \u00e8 riuscita a risalire per raggiungere nuovamente i livelli pallavolistici che hanno fatto la storia della pallavolo a Sesto. \u00c8 stata rifondata una nuova societ\u00e0 sotto il nome di A.S.D. Pallavolo Sestese, \u00e8 stata ricreata negli anni una nuova Prima Squadra e successivamente tramite accordi e gemellaggi con societ\u00e0 della provincia di Firenze, come la storica Bacci Campi e il Firenze Ovest, sono state rifondate tutte le giovanili maschili a partire dalla under 14 fino alla under 17. Inoltre viene rappresentata da \"vecchie glorie pallavolistiche sestesi\" una squadra di Amatori. Dopo tre campionati cadetti nella serie C Regionale Toscana; nell'anno 2014-2015 \u00e8 arrivata l'importante ammissione al campionato nazionale di serie B2, per l'anno 2015-2016. Al termine della stagione sportiva 2015-2016 \u00e8 \"vittima\" della retrocessione nella serie inferiore, la Serie C Regionale Toscana, dove affronter\u00e0 la stagione 2016-2017."}
{"id": "2050330", "revid": "439868", "url": "https://it.wikipedia.org/wiki?curid=2050330", "title": "Universit\u00e0 Statale di Perm'", "text": "L'Universit\u00e0 di Perm' \u00e8 la principale universit\u00e0 di Perm', fondata il 14 ottobre 1916 e ha come motto \"Vivat, Crescat, Floreat\". Tra uno dei primi rettori va ricordato Nikolaj Petrovi\u010d Ottokar, storico medievale."}
{"id": "2050333", "revid": "320578", "url": "https://it.wikipedia.org/wiki?curid=2050333", "title": "Hassan al-Kalbi", "text": ""}
{"id": "2050334", "revid": "767487", "url": "https://it.wikipedia.org/wiki?curid=2050334", "title": "Heinrich Freiherr von Stackelberg", "text": "Stackelberg nacque a Mosca in una nobile famiglia baltico-tedesca originaria dell'Estonia. Sua madre aveva un'ascendenza argentino-spagnola. Dopo la rivoluzione d'ottobre la sua famiglia fu costretta ad espatriare in Germania, prima a Ratibor e successivamente a Colonia. Dopo aver studiato matematica ed economia presso l'Universit\u00e0 di Colonia si laure\u00f2 nel 1927 con una tesi sulla teoria di Alfred Marshall.\nIn economia \u00e8 famoso per l'invenzione del duopolio di Stackelberg."}
{"id": "2050335", "revid": "373458", "url": "https://it.wikipedia.org/wiki?curid=2050335", "title": "Storico medievale", "text": ""}
{"id": "2050338", "revid": "122169499", "url": "https://it.wikipedia.org/wiki?curid=2050338", "title": "Rondella (meccanica)", "text": "Una rondella (nota anche come ranella o rosetta), in meccanica, \u00e8 un dischetto, generalmente metallico, con un foro centrale e che viene inserito fra un dado di un bullone, o la testa di una vite, e l'oggetto contro il quale deve essere stretto al fine di migliorarne il bloccaggio. Altri usi dipendono dal tipo di rondella utilizzata.\nFunzionamento.\nGrazie alla loro ampiezza, le rondelle sono in grado di distribuire il carico di serraggio su una superficie pi\u00f9 estesa rispetto a quella fornita da un bullone o dalla testa di una vite, aspetto particolarmente importante quando l'elemento da fissare \u00e8 di un materiale poco resistente, come il legno, che farebbe affondare gli elementi di fissaggio. Permettono inoltre di aumentare l'attrito tra il dado e l'oggetto da fissare e fungono da distanziatori nel caso in cui le viti o i bulloni siano troppo lunghi.\nTipologia.\nSono numerose le forme e i materiali utilizzati per fabbricare le rondelle."}
{"id": "2050345", "revid": "2024225", "url": "https://it.wikipedia.org/wiki?curid=2050345", "title": "I Say a Little Prayer", "text": "I Say a Little Prayer \u00e8 una canzone scritta dai compositori Burt Bacharach e Hal David per la cantante Dionne Warwick nel 1967. Spesso viene erroneamente citata come \"I Say a Little Prayer for You\", aggiungendo le altre due parole nel ritornello.\nDescrizione.\nIl brano fu il secondo singolo della Warwick ad essere estratto dall'album \"The Windows Of The World\", subito dopo la pubblicazione in disco singolo della title track del disco. Il singolo raggiunse la quarta posizione della Billboard Hot 100 nel dicembre 1967 e fu certificata disco di platino dalla RIAA. La canzone \u00e8 ancora oggi considerata una delle pi\u00f9 importanti nella carriera della Warwick. Anche il \"lato B\" del singolo era \"(Theme from) Valley of the Dolls\" fu un notevole successo. Nel ricordo degli sportivi italiani il brano \u00e8 fortemente legato ai Mondiali di calcio del 1970 in Messico in quanto era il brano che veniva trasmesso durante l'intervallo tra i due tempi delle partite di calcio trasmesse dalla RAI (a quei tempi non erano previsti i commenti durante la partita).\nCover di Aretha Franklin.\nNel corso degli anni \"I Say a Little Prayer\" \u00e8 diventato uno standard musicale per le cantanti soul e R&amp;B, ed \u00e8 stata interpretata da numerose artiste. La prima a registrarne una cover nel 1968 fu Aretha Franklin, che la inser\u00ec nell'album \"Aretha Now\". Il singolo pubblicato dalla Franklin riusc\u00ec a scalare la \"Billboard Hot 100\" fino ad arrivare alla decima posizione.\nAltre cover.\nAnche Gloria Gaynor ne ha registrato una cover, mentre Whitney Houston e Natalie Cole ne hanno interpretato un duetto dal vivo. Nel 1970 Raffaella Carr\u00e0 ne ha inciso una cover per il suo album omonimo Raffaella. Nel 1988 fu incisa dal DJ inglese Bomb the Bass. Nel 1997 il brano \u00e8 stato inserito nella colonna sonora del film \"Il matrimonio del mio migliore amico\", in una versione registrata da Diana King. Nello stesso film il brano \u00e8 interpretato anche dal cast della pellicola. Anche Giuni Russo, ancora col vero nome \"Giusy Romeo\", nel 1969 ne fece una versione italiana intitolata \"I primi minuti\", lato b del 45 giri di \"Fumo negli occhi (Smoke in your eyes)\". Inoltre la canzone viene cantata da Quinn Fabray, interpretata da Dianna Agron, nel telefilm \"Glee\".\nNel 1988 il gruppo James Taylor Quartet ne incluse una versione strumentale per organo Hammond nel loro caratteristico stile acid jazz all'interno dell'album Wait a Minute.\nNel 2010 viene inserita come nuova canzone nel Revival del Musical di Broadway Promises Promises, cantata dalla protagonista Fran, interpretata da Kristin Chenoweth."}
{"id": "2050347", "revid": "123886203", "url": "https://it.wikipedia.org/wiki?curid=2050347", "title": "Power Rangers Time Force", "text": "Power Rangers Time Force \u00e8 la settima serie dedicata alla saga televisiva \"Power Rangers\", basata sull'originale giapponese \"Mirai Sentai Timeranger\".\nTrama.\nAnno 3001, il mutante Ransik, reietto della societ\u00e0 e capo di una banda criminale, \u00e8 ricercato da un gruppo di agenti speciali di polizia chiamato Time Force. L'obiettivo del mostro \u00e8 di tornare indietro nel tempo per conquistare il mondo che non riesce a fare suo a causa della Time Force, ma un agente di quest'ultima, il Red Ranger Alex, lo cattura prima che possa mettere in atto i suoi folli piani. \nLa Time Force \u00e8 un'organizzazione quasi infallibile: infatti Ransik era l'ultimo dei criminali ancora liberi. Ma durante il trasferimento in carcere qualcosa va storto: Nadira, la figlia di Ransik attacca il blindato che trasportava il padre e lo libera con l'aiuto del robot Frax. Ransik, braccato da Alex, \u00e8 pi\u00f9 che deciso a tornare a viaggiare nel tempo, ma il Red Ranger cerca di fermarlo a tutti i costi. Infatti, durante la resa dei conti con il criminale, Alex perde la vita, permettendo cos\u00ec a Ransik di tornare indietro di 1000 anni grazie ad una macchina del tempo. Jen, la fidanzata e promessa sposa di Alex, accorre sul luogo del combattimento troppo tardi ed Alex sviene tra le sue braccia. Fortunatamente sopravvive alla battaglia e diventa capitano della Time Force. \nLa ragazza, decisa a vendicarsi e a riscattarsi senza sapere che era sopravvissuto (Jen, insieme ai suoi amici Lucas, Trip e Katie, era la responsabile del trasferimento in carcere di Ransik), decide di prendere gli altri quattro Chrono Morphers a disposizione della Time Force e di seguire Ransik nel passato. E lo fa, disobbedendo al capitano della Time Force in persona. Ma, giunti a destinazione, i Rangers hanno un problema: i loro Morphers hanno bisogno del Red Morpher attivo per attivarsi a loro volta. Inoltre, quest'ultimo pu\u00f2 attivarsi solo con il DNA di Alex. Il problema si risolve incredibilmente da solo quando un ragazzo, Wesley Collins (probabile antenato di Alex), aiuta i Rangers in un combattimento in cui stavano avendo la peggio, sbloccando il Red Morpher ed uscendo cos\u00ec vincitori dal combattimento. Inizier\u00e0 cos\u00ec un'avventura incredibile per il Red Ranger Wes, il Blue Ranger Lucas, il Green Ranger Trip, lo Yellow Ranger Katie e il Pink Ranger Jen. \nI cinque hanno inoltre a disposizione i Time Flyers, che, combinati secondo due diverse disposizioni, possono formare il Time Megazord Blue Mode ed il Time Megazord Red Mode. Durante la loro missione i Rangers incontreranno anche un altro Ranger, Eric, il Quantum Ranger, che ha ritrovato il Quantum Morpher che si era perso nei meandri del tempo. Eric dispone del Quantasaurus Rex, o pi\u00f9 semplicemente Q-Rex, che pu\u00f2 anche trasformarsi in un Megazord a s\u00e9 stante. \nIn questa serie vi \u00e8 anche un episodio Team-Up con i \"Power Rangers Lightspeed Rescue\", dove i Ranger della time Force dovranno combattere contro Vypra che alleata con Ransik, tenter\u00e0 di richiamare sulla Terra un potentissimo demone. Anche nella serie successiva ovvero \"Power Ranger Wild Force\" vi \u00e8 un episodio Team-Up, in cui compaiono i supereroi di questa serie per combattere contro i Mut-Orgs. L'episodio \"Circuioto incerto\" \u00e8 stato dedicato alla memoria di Thuy Trang, interprete di Trini Kwan (il primo ranger giallo) nella prima serie dei Power Rangers, allora recentemente scomparsa in un incidente stradale."}
{"id": "2050353", "revid": "287204", "url": "https://it.wikipedia.org/wiki?curid=2050353", "title": "Il nostro comune amico", "text": " \nIl nostro comune amico, pubblicato in italiano anche col titolo L'amico comune (\"Our Mutual Friend\") \u00e8 un romanzo dell'autore inglese Charles Dickens.\nPubblicazione.\nIl romanzo fu pubblicato mensilmente su alcuni fascicoli (come avvenne per gran parte delle opere dell'autore) dall'aprile del 1864 al novembre dell'anno seguente. Per rispettare le date di pubblicazione lo scrittore lavor\u00f2 duramente. Della prima puntata furono edite 40000 copie, un numero altissimo per l'epoca, successivamente ridotto a 35000. Alcune pagine di questo manoscritto vennero perdute da Dickens nel 1865 durante un incidente ferroviario sul treno, partito dal porto di Folkestone, che conduceva l'autore a Londra, deragliando a Staplehurst; diversi fogli furono recuperati dallo scrittore. Dell'incidente si parla nel poscritto del libro.\nIl romanzo \u00e8 diviso in quattro libri: \"\"La coppa e il labbro\", \"Gente dello stesso stampo\", \"Un lungo cammino\" e \"Una svolta\"\".\nDi seguito sono riportate le date di pubblicazione dei vari fascicoli.\nTrama.\nDurante un viaggio all'estero, John Harmon scopre di aver ereditato una fortuna in seguito alla morte del padre, un ricco imprenditore, ma con una condizione: se non sposer\u00e0 Bella Wilfer, una donna che John non conosce, la somma verr\u00e0 ricevuta dai coniugi Boffin, ex-domestici del padre.\nMentre sta tornando in Inghilterra, durante il viaggio per nave egli confida ad un ufficiale di bordo l'idea di assumere una falsa identit\u00e0 per conoscere Bella prima dell'eventuale matrimonio, ma l'ufficiale cerca di ucciderlo per derubarlo; rimane per\u00f2 ucciso e il suo cadavere scivola nel Tamigi (la lotta \u00e8 infatti avvenuta nei pressi di questo fiume) e viene scambiato per il corpo di Harmon, il quale \u00e8 invece vivo e vegeto. Quest'ultimo approfitta dell'accaduto per realizzare la sua idea di cambiare identit\u00e0 e nome: rintracciati i Boffin, i quali hanno intanto ricevuto l'eredit\u00e0 a causa della falsa notizia della morte di John, riesce a farsi assumere come loro segretario con lo pseudonimo di Rokesmith. Quest'ultimo fa conoscenza di Bella, la quale \u00e8 adottata dai Boffin: \u00e8 frivola ma in fondo buona e anche affascinante ed egli se ne invaghisce.\nI Boffin hanno frattanto capito la vera identit\u00e0 di Rokesmith, ma vogliono segretamente mettere Bella alla prova: fingendo una durezza, un'avarizia e una venalit\u00e0 che non sono mai stati presenti in loro licenziano il loro segretario. Bella supera la prova: comprendendo che le ricchezze possono nuocere se cadono nelle mani di alcune persone, fugge e, avendo capito che il suo spasimante \u00e8 un uomo pieno di virt\u00f9, lo sposa. I Boffin svelano infine il loro piano ai due sposi e si riappacificano con loro.\nInoltre, a questo racconto s'intrecciano le vicende del giovane avvocato Eugene Wrayburn, il quale s'\u00e8 invaghito di Lizzy Hexam, il cui padre per mestiere ripesca cadaveri dal Tamigi (\u00e8 quello che, fra l'altro, trova nel primo capitolo del libro il presunto cadavere di Harmon). Eugene \u00e8 vittima di un tentativo di assassinio da parte del suo rivale in amore, un malvagio insegnante, ma verr\u00e0 salvato dalla sua innamorata, che lo sposa nonostante le sue disperate condizioni di incertezza tra vita e morte. Dopo qualche tempo egli guarisce e vive felicemente con la dolce Lizzy.\nCritiche mosse dal libro.\nOltre alla critica alla societ\u00e0 borghese (vedi sezione sottostante) nel libro non sono presenti critiche particolarmente aspre quali quelle di altri romanzi dell'autore (come quella di \"Tempi difficili\" nei confronti della civilt\u00e0 industriale o quella di \"Martin Chuzzlewit\" verso l'America).\nCritica verso le \"poorhouse\".\nTuttavia, sono mosse delle contestazioni nei confronti delle \"poorhouse\" o \"workhouse\" (letteralmente \"casa dei poveri\" o \"casa di lavoro\") strutture che avrebbero dovuto ospitare i meno adatti al lavoro (in particolare gli anziani), riformate nel 1834 dal Parlamento inglese e che erano considerate simili a prigioni dai popolani, contro le quali Dickens si accan\u00ec da \"Oliver Twist\" a \"Il mistero di Edwin Drood\". Esse vengono menzionate con orrore quando si parla di un orfano che vi ha vissuto (durante la ricerca dell'orfano da ospitare da parte dei Boffin).\nCritica verso le scuole.\nInoltre, Dickens critica la pessima organizzazione della scuola inglese, prevalentemente organizzata da societ\u00e0 religiose (almeno fino al 1870, proprio l'anno della morte dell'autore, nel quale venne messo in atto l\"'Education Act\", legge sull'istruzione): cos\u00ec, basta una mordace considerazione di Wrayburn per demistificare i penosi sforzi di Headstone e del suo allievo Hexam.\nCritica letteraria.\nMolti critici letterari ritengono \"Il nostro comune amico\" il romanzo pi\u00f9 complesso e disperato dell'autore inglese, in cui i suoi ultimi \"resti\" di illusioni sulla funzione progressiva dei borghesi sono ormai scomparsi e anche il proletariato lo emula e cerca di imitarlo e l'hanno paragonato ad un caleidoscopio, attraverso il quale egli analizz\u00f2 classi sociali e persone."}
{"id": "2050355", "revid": "46291", "url": "https://it.wikipedia.org/wiki?curid=2050355", "title": "Miscanthus giganteus", "text": "Il miscanto (\"Miscanthus x Giganteus\") \u00e8 un'erba perenne derivata da un ibrido tra il \"Miscanthus Sinensis\" e \"Miscanthus sacchariflorus\" destinato alla produzione di biomasse. Assume l'anidride carbonica in grande quantit\u00e0 (rispetto alle piante simili il ruolo viene quasi quadruplicato). La graminacea viene utilizzata anche come combustibile per il riscaldamento, dato l'elevato potere calorifico: un ettaro corrisponde a circa 20-25 tonnellate di materiale secco da destinare alla combustione.\nUtilizzi.\nBiocombustibili.\nIn Europa \u00e8 attualmente utilizzato come una coltivazione energetica commerciale, come fonte di calore (sotto forma di cippato, pellet e bricchetti) ed elettricit\u00e0 in impianti domestici ed industriali. Essendo una coltivazione non alimentare, pu\u00f2 essere convertito in biocarburanti avanzati di seconda generazione di come bioetanolo e biodiesel.\nDate le sue propriet\u00e0, il miscanto pu\u00f2 essere utilizzato con successo per la produzione di pellet non forestale, il cosiddetto \"agripellet.\" L'Italia \u00e8 il primo mercato europeo per il consumo di pellet di legno, con oltre 3 milioni di tonnellate all'anno, di cui solo il 20% risulta essere prodotto nei confini nazionali e il restante importato. L'elevata importazione rappresenta uno dei punti deboli del mercato del pellet in quanto impoverisce enormemente gli effetti benefici a livello ambientale derivanti dal consumo di un prodotto ecologico qual \u00e8 il pellet, inoltre, \u00e8 responsabile dell\u2019instabilit\u00e0 dell\u2019offerta, dell\u2019incertezza circa l\u2019approvvigionamento e della fluttuazione dei prezzi di mercato. L\"'agripellet\" essendo prodotto da coltivazioni erbacee dedicate come il miscanto o da scarti di lavorazione agricola diversi dal legno, pu\u00f2 essere realizzato attraverso una filiera locale e stabile diventando una fonte di reddito integrativo per gli agricoltori. Il suo utilizzo \u00e8 incentrato prevalentemente su impianti a biomasse industriali dotati di griglia mobile o con bruciatori ottimizzati. Tuttavia, vi \u00e8 sempre una maggiore applicazione anche su stufe e caldaie domestiche dotate di bracieri autopulenti.\nFinanziamenti e ricerca.\nIn Europa sono state effettuate numerose ricerche universitarie sulle importanti potenzialit\u00e0 della coltivazione. In Italia, l'Universit\u00e0 Cattolica del Sacro Cuore ed il Politecnico di Milano, sono partner di progetti finanziati grazie al programma \"Horizon 2020\", il cui obiettivo \u00e8 valutare l'applicazione del miscanto su terreni marginali per alimentare bioraffinerie, sviluppare biocompositi e biopolimeri nonch\u00e9 ridurre le emissioni di CO2."}
{"id": "2050358", "revid": "775372", "url": "https://it.wikipedia.org/wiki?curid=2050358", "title": "Qari Ahmadullah", "text": "Fu il capo dell'intelligence talebana dal 1996 (anno in cui l'Afghanistan cadde sotto il controllo delle milizie talebane) al 2001.\nCombatt\u00e9 a lungo contro il Fronte Islamico Unito per la Salvezza dell'Afghanistan: prima corrompendo alcuni guerriglieri obbligandoli a lasciare il fronte, poi guidando i talebani sempre contro il fronte nel nord del paese.\nSempre Abdul Haq Wasiq ha descritto Ahmadullah come un uomo analfabeta."}
{"id": "2050360", "revid": "1356653", "url": "https://it.wikipedia.org/wiki?curid=2050360", "title": "Istituto di Studi Superiori Fiorentino", "text": ""}
{"id": "2050366", "revid": "297031", "url": "https://it.wikipedia.org/wiki?curid=2050366", "title": "Baru (fumettista)", "text": "Biografia.\nNato da padre italiano e madre bretone, entrambi operai, si interess\u00f2 al fumetto solo nel 1975 con la lettura delle avventure di Tintin e Spirou, ma abbandon\u00f2 presto questo tipo di intrattenimento, non soddisfatto del confronto con altre forme narrative.\nNegli anni successivi, inizi\u00f2, tuttavia, a ricercare un linguaggio espressivo adeguato per le sue intenzioni di critica sociale di ispirazione socialista. In quest'ottica, superati da poco i trent'anni, si riaccost\u00f2 al fumetto debuttando nel 1982 come disegnatore sul periodico francese \"Pilote\".\nNel 1985, ha ottenuto il premio \"Alfred du meilleur album fran\u00e7ais\" (miglior fumetto d'esordio in lingua francese) al Festival d'Angoul\u00eame per il primo volume della serie \"Qu\u00e9quette blues\"; nel 1991 ha ricevuto il premio \"Alph-Art du meilleur album fran\u00e7ais\" per \"Le Chemin de l'Am\u00e9rique\" (\"Verso l'America\") assieme a Jean-Marc Th\u00e9venet e, successivamente nel 1996, per \"L'Autoroute du soleil\" di cui ha curato anche la sceneggiatura.\nI suoi lavori sono stati pubblicati in oltre dieci paesi, tra cui il Giappone per conto della casa editrice K\u014ddansha. A partire dal 2002, alcune sue opere sono state tradotte in italiano e pubblicate da Kappa Edizioni e Coconino Press: \"Gli anni Sputnik\" (\"Les Ann\u00e9es Spoutnik\", 1999-2003), in quattro volumi; \"Buon Anno\" (\"Bonne ann\u00e9e\", 1998) serializzata sulla rivista \"Mondo Naif\"; \"Autoroute du Soleil\", opera completa in due volumi, e \"Verso l'America\", volume unico su testi di Jean-Marc Th\u00e9venet.\nNel 2010 vince il Grand Prix de la ville d'Angoul\u00eame."}
{"id": "2050375", "revid": "1577032", "url": "https://it.wikipedia.org/wiki?curid=2050375", "title": "Tavola Strozzi", "text": "La Tavola Strozzi \u00e8 un dipinto realizzato tramite tempera su tavola ed attribuito a Francesco Rosselli, databile al 1472-1473 e conservato nel Museo nazionale di San Martino di Napoli. Rappresenta una veduta di Napoli del XV secolo.\nStoria.\nLa tavola era stata rinvenuta nel 1901 a Palazzo Strozzi di Firenze da Corrado Ricci. Benedetto Croce, nel 1904, la interpret\u00f2 come una rappresentazione del trionfo navale per Lorenzo de' Medici, giunto a Napoli nel 1479 per stipulare un trattato di pace con Ferrante d'Aragona, grazie anche alla mediazione offerta da Filippo Strozzi il Vecchio.\nSebbene molti elementi sembrassero suffragare la ricostruzione crociana, Vittorio Spinazzola (forse ispirato da un intervento di Wilhelm Rolfs del 1908) forn\u00ec, nel 1910, un'altra interpretazione, storicamente pi\u00f9 attendibile, accolta dalla maggior parte degli studiosi (e dallo stesso Croce, che riconobbe il suo errore, attribuendolo al fatto di non aver potuto visionare di persona l'opera, ma di essersi basato su una riproduzione fotografica): si tratterebbe del rientro trionfale della flotta aragonese dopo la vittoria riportata contro il pretendente al trono Giovanni d'Angi\u00f2, avvenuta al largo di Ischia il 7 luglio 1465.\nLa sua attribuzione \u00e8 dubbia: sono stati fatti i nomi di Francesco Pagano da parte di Ferdinando Bologna e di Colantonio, secondo Raffaello Causa. Tuttavia, l'ipotesi pi\u00f9 accreditata \u00e8 stata avanzata da Cesare De Seta, il quale ha indicato come artefice dell'opera Francesco Rosselli, gi\u00e0 autore di una veduta di Firenze, incisa in metallo, del settimo decennio del Quattrocento e dal quale deriva la xilografia con la Veduta di Firenze, detta della \"Catena\", di Lucantonio degli Uberti (\"post\" 1472), e di quella di Roma dipinta a olio su tela tra il 1478 ed il 1490, ora perduta ma nota grazie ad una replica cinquecentesca al Palazzo Ducale di Mantova.\nInoltre, in anni recenti, un documento rinvenuto tra le carte dell'Archivio Strozzi di Firenze da parte di Mario del Treppo testimonia che la tavola, in origine la spalliera di un letto disegnato da Benedetto da Maiano, venne realizzata nel 1472-1473, giungendo a Napoli il 15 aprile del 1473 insieme ad altri doni di Filippo Strozzi per il re Ferrante d'Aragona. L'opera sembrerebbe essere stata commissionata dallo stesso Benedetto da Maiano ad un pittore della sua cerchia, sempre come indicato dal documento.\nQualche studioso ha identificato l'autore con Leonardo Da Vinci - di cui la forma del molo del Porto di Napoli, al centro dell'immagine, sarebbe la firma - ma senza un reale seguito, visto lo stile completamente diverso da quello delle opere del maestro.\nDescrizione e stile.\nLa citt\u00e0 di Napoli \u00e8 rappresentata dal mare, con un'attenta descrizione del molo in primo piano, dei castelli (castel Nuovo e Castelcarmine), delle mura, delle chiese e degli edifici della citt\u00e0, fino alle colline del golfo tra cui spicca quella della certosa di San Martino. In primo piano si svolge il corteo di barche. Il cielo degrada in chiarore verso l'orizzonte, come se si trattasse di un'immagine dell'alba, e sono presenti alcune notazioni naturalistiche, come il volo di uno stormo di uccelli, che rimandano alla cultura tardogotica cortese.\nL'opera, di qualit\u00e0 pittorica buona ma non eccelsa, ha un preziosissimo valore storico, in quanto mostra l'aspetto della citt\u00e0 nel periodo aragonese. Salta all'occhio la preponderanza di strutture militari, con la cinta di mura turrite che chiudeva l'intera citt\u00e0 e l'impianto fortificato del castello o del faro, pure circondato da mura merlate. In quel periodo infatti la citt\u00e0 era messa alla prova dalle ripetute rivolte baronali, che avevano fatto accantonare i progetti di riordino urbanistico di Alfonso II concentrando le risorse in opere difensive. Inoltre la citt\u00e0, ancora con la struttura di una \"polis\", quindi ordinata e recintata, si mostra tutta sviluppata ad est rispetto all'odierna Napoli, vedendo \"liberi\" gli attuali quartieri di Chiaia, Vomero e Posillipo.\nLe opere monumentali visibili dalla tavola Strozzi sono:"}
{"id": "2050385", "revid": "287204", "url": "https://it.wikipedia.org/wiki?curid=2050385", "title": "Manegarm", "text": ""}
{"id": "2050389", "revid": "599013", "url": "https://it.wikipedia.org/wiki?curid=2050389", "title": "George Wilson", "text": ""}
{"id": "2050394", "revid": "1714743", "url": "https://it.wikipedia.org/wiki?curid=2050394", "title": "Antonietta Amalia di Brunswick-Wolfenb\u00fcttel", "text": "Biografia.\nInfanzia.\nAntonietta Amalia era la figlia pi\u00f9 giovane di Luigi Rodolfo di Brunswick-L\u00fcneburg (1671 \u2013 1735) e della di lui consorte Cristina Luisa di Oettingen-Oettingen (1671 \u2013 1747).\nLe sue sorelle pi\u00f9 anziane Elisabetta Cristina e Carlotta Cristina furono cos\u00ec ben accasate grazie al loro nonno Antonio Ulrico, che divennero l'una imperatrice e l'altra \u201cquasi\u201d zarina. \nMatrimonio.\nPer Antonietta Amalia fu previsto il matrimonio con il nipote di Antonio Ulrico e cugino di suo padre, Ferdinando Alberto II di Brunswick-Bevern (1680 \u2013 1735). Il matrimonio ebbe luogo il 15 ottobre 1712.\nDuchessa di Brunswick-Wolfenb\u00fcttel e vedovanza.\nEsso fu molto felice e la coppia ebbe otto figli e sei figlie, che dovettero essere allevati presso la corte del padre in condizioni modeste. Dopo che il padre di Ferdinando era divenuto duca di Brunswick e L\u00fcneburg nel 1735, mor\u00ec nel medesimo anno e il marito di Antonietta Amalia lo segu\u00ec poco dopo, lasciandola vedova.\nDiscendenza.\nDal matrimonio fra Antonietta Amalia e Ferdinando Alberto II di Brunswick-L\u00fcneburg nacquero:\nBibliografia.\nin tedesco:"}
{"id": "2050396", "revid": "28592", "url": "https://it.wikipedia.org/wiki?curid=2050396", "title": "Nikola Ottokar", "text": ""}
{"id": "2050399", "revid": "1566286", "url": "https://it.wikipedia.org/wiki?curid=2050399", "title": "Massimo Felisatti", "text": "Biografia.\nDa giovanissimo strinse un'intensa amicizia con Fabio Pittorru, Renzo Ragazzi, Guido Fink, Massimo Sani e il pi\u00f9 anziano Florestano Vancini, che nella Ferrara degli anni '50 contribuirono ad animare la vita culturale della citt\u00e0 dove nasce il \"Fil\u00f2\", presso la osteria \"Croce Verde\", animato da Ervardo Fioravanti. Felisatti inizi\u00f2 a svolgere attivit\u00e0 politica e lavora come giornalista per alcune testate locali di sinistra (dirigendo anche la rivista culturale \"Ferrara\").\nLaureatosi in lettere moderne e appassionato di cinema, nel 1966 raggiunse Vancini a Roma dove si dedic\u00f2 alle traduzioni (\"Opere latine\" di Dante, \"Storia dei Longobardi\" di Paolo Diacono) e alla saggistica (\"Un delitto della polizia?\"). A Roma ritrov\u00f2 anche Pittorru e con lui firm\u00f2 numerose sceneggiature oltre a scrivere alcuni pregevoli gialli di successo (\"Violenza a Roma\", \"La madama\") che testimoniano il loro impegno sociale e da cui verranno tratti film che i due amici collaboreranno a sceneggiare. Per questo genere di attivit\u00e0, tra Felisatti e Pittorru si stabil\u00ec un proficuo sodalizio professionale che apr\u00ec alla coppia anche le porte del piccolo schermo con la fortunata serie televisiva \"Qui squadra mobile\", uno dei primi polizieschi di ambientazione italiana, trasmesso in due serie nel 1973 e nel 1976, a cui faranno seguito altri thriller come \"Albert e l'uomo nero\" o \"Vuoto di memoria\".\nCome regista cinematografico, Felisatti affianc\u00f2 Sergio Grieco nella direzione del film \"I violenti di Roma bene\" con Antonio Sab\u00e0to, firmandosi curiosamente \"Ferrara\", e continu\u00f2 per tutti gli anni '70 e '80 la sua attivit\u00e0 sia di sceneggiatore per fiction televisive di successo (come le riduzioni dei romanzi \"Le terre del sacramento\" di Francesco Jovine, \"Il garofano rosso\" di Elio Vittorini o \"L'Andreana\" di Marino Moretti) sia di scrittore di saggi e romanzi (\"Agave\", \"Rosso su nero\" del 1996 per Il Giallo Mondadori, \"Partirono i bastimenti\" scritto con Marco Leto). Collabor\u00f2 anche a inchieste televisive di valore (\"\", \"Gli strumenti del potere\", \"Le passioni di un decennio\", \"Le radiose giornate\", \"Hemingway a Venezia\") e dal 1982 al 1988 fu anche consigliere del Centro Sperimentale di Cinematografia.\nPur rimanendo legatissimo a Ferrara, visse e lavor\u00f2 stabilmente a Roma."}
{"id": "2050405", "revid": "1543377", "url": "https://it.wikipedia.org/wiki?curid=2050405", "title": "Unforgettable (Irving Gordon)", "text": "Unforgettable \u00e8 un celebre brano musicale scritto da Irving Gordon, registrato originariamente nel 1951.\nLa versione pi\u00f9 popolare fu registrata nel 1951 da Nat King Cole, con un arrangiamento scritto per l'occasione da Nelson Riddle. Una versione non orchestrata della canzone, registrata l'anno seguente, fu inserita come bonus track nelle ristampe su CD dell'album del 1955 \"Penthouse Serenade\". Cole registr\u00f2 nuovamente il brano dieci anni dopo in una versione stereo per l'album \"The Nat King Cole Story\".\nNel 1991, la registrazione di \"Unforgettable\" del 1961 fu utilizzata per creare un duetto con la figlia Natalie. Questa versione del brano \u00e8 arrivata in seconda posizione in Australia e Nuova Zelanda ed in quinta nelle Fiandre in Belgio vincendo tre Grammy Award nel 1992: \"Canzone dell'anno\", \"Disco dell'anno\" e \"Miglior performance vocale pop\"..\nLa versione originale di Nat King Cole \u00e8 stata inserita nella Grammy Hall of Fame nel 2000.\nLa cantante Sia incide la cover della canzone per il film \"Alla ricerca di Dory\".\nArtisti che hanno registrato una cover.\nLista parziale:"}
{"id": "2050407", "revid": "110157", "url": "https://it.wikipedia.org/wiki?curid=2050407", "title": "David Winspeare", "text": "Biografia.\nFiglio di un funzionario borbonico che fu anche prefetto in Calabria, dopo la laurea in giurisprudenza e le prime esperienze nel foro di Napoli, Winspeare ottenne il suo primo incarico di rilievo come avvocato fiscale presso l'Amministrazione delle Poste delle Due Sicilie, ove si mise in evidenza per il rigore nel tentativo di ridurre le malversazioni e di moltiplicare le spedizioni dei corrieri, per evitare ritardi e problemi connessi.\nNel dicembre 1808 fu nominato da Gioacchino Murat procuratore generale della Commissione Feudale, una magistratura speciale istituita per risolvere le controversie tra i municipi e gli ex-feudatari. Nonostante questa istituzione fin\u00ec di operare nel settembre 1810, Winspeare rimase in carica per l'esecuzione delle sentenze. Nel suo volume pi\u00f9 noto, la \"Storia degli abusi feudali\" del 1811, il giurista napoletano, pubblicando un'ampia documentazione, ricordava fra l'altro come la predetta commissione era riuscita a definire, in poco meno di tre anni, 1395 vertenze in ordine ai diritti feudali.\nQui \u00e8 anche efficacemente delineata la storia e la struttura del sistema feudale, il quale, a detta dell'autore, aveva promosso all'interno della societ\u00e0 e in tutte le parti dell'ordinamento statuale un'accesa e deleteria rivalit\u00e0. E, soprattutto nel contesto del Regno di Napoli, esso si era sviluppato in modo artificioso, non spontaneo, passando di dinastia in dinastia, per provare \u00abl'esperimento dei mali di tutte le nazioni\u00bb, generando guerre intestine, rozzezza nei costumi e nella cultura, nonch\u00e9 contrasto alla giustizia. Il sistema feudale per Winspeare era \u00absemplicemente come un \"mostro\", uscito dalle foreste dei barbari ed allevato dalla ignoranza e dagli errori di tredici secoli\u00bb, che era stato sconfitto solo con l'avvento dell'Illuminismo.\nNel 1812 fu nominato avvocato generale presso la Corte di Cassazione. Da quest'ultimo incarico venne, per\u00f2, destituito da Ferdinando I, per aver accompagnato Carolina Murat a Trieste, con il connesso esilio. Ritorn\u00f2 a Napoli nel 1819, dedicandosi prevalentemente all'avvocatura, anche se ottenne nuovamente incarichi di primo piano: tra questi, il compito di trattare con la nunziatura apostolica l'esecuzione del concordato stipulato a Terracina nel 1818 e di far parte della ristretta commissione istitutiva della \"Giunta dei quindici\" del Governo costituzionale, innanzi la quale il citato sovrano borbonico giur\u00f2 la costituzione del 1820. Nell'ultimo periodo della sua vita si concentr\u00f2, prevalentemente, su temi e questioni di filosofia, a testimonianza dei quali restano i tre volumi dei \"Saggi di filosofia intellettuali\", pubblicati tra il 1843 e il 1846."}
{"id": "2050408", "revid": "599013", "url": "https://it.wikipedia.org/wiki?curid=2050408", "title": "Jerry Shipp", "text": ""}
{"id": "2050410", "revid": "729019", "url": "https://it.wikipedia.org/wiki?curid=2050410", "title": "Idrodeazotazione", "text": "Il processo di deidroazotazione (o HDN) rimuove l'azoto presente nella miscela petrolifera usando una corrente di idrogeno, in presenza di un catalizzatore; su scala industriale si utilizzano catalizzatori del tipo di Ni-Mo-S/Al2O3 oppure Co-Mo-S/Al2O3.\nStoricamente il processo di HDN era di scarsa rilevanza, a causa del basso tenore di azoto contenuto nei petroli pi\u00f9 pregiati. Questa situazione \u00e8 mutata a causa delle sempre pi\u00f9 modeste qualit\u00e0 dei petroli e delle sempre maggiori necessit\u00e0 di incremento della qualit\u00e0 dei carburanti in termini di quantitativi di azoto contenuto, per ridurne le emissioni di NOx nella combustione e per diminuire il quantitativo di azoto presente nelle frazioni petrolifere destinate a processi di hydrocracking e idrodesolforazione (HDS), poich\u00e9 i composti azotati hanno propriet\u00e0 basiche e tendono ad avvelenare i siti acidi dei catalizzatori."}
{"id": "2050412", "revid": "1446238", "url": "https://it.wikipedia.org/wiki?curid=2050412", "title": "Dissen-Striesow", "text": "Dissen-Striesow, in basso sorabo De\u0161no-Strja\u017eow, \u00e8 un comune di 1.052 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Burg.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "2050413", "revid": "149727", "url": "https://it.wikipedia.org/wiki?curid=2050413", "title": "De\u0161no-Strja\u017eow", "text": ""}
{"id": "2050415", "revid": "149727", "url": "https://it.wikipedia.org/wiki?curid=2050415", "title": "De\u0161no", "text": ""}
{"id": "2050416", "revid": "149727", "url": "https://it.wikipedia.org/wiki?curid=2050416", "title": "Striesow", "text": ""}
{"id": "2050417", "revid": "149727", "url": "https://it.wikipedia.org/wiki?curid=2050417", "title": "Strja\u017eow", "text": ""}
{"id": "2050418", "revid": "281392", "url": "https://it.wikipedia.org/wiki?curid=2050418", "title": "Il Bergamasco", "text": ""}
{"id": "2050419", "revid": "213136", "url": "https://it.wikipedia.org/wiki?curid=2050419", "title": "Davide Winspeare", "text": ""}
{"id": "2050422", "revid": "1305772", "url": "https://it.wikipedia.org/wiki?curid=2050422", "title": "Giovanni Battista Castello", "text": ""}
{"id": "2050424", "revid": "287204", "url": "https://it.wikipedia.org/wiki?curid=2050424", "title": "Giuseppe Girometti", "text": "Biografia.\nNon si hanno puntuali notizie biografiche su Giuseppe Girometti, se non quelle poche citate nell'elogio, quasi un catalogo delle sue opere di glittica, redatto da Pietro Ercole Visconti e pubblicato a Roma nel 1833. Da esso risulta comunque l'altissimo grado di maestria raggiunto nell'arte dell'intaglio, ad imitazione degli antichi secondo gli imperanti dettami estetici del Winckelmann, abilit\u00e0 per le quali fu apprezzato e ricercato da committenti di altissimo rango sociale, politico e religioso come nobili italiani e stranieri, cardinali, papi e imperatori.\nIl Girometti teneva bottega a Roma, in via Del Corso 518\nPapa Pio VII lo nomin\u00f2 incisore della Zecca Pontificia, insieme al Cerbara, e anche i suoi successori continuarono a commissionargli opere importanti sia per le occasioni ufficiali che per le proprie collezioni.\nIl figlio Pietro Girometti (1811-1859) segu\u00ec le orme del padre, ma gli sopravvisse solo pochi anni. A volte le sue opere sono attribuite al padre, segno della abilit\u00e0 conseguita sotto la sua attenta guida.\nLe loro piccole opere, per dimensioni ma grandissime per l'arte con cui sono realizzate, si trovano in tutti i pi\u00f9 importanti musei del mondo. \nPietro eresse il monumento funebre del padre nella Basilica di Santa Maria del Popolo a Roma."}
{"id": "2050425", "revid": "1494169", "url": "https://it.wikipedia.org/wiki?curid=2050425", "title": "Dissen", "text": "Dissen \u00e8 il nome delle seguenti localit\u00e0:"}
{"id": "2050426", "revid": "122315", "url": "https://it.wikipedia.org/wiki?curid=2050426", "title": "Zorse", "text": ""}
{"id": "2050432", "revid": "599013", "url": "https://it.wikipedia.org/wiki?curid=2050432", "title": "Dick Davies", "text": ""}
{"id": "2050435", "revid": "1446238", "url": "https://it.wikipedia.org/wiki?curid=2050435", "title": "Guhrow", "text": "Guhrow, in basso sorabo Gory, \u00e8 un comune di 583 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Burg."}
{"id": "2050437", "revid": "838137", "url": "https://it.wikipedia.org/wiki?curid=2050437", "title": "Gory", "text": ""}
{"id": "2050438", "revid": "1725819", "url": "https://it.wikipedia.org/wiki?curid=2050438", "title": "Canale 7", "text": "Canale 7 \u00e8 una rete televisiva italiana locale operante in provincia di Latina, precisamente nelle zone di Fondi, Itri, Sperlonga, Monte San Biagio e Lenola. In passato ha aderito ai circuiti nazionali TivuItalia e Supersix.\nStoria.\nCanale 7 nacque nel 1985 a Fondi, in provincia di Latina, per iniziativa dell'imprenditore Demetrio Rotunno e di Sergio Marino, un poliziotto privato appassionato di tv. \nLa sua prima sede era in via Verdi, 7, a Fondi. \nNegli anni Ottanta l\u2019emittente proponeva un tg locale, il programma \"Quiz mania\", rubriche varie e sport locale.\nRilevata da Ettore Iudicone, negli anni Novanta si struttur\u00f2 come emittente comunitaria. \nAlla fine del decennio, direttore dell\u2019emittente divent\u00f2 Andrea Marcantonio che, dopo esserne stato per anni collaboratore, nel suo nuovo incarico decise di rilanciarla. Lavoravano al suo fianco Clarita Ialongo (poi a Mediaset) e Stefano Nesti. Canale 7 si aggiorn\u00f2 alle nuove tecnologie vivendo una delle stagioni pi\u00f9 felici della sua storia. \nDopo essere stata affiliata ai circuiti nazionali TivuItalia e Supersix, la rete ripet\u00e9 in alcuni orari della giornata i programmi del canale nazionale Sat 2000.\nNel 2001 presidente di Canale 7 divent\u00f2 Stefano Nardone, che ristruttur\u00f2 totalmente il suo organigramma. \nLa sede fu spostata in via Arnale Rosso, 31. \nNel palinsesto dell\u2019emittente, l\u2019informazione locale ha fin dalle origini un posto determinante: molto seguito ed apprezzato \u00e8, infatti, il \"Tg7\". Canale 7 \u00e8 una delle poche emittenti italiane che hanno presentato online la propria storia, grazie a Monia Morrocco, caporedattrice. La sua area di copertura \u00e8 quella del comprensorio di Fondi, Itri, Sperlonga, Monte San Biagio e Lenola, comuni in provincia di Latina."}
{"id": "2050448", "revid": "110157", "url": "https://it.wikipedia.org/wiki?curid=2050448", "title": "Museo della citt\u00e0 di Bobbio", "text": "Il Museo della Citt\u00e0 di Bobbio \u00e8 situato presso l'Abbazia di San Colombano. Allestito nelle sale del monastero originariamente adibite a refettorio, cucine e lavamani e sotterranei con accesso dal porticato del grande chiostro del monastero. Gli ambienti appartengono al nucleo pi\u00f9 antico dell'abbazia fatto erigere dall'abate \"Agilulfo\"nel IX secolo. Oggi \u00e8 difficile immaginare gli antichi percorsi di preghiera, lavoro e studio dei monaci di San Colombano. L'antica unit\u00e0 del complesso monastico \u00e8 stata infatti compromessa dai ripetuti interventi architettonici operati nei secoli.\nNel 2000, grazie ai finanziamenti erogati dall'Unione Europea in occasione del Giubileo, si \u00e8 proceduti al restauro delle sale e all'allestimento del percorso museale, costituito da un percorso didattico-storico-informativo articolato in tre sezioni suddivise nelle tre sale in cui si propone la storia dell\u2019Abbazia e della citt\u00e0 di Bobbio. L\u2019allestimento affronta le tematiche legate alla storia antica di Bobbio e del territorio del Feudo monastico di Bobbio, la vita di San Colombano, l'opera evangelizzatrice e missionaria in Europa, la regola dell'Ordine di San Colombano e le principali fondazioni monastiche europee fino all'arrivo a Bobbio alla fondazione dell'Abbazia di Bobbio e dei principali possedimenti bobbiesi nel centro nord'Italia in epoca longobarda e carolingia, all\u2019attivit\u00e0 dell'antico Scriptorium di Bobbio, alla storia del monachesimo celtico-irlandese (o \"iroceltico\"), raccontando le principali tappe che hanno caratterizzato la storia della citt\u00e0.\nIl \"Museo della Citt\u00e0\" oltre a restituire alla pubblica fruizione gli ambienti pi\u00f9 antichi del monastero, ripercorre la storia di uno dei centri di cultura e spiritualit\u00e0 pi\u00f9 importanti nell'Europa medievale e prepara alla visita dell'abbazia e della citt\u00e0 di Bobbio. \nL'allestimento museale, costituito da espositori trasparenti, in cui sono affrontate le tematiche legate alla vita e all'opera di San Colombano, la situazione geopolitica dell'Italia Longobarda e all'attivit\u00e0 del famoso \"Scriptorium\" \u00e8 stato trasferito nel corridoio del monastero.\nSopra al portale di ingresso \u00e8 riportato un monito della regola di San Colombano: \"Ne quid nimis\" (niente di troppo, nessun eccesso) che ricordava ai monaci di essere parchi verso il cibo. Ai lati in alto del portale vi sono due testine apotropaiche, una originale del XIII secolo, l'altra opposta in copia.\n1^ Sala - Refettorio.\nLa sala era anticamente occupata dal refettorio dove i monaci si riunivano per consumare il pasto. Normalmente i tavoli erano disposti su tre lati lungo le pareti, lasciando il centro libero per gli inservienti. Nei pressi del refettorio sorgeva sempre una fontana dove i monaci potevano lavarsi prima e dopo i pasti.\nDurante il pasto vigeva la regola del silenzio, mentre un monaco era incaricato di leggere brani tratti dalle Sacre Scritture. Turni settimanali erano adottati per avvicendare o monaci nel servire a tavola ed in cucina.\nAll\u2019interno della prima sala si possono ammirare una grande \"decorazione in cotto\" del XII secolo, l'antico \"busto ligneo\" del re Agilulfo del XVIII secolo, l'antico \"pavimento in cotto\" recuperato quasi intatto, e un affresco del XV secolo raffigurante la \"Crocifissione con San Colombano e San Benedetto\".\nLa prima parte del percorso museale, oltre alla storia antica, \u00e8 dedicata soprattutto a San Colombano. Personaggio di eccezionale rilievo, seppure non adeguatamente conosciuto, San Colombano \u00e8 una figura di prima grandezza nella storia della chiesa e nelle vicende secolari d'Europa. Asceta carismatico severo ed intransigente, pellegrino instancabile, fondatore di monasteri, predicatore, uomo di grandissima cultura, studioso e poeta, e stato l'autore di una \"Regola\" che, insieme a quella di San Benedetto, ha gettato le basi del monachesimo continentale nell'Alto Medioevo.\n2^ Sala - Cucine e lavamani.\nLa sala era in origine destinata alla preparazione dei cibi. Presenta una struttura a modulo quadrangolare con volta a crociera. Il pavimento in cotto \u00e8 in parte originale ed il restauro ha messo in luce ci\u00f2 che resta dei fregi che decoravano le pareti della sala.\nLa seconda sezione del museo e dedicata allo Scriptorium, il prestigioso laboratorio in cui, nell'isolamento e nel silenzio, i monaci amanuensi copiavano con pazienza gli antichi testi ed i manoscritti salvati dai saccheggi e sopravvissuti alla decadenza dell'Impero romano. Se ancora oggi possiamo leggere le opere degli autori classici, lo dobbiamo all'opera paziente di questi monaci che le hanno trascritte.\nLo Scriptorium di Bobbio rimase attivo durante tutto il periodo medievale e fu anche grazie ad esso se la lingua latina continu\u00f2 a sopravvivere. Presumibilmente lo scriptorium assieme alla biblioteca si trovava nei locali che oggi ospitano il Museo dell'Abbazia.\n3^ Sala - Sotterranei - Cantine e ghiacciaia.\nLa terza sala \u00e8 allestita in un'ala dei sotterranei del monastero anticamente adibita a cantina e ghiacciaia. La planimetria della sala corrisponde a quella del sovrastante refettorio, ed e sormontata da una volta a botte in pietra e mattoni. Oltre la parete di fondo, la sala proseguiva con il modulo corrispondente a quello delle cucine e con accesso diretto agli altri sotterranei del monastero di pertinenza dello Stato, chiusi dopo la trasformazione in carcere attivo dagli inizi del 1800 al 1972. \nLa terza sezione del museo della citt\u00e0 \u00e8 dedicata alla storia del monachesimo, dalle origini a San Benedetto, con un doveroso riferimento al monachesimo irlandese. Le prime forme di vita monastica, basate sulla pratica ascetica, si svilupparono in Asia. Tale fenomeno inizio a diffondersi intorno al III - IV secolo d.C. nei deserti di Siria ed Egitto, in forma eremitica.\nDall'aggregazione degli eremiti sorsero le prime comunit\u00e0 di monaci, detti cenobiti. Fondamento della pratica cenobitica era l'alternarsi di preghiera e lavoro, da cui l'\"ora et labora\" benedettino di tre secoli dopo, destinato a disciplinare a lungo la vita all'interno di questo monastero. La regola dell'Ordine di San Colombano derivante da quella irlandese si distingueva per l'\"ora, labora et studia\" che incentrava molte pi\u00f9 ore sulla preparazione culturale e susso studio, che imponeva a tutti i monaci lo studio e la scrittura giornaliera."}
{"id": "2050450", "revid": "1446238", "url": "https://it.wikipedia.org/wiki?curid=2050450", "title": "Schmogrow-Fehrow", "text": "Schmogrow-Fehrow, in lusaziano inferiore Smogorjow-Prjawoz, \u00e8 un comune di 921 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Burg.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "2050451", "revid": "149727", "url": "https://it.wikipedia.org/wiki?curid=2050451", "title": "Schmogrow", "text": ""}
{"id": "2050453", "revid": "149727", "url": "https://it.wikipedia.org/wiki?curid=2050453", "title": "Fehrow", "text": ""}
{"id": "2050454", "revid": "149727", "url": "https://it.wikipedia.org/wiki?curid=2050454", "title": "Smogorjow-Prjawoz", "text": ""}
{"id": "2050456", "revid": "198277", "url": "https://it.wikipedia.org/wiki?curid=2050456", "title": "Ugo Conti (calciatore)", "text": "\u00c8 scomparso nel 1983 all'et\u00e0 di 66 anni a seguito di un malore improvviso.\nCarriera.\nGiocatore.\nAla sinistra, risulta uno dei 100 calciatori pi\u00f9 prolifici di tutti i tempi della Serie A, essendo presente in tale classifica con 89 reti realizzate con le maglie di Fiorentina, , Genova e Lucchese, con cui si \u00e8 aggiudicato anche il titolo di capocannoniere del girone B della Serie B nella stagione 1946-1947 con 27 reti. Il suo record di realizzazione in massima serie \u00e8 della stagione 1947-48 con 19 realizzazioni all'attivo.\nNel 1943 \u00e8 passato al Legnano e nel 1944-1945 ha disputato il Torneo Benefico Lombardo nelle file del Legnano, e poi l'anomalo campionato 1945-1946 con la maglia della Juventus.\nPi\u00f9 volte convocato in Nazionale dall'allora commissario tecnico Vittorio Pozzo, non \u00e8 tuttavia mai stato schierato in una gara ufficiale.\nAllenatore.\nCessata l'attivit\u00e0 agonistica, ha intrapreso quella di allenatore, iniziando a nella 1955-1956.\nPassa al nel campionato 1957-1958, e nel campionato di Serie D 1961-1962 guida il , venendo sostituito da Vinicio Viani dopo 19 giornate.\nSuccessivamente ricopre prevalentemente il ruolo di \"secondo\". In particolare, \u00e8 stato il vice di Manlio Scopigno al , sostituendolo sulla panchina durante la lunga squalifica nella stagione 1969-70 conclusasi con la vittoria dello scudetto da parte della compagine sarda. Nell'estate 1967 \u00e8 il vicge di Scopigno alla guida dei sardi che parteciparono al campionato statunitense, organizzato dalla United Soccer Association, in rappresentanza del : accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. I rossoblu chiusero al terzo posto nella Western Division, con 3 vittorie, 7 pareggi e 2 sconfitte, non qualificandosi per la finale.\nTorna al due volte, l'ultima delle quali nel finale di stagione 1980-1981 quando riesce a evitare miracolosamente la Serie C2 battendo all'ultima giornata in extremis la per 1-0."}
{"id": "2050458", "revid": "149727", "url": "https://it.wikipedia.org/wiki?curid=2050458", "title": "Smogorjow", "text": ""}
{"id": "2050459", "revid": "149727", "url": "https://it.wikipedia.org/wiki?curid=2050459", "title": "Prjawoz", "text": ""}
{"id": "2050462", "revid": "1566286", "url": "https://it.wikipedia.org/wiki?curid=2050462", "title": "Diana Torrieri", "text": "Fu eminentemente attrice teatrale e radiofonica, mentre nel cinema apparve solo in quattro pellicole.\nBiografia.\nLe prime esperienze.\nDiana Torrieri inizi\u00f2 la sua attivit\u00e0 di attrice nei primi anni '30 nella Compagnia di Paola Borboni, con la quale intraprese una lunga \"tourn\u00e9e\" negli Stati Uniti.\nNegli anni seguenti lavor\u00f2 nelle Compagnie di Anton Giulio Bragaglia e Memo Benassi.\nLa resistenza e il dopoguerra.\nDurante la guerra, nel 1943, fece parte del Partito d'Azione svolgendo l'attivit\u00e0 di staffetta, rimanendo anche ferita durante la Liberazione di Milano, proprio mentre si trovava nei pressi del Piccolo Teatro, dove lavorava a uno spettacolo.\nNel dopoguerra, sopravvissuta a un tentativo di suicidio nel 1949, riprese la sua attivit\u00e0, lavorando in opere classiche e moderne con Vittorio Gassman e con Tino Carraro, sino all'abbandono delle scene negli anni '80.\nUltimi anni e morte.\nNel 1991 le venne concesso un vitalizio previsto dalla Legge Bacchelli.\nMor\u00ec nel 2007 all'et\u00e0 di 93 anni.\nReportage in Brasile.\nNell'estate del 1968 fu inviata dalla Rai (Radio2) per un reportage in Brasile; durante il viaggio sulla nave \"Augustus\" ebbe modo di conoscere, intervistare e registrare dal vivo due personalit\u00e0 della musica brasiliana come Vin\u00edcius de Moraes e Dorival Caymmi."}
{"id": "2050466", "revid": "1305772", "url": "https://it.wikipedia.org/wiki?curid=2050466", "title": "Ordinary People (John Legend)", "text": "Ordinary People \u00e8 una canzone di John Legend estratta come secondo singolo dall'album del 2004 \"Get Lifted\" e vincitrice di un Grammy Award.\nIl brano.\nL'unico strumento utilizzato nel brano \u00e8 un pianoforte, suonato dallo stesso Legend. Il testo del brano racconta degli errori che si commettono in una relazione sentimentale, e degli ostacoli che bisogna superare. La canzone \u00e8 considerata una delle pi\u00f9 rappresentative della discografia di John Legend.\nIl singolo \u00e8 stato certificato disco d'oro dalla RIIA. Di \"Ordinary People\" \u00e8 stata registrata anche una cover dal cantante indonesiano Afgan Syah Reza ed una in lingua spagnola dal titolo \"Gente Ordinaria\", dal cantante Aloe Blacc.\n\u00c8 anche la canzone che si sente in sottofondo nel video di Green Light, sempre di John Legend.\nIl video.\nIl video prodotto per \"Ordinary People\" vede Legend suonare il pianoforte in uno spazio completamente bianco, mentre intorno a lui varie coppie o intere famiglie litigano.\nRegista del video \u00e8 il celebre rapper e produttore statunitense Kanye West. Il video \u00e8 stato trasmesso per la prima volta nella settimana del 14 febbraio 2005."}
{"id": "2050469", "revid": "223378", "url": "https://it.wikipedia.org/wiki?curid=2050469", "title": "Eau savage", "text": ""}
{"id": "2050472", "revid": "1566286", "url": "https://it.wikipedia.org/wiki?curid=2050472", "title": "Fabio Pittorru", "text": "Biografia.\nDi origine sarda, nasce a Ferrara ed \u00e8, nel dopoguerra, attivissimo animatore della vita culturale della citt\u00e0 emiliana assieme a Massimo Felisatti, Guido Fink, Florestano Vancini, Massimo Sani e Renzo Ragazzi ove nasce il \"Fil\u00f2\" presso la osteria \"Croce Verde\" animato da Ervardo Fioravanti. Attivo nel settore del giornalismo locale di sinistra, inizia un'attivit\u00e0 di documentarista (dirige il mediometraggio \"Uomini contro il Po\" che documenta l'alluvione del 1951) che ne caratterizza la vocazione cinefila. \nSi stabilisce a Roma verso la met\u00e0 degli anni '60 per dedicarsi all'attivit\u00e0 di scrittore in coppia con Felisatti (\"Violenza a Roma\", da cui verr\u00e0 tratto il film di Mario Caiano \"...a tutte le auto della polizia\" e \"La madama\", da cui Duccio Tessari ricaver\u00e0 nel 1975 l'omonimo film). la coppia Felisatti-Pittorru diventa un marchio di fabbrica importante per un genere, il giallo italiano, ritenuto poco trainante per l'editoria nostrana. Accanto a questa attivit\u00e0 di successo inizia un'intensa attivit\u00e0 di soggettista e sceneggiatore sia dei film tratti dai suoi romanzi che di altri (\"\" di Vancini, \"Mussolini ultimo atto\" di Carlo Lizzani, \"La dama rossa uccide sette volte\" di Emilio P. Miraglia, \"Quando gli uomini armarono la clava e... con le donne fecero din don\" di Bruno Corbucci e fra gli altri un singolare fim interpretato nel 1977 da Carlos Monz\u00f3n: \"El Macho\").\nLavora inoltre per la televisione, sempre con Felisatti, realizzando tra il 1973 ed il 1975 la fortunata serie poliziesca \"Qui squadra mobile\" antesignana delle moderne fiction ambientate nei commissariati italiani.\nNel 1975 dirige, con la co-regia di Renzo Ragazzi, il suo unico film (\"Amore mio spogliati... che poi ti spiego!\") con Enzo Cerusico, Umberto D'Orsi, Silvia Dionisio e Valeria Fabrizi, superficiale commedia con venature erotiche che non aiuta la sua fama di professionista serio del cinema e della televisione. Proprio per il piccolo schermo continua incessantemente a lavorare (\"Arabella\", \"Un uomo in trappola\", \"Le terre del Sacramento\", \"Il garofano rosso\") come sceneggiatore soprattutto di gialli.\nNel 1976 \u00e8 autore, insieme a Felisatti, della trama dello sceneggiato giallo televisivo \"Albert e l'uomo nero\", con Nando Gazzolo, Claudio Cinquepalmi, Maria Grazia Grassini e Franco Graziosi, ambientato nel ravennate ed andato in onda in tre puntate con grande successo di pubblico.\nSempre nel 1976, Pittorru e Felisatti creano la figura del commissario Cremonesi, che sar\u00e0 interpretato da Nino Castelnuovo, per la trasmissione \"Chi?\" abbinata alla Lotteria Italia della stagione '76/'77. Cremonesi sar\u00e0 il protagonista di brevi episodi gialli di mezz'ora, alla fine dei quali i tre concorrenti partecipanti alla puntata della settimana dovranno rispondere ad alcune domande circa l'identit\u00e0 del colpevole e gli indizi. Cremonesi va in onda una settimana s\u00ec e una no alternandosi con il commissario Serra, creato da un'altra grande coppia di giallisti italiani, Casacci e Ciambricco, ed interpretato da Alberto Lupo. Sia i gialli con Cremonesi sia quelli con Serra hanno un cast fisso in ogni episodio. L'ultima puntata dal titolo \"Stasera alle undici\", abbinata alla finale della Lotteria Italia, dura 60 minuti, viene scritta insieme dalle due coppie di giallisti e vede impegnati entrambi i commissari ed i cast.\nProsegue inoltre con la sua attivit\u00e0 di scrittore giallista anche senza Felisatti (\"La pista delle volpi\") ma, a differenza del fraterno amico e compagno di tanti lavori, scrive anche svariate e minuziose biografie di personaggi storici (\"Torquato Tasso\", \"Agrippina imperatrice\") oltre al romanzo \"Ciano. I giorni contati\".\n\u00c8 deceduto a Ferrara nel 1995."}
{"id": "2050473", "revid": "1446238", "url": "https://it.wikipedia.org/wiki?curid=2050473", "title": "Werben", "text": "Werben, in lusaziano inferiore Wjerbno, \u00e8 un comune di 1.843 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Burg."}
{"id": "2050474", "revid": "149727", "url": "https://it.wikipedia.org/wiki?curid=2050474", "title": "Werben (Spreewald)", "text": ""}
{"id": "2050478", "revid": "287204", "url": "https://it.wikipedia.org/wiki?curid=2050478", "title": "Stretto di Tiworo", "text": "Lo stretto di Tiworo, anche stretto di Tioro, (indonesiano: \"Selat Tiworo\") \u00e8 un braccio di mare che separa la parte sud-orientale dell'isola di Sulawesi, dall'isola di Muna, in Indonesia. Lo stretto, lungo circa 70 km e con una larghezza compresa fra i 15 e i 40 km, si trova nel mar di Flores e comunica con altri tre stretti: lo stretto di Kabaena, a sud-ovest, lo stretto di Muna, a sud, e lo stretto di Buton a est.\nNello stretto sono presenti numerose isole e barriere coralline."}
{"id": "2050485", "revid": "339392", "url": "https://it.wikipedia.org/wiki?curid=2050485", "title": "CADS-N-1 Kashtan", "text": ""}
{"id": "2050489", "revid": "767487", "url": "https://it.wikipedia.org/wiki?curid=2050489", "title": "Mahdi Abdul-Rahman", "text": ""}
{"id": "2050490", "revid": "300067", "url": "https://it.wikipedia.org/wiki?curid=2050490", "title": "Walt Hazzard", "text": ""}
{"id": "2050496", "revid": "1204642", "url": "https://it.wikipedia.org/wiki?curid=2050496", "title": "Viale Spartaco Lavagnini", "text": "Viale Spartaco Lavagnini \u00e8 un grande viale facente parte dei viali di Circonvallazione, una serie di viali da quattro a sei corsie che circondano il centro di Firenze sulla sponda a nord dell'Arno.\nImportante arteria di comunicazione della citt\u00e0, collega la Fortezza da Basso a Piazza della Libert\u00e0, intersecandosi con Viale Filippo Strozzi che in quel punto costeggia i Giardini della Fortezza. Su questa via si affacciano diversi locali notturni e ristoranti, oltre che palazzi di notevole livello architettonico come per esempio il grande palazzo dirigenziale delle Ferrovie dello Stato.\nStoria.\nIl viale venne creato da Giuseppe Poggi a partire dal 1865, demolendo le mura urbane. Inizialmente era intitolato alla principessa, poi regina Margherita di Savoia, ma nel Dopoguerra venne dedicato a Spartaco Lavagnini, il giornalista e sindacalista comunista ucciso dai fascisti nel 1921 nella sede fiorentina del sindacato dei ferrovieri, in via Taddea. Fu scelto proprio questo viale perch\u00e9 all'angolo con via Leone X era stato edificato il palazzo delle Ferrovie dello Stato."}
{"id": "2050497", "revid": "122411797", "url": "https://it.wikipedia.org/wiki?curid=2050497", "title": "Love Sensation", "text": "Love Sensation \u00e8 una canzone interpretata da Loleatta Holloway, inserita nell'omonimo album del 1980.\nLa canzone fu scritta e prodotta da Dan Hartman (noto cantautore e produttore statunitense), arrangiata da Norman Harris e mixata da Tom Moulton.\n\"Love Sensation\" ha raggiunto la vetta della Hot Dance Club Play nel settembre 1980.\nAltre versioni.\nUno dei remix pi\u00f9 noti della canzone \u00e8 quello eseguito dai Freemasons. Nel corso degli anni la canzone \u00e8 stata pi\u00f9 volte campionata e riutilizzata nella composizione di altre canzoni. Tra le pi\u00f9 famose:"}
{"id": "2050500", "revid": "76963", "url": "https://it.wikipedia.org/wiki?curid=2050500", "title": "Heather Nova", "text": "Ha pubblicato sette album e ha realizzato dei singoli che sono divenuti delle hits nel Regno Unito.\nBiografia.\nHeather Nova \u00e8 nata il 6 luglio 1967 nei Caraibi alle Bermuda. \nSua madre \u00e8 canadese e suo padre \u00e8 nativo delle Bermuda. Nova ha passato gran parte della sua infanzia con la famiglia (ha anche una sorella ed un fratello Mishka, cantante reggae).\nHa iniziato a suonare la chitarra ed il violino in tenera et\u00e0, ed ha scritto la sua prima canzone a 12 anni. La sua famiglia si trasfer\u00ec nella Nuova Inghilterra dove lei ha frequentato la \"Putney school\" a Putney (Vermont). Dopo il diploma nel 1983 Heather si \u00e8 iscritta alla RISD (Rhode Island School of Design) dove si \u00e8 laureata nel 1989.\nCarriera.\nDopo la laurea al RISD Nova si \u00e8 trasferita a New York (dove ha cercato un'etichetta senza successo, presentando delle demo).\nSi \u00e8 trasferita nuovamente ma stavolta a Londra in Inghilterra. Nel 1990 ha pubblicato il suo primo album, \"Heather Frith\", un EP. Non aveva ancora cambiato il suo nome.\nL'avrebbe fatto pi\u00f9 in l\u00e0. Infatti nel 1993 il nuovo nome debutta con l'EP \"Spirit in You\" e l'acclamato album \"Glow stars\". Il successo di questo secondo EP la porta, nello stesso anno, a pubblicare il primo album live, \"Blow\", che lei ha pubblicizzato con un tour europeo.\nNel 1994 ha pubblicato, come dicono in molti, il suo lavoro migliore, l'album \"Oyster\" che la porta in tour per pi\u00f9 di due anni. Nel 1995 un altro album live, \"Live from the Milky Way\". \"Siren\", il seguito di \"Oyster\" \u00e8 stato pubblicato nel 1998.\nDopo la pubblicazione di \"Siren\" e un tour mondiale per promuoverlo, Nova far\u00e0 una pausa dove sar\u00e0 presente in molti show televisivi.\nIn questo periodo Heather Nova pubblica molti singoli che vengono trasmessi negli USA, su MTV2, in Europa su MTV e in Canada su MuchMusic. Col passare del tempo Heather ha scritto pi\u00f9 di 100 canzoni.\nNel 2001, con la pubblicazione di \"South\" \u00e8 tornata nella scena musicale con un'apparizione nella colonna sonora di un film di John Cusack, \"Serendipity\", con alcuni video, e con la collaborazione con la band indiepop svedese Eskobar con la canzone \"Something new\".\nNel 2003 arriva \"Storm\" e nel 2005 Red Bird.\nNel dicembre del 2005 Heather Nova pubblica un EP, \"Togheter as One\", per supportare la \"Bermuda Sloop Foundation\". \nNel 2002 ha prodotto un libro di poesie di 72 pagine intitolato The Sorrowjoy. Un album con lo stesso nome uscir\u00e0 nel marzo 2006 dove Nova legge le sue poesie con un sottofondo musicale.\nNel settembre 2008 ha annunciato che pubblicher\u00e0 un nuovo album che uscir\u00e0 ad ottobre chiamato \"The Jasmine flower\".\nVita personale.\nHeather vive alle Bermuda con il marito Felix Tod e il figlio Sebastian nato nel 2004."}
{"id": "2050504", "revid": "767487", "url": "https://it.wikipedia.org/wiki?curid=2050504", "title": "Arua", "text": "Arua \u00e8 il capoluogo del Distretto di Arua nel nord dell'Uganda. Arua \u00e8 stata la capitale della \"ex provincia occidentale del Nilo\" disgregata negli anni 70. \u00c8 anche nota per essere la citt\u00e0 natale del ex presidente ugandese Idi Amin Dada. Oggi \u00e8 base di un centro di approvvigionamento per aiutare i profughi del Sudan e della Repubblica Democratica del Congo.\nPopolazione.\n\u00c8 necessario fare una distinzione tra gli abitanti di Arua e del suo distretto. La trib\u00f9 dominante nel Distretto di Arua sono i \"Lugbara\" che sono suddivisi in diversi gruppi; i \"Vurra\" (nella contea di Vurra), gli \"Ayivu\" (nella contea di Ayivu), e i \"Madi\" (nella contea di Madi-Okollo).\nCentro di approvvigionamento.\nLe ONG che operano in Sudan o nel nord-est della Repubblica Democratica del Congo hanno reso la cittadina ugandese, nel corso degli anni un centro di approvvigionamento e di collegamento con gli altri stati.\nNel nord del Paese, dove opera da tempo il movimento guerrigliero dell'LRA (\"Lord's Resistance Army\"), la situazione di sicurezza \u00e8 in via di miglioramento: i negoziati di pace sembrano proseguire verso una rapida e positiva conclusione e da tempo non si registrano azioni di terrorismo in territorio ugandese.\nLuoghi di culto.\nSono presenti anche 29 parrocchie appartenenti alla diocesi di Arua, sede della Chiesa cattolica suffraganea dell'arcidiocesi di Gulu."}
{"id": "2050506", "revid": "767487", "url": "https://it.wikipedia.org/wiki?curid=2050506", "title": "Jeff Mullins", "text": ""}
{"id": "2050511", "revid": "219110", "url": "https://it.wikipedia.org/wiki?curid=2050511", "title": "Viale Filippo Strozzi", "text": "Il viale Filippo Strozzi \u00e8 un viale facente parte dei viali di Circonvallazione, una serie di viali da quattro a sei corsie che circondano il centro di Firenze sulla sponda a nord dell'Arno.\nImportante nodo urbanistico della citt\u00e0, tale viale circonda la Fortezza da Basso e i suoi giardini su tre dei quattro lati da cui \u00e8 composta. Si interseca con Viale Spartaco Lavagnini verso Piazza della Libert\u00e0. Inoltre in Viale Filippo Strozzi, ad inizio dell'estate 2018,\u00e8 entrata in funzione l'estensione della linea della tramvia, collegando la stazione di Firenze Santa Maria Novella e Careggi. In occasione di tale prolungamento fino al Polo Ospedaliero di Careggi, la linea \u00e8 stata rinominata T1.\nStoria.\nIl viale fu intitolato a Filippo Strozzi proprio perch\u00e9 qui si affaccia la Fortezza dove lo Strozzi mor\u00ec prigioniero. La strada venne creata nel XIX secolo da Giuseppe Poggi nell'ambito dei lavori per la realizzazione dei viali di Circonvallazione. Il Poggi, dopo aver demolito il tratto di mura urbane, cre\u00f2 un ampio passaggio valorizzando le mura della Fortezza e sul lato che d\u00e0 verso nord sistem\u00f2 il dislivello con una serie di ariosi giardini, incentrati su un laghetto. \nCon la creazione del polo fieristico della Fortezza il viale \u00e8 stato sempre pi\u00f9 interessato dal traffico pedonale proveniente dalla stazione di Santa Maria Novella e dal centro, che entrava in conflitto col traffico veicolare che, come per tutti i viali di Circonvallazione, \u00e8 molto sostenuto ad ogni ora del giorno. L'attraversamento pedonale era garantito da un soprapassaggio, dotato di scale mobili, ma negli anni Novanta del XX secolo si pens\u00f2 di creare un attraversamento pi\u00f9 agevole, progettando il passaggio sotterraneo dei veicoli e uno slargo pedonale in superficie. \nDopo lungo periodo di lavori (che vide la creazione di una famigerata \"ovonda\", una grande rotatoria pedonale nota per le code automobilistiche), nel 2004 venne inaugurata la piazza Bambine e Bambini di Beslan, che \"scavalca\" il viale."}
{"id": "2050518", "revid": "765341", "url": "https://it.wikipedia.org/wiki?curid=2050518", "title": "Cloak and Dagger (The Upsetters)", "text": "Cloack and Dagger \u00e8 l'ottavo album reggae del gruppo musicale giamaicano The Upsetters, prodotto da Lee \"Scratch\" Perry e pubblicato nel 1973 in Giamaica dall'etichetta discografica Upsetter Records (senza copertina) e in Gran Bretagna dall'etichetta Rhino Records.\nLe due versioni, quella per il mercato giamaicano e quella per il mercato inglese, hanno leggere differenze nella \"tracklist\"; nella versione giamaicana molti brani sono a nome di Tommy McCook &amp; The Upsetters.\nRistampe.\nIl disco \u00e8 stato ripubblicato nel 1979, su etichetta Black Art, sempre su LP.\nL'album \u00e8 stato pubblicato anche su \"Dub Triptych\", un doppio CD del 2004 su etichetta Trojan Records e contenente tre album \"dub\" pubblicati da Perry agli inizi degli anni settanta: \"Blackboard Jungle Dub\" (del 1973), \"Cloack and Dagger\" e \"Revolution Dub\" (del 1975).\nTracce.\nDub Triptych.\nSul CD \"Dub Triptych\" sono presenti tre bonus tracks:"}
{"id": "2050521", "revid": "10369", "url": "https://it.wikipedia.org/wiki?curid=2050521", "title": "Partito Popolare Sudtirolese", "text": ""}
{"id": "2050523", "revid": "767487", "url": "https://it.wikipedia.org/wiki?curid=2050523", "title": "Renzo Ragazzi", "text": "Biografia.\nNasce a Ferrara dove giovanissimo \u00e8 attivissimo nel campo culturale assieme al coetaneo Massimo Sani. Cinefilo, grande estimatore del concittadino Michelangelo Antonioni, assieme a Florestano Vancini, di cui \u00e8, poco pi\u00f9 che ventenne, l'aiuto regista in diversi cortometraggi (\"Teatro minimo\", \"Uomini soli\"), si dedica al documentario dove esordisce nel 1953 prima come co-regista poi realizzando diversi lavori come regista sin dal 1954 (\"I figli non sono della guerra\", \"Possessione Cantelli\", \"La Ferrara di Giorgio Bassani\").\nFonda e dirige a Ferrara il cineclub \"Fedic\" e fa l'aiuto regista di Vancini in alcuni lungometraggi (\"La lunga notte del '43\" nel 1960, \"La banda Casaroli\" nel 1962) oltre a Duccio Tessari (\"Il fornaretto di Venezia\" nel 1963), Luigi Comencini (\"La bugiarda\" nel 1964) e Fabio Pittorru (\"Amore mio spogliati... che poi ti spiego!\") del 1974.\nNel 1969 dirige il film-inchiesta \"Il primo premio si chiama Irene\" girato in Danimarca, al quale collaboreranno i suoi amici e concittadini Fabio Pittorru e Massimo Felisatti, cui seguir\u00e0 nel 1975, con la co-regia di Fabio Pittorru, il lungometraggio \"Amore mio spogliati... che poi ti spiego!\" con Umberto D'Orsi e Silvia Dionisio.\nHa anche diretto la seconda troupe televisiva dello sceneggiato \"Robinson Crusoe\" e collaborato, come segretario di edizione, a diversi film di Sergio Corbucci, Francesco Montemurro oltre ad aver fatto l'aiuto regista di Sergio Grieco e Massimo Felisatti nel 1976 nel film I violenti di Roma bene.\nResidente da tempo a Roma, torna a Ferrara per sottoporsi ad alcune terapie nel vano tentativo di sconfiggere la malattia che lo affliggeva e che lo condurr\u00e0 alla morte."}
{"id": "2050527", "revid": "729019", "url": "https://it.wikipedia.org/wiki?curid=2050527", "title": "Muna (isola)", "text": " \nMuna (indonesiano: \"Pulau Muna\") \u00e8 un'isola dell'Indonesia, situata nel Mar di Flores, pochi chilometri a sud-est dell'isola di Sulawesi (da cui la separa lo Stretto di Tiworo). Ha una superficie di 1.704\u00a0km\u00b2 e una popolazione di circa 300.000 abitanti. \u00c8 prevalentemente collinosa (altezza massima 455 metri). La parte nord, nord-est \u00e8 ricoperta da foreste di tek.\nL'economia si basa su una semplice agricoltura, in particolare riso, palma da cocco, spezie, sago, canna da zucchero, sulla pesca e sullo sfruttamento delle foreste. La citt\u00e0 principale e pi\u00f9 importante porto \u00e8 Raha, che sorge sulla costa nord-orientale, sullo Stretto di Buton.\nAmministrativamente appartiene alla provincia di Sulawesi Sudorientale, Reggenza di Muna."}
{"id": "2050536", "revid": "14475", "url": "https://it.wikipedia.org/wiki?curid=2050536", "title": "Stretto di Tioro", "text": ""}
{"id": "2050538", "revid": "729019", "url": "https://it.wikipedia.org/wiki?curid=2050538", "title": "Christopher Draper", "text": "Biografia.\nNacque a Bebington, Merseyside, (allora Cheshire) il 15 aprile 1892. Nel luglio 1909 nacque il suo interesse per l'aviazione quando Louis Bl\u00e9riot attravers\u00f2 in volo il canale della Manica su un velivolo da lui realizzato. Non in grado di disporre delle 75 sterline per completare l'addestramento come pilota, egli scrisse al Parlamentare locale, Sir Joseph Hoult, che era un buon amico di suo padre. Hoult gli procur\u00f2 210 sterline dopo aver ottenuto la promessa che non avrebbe rivelato a nessuno del regalo. Il 13 ottobre 1913, con un totale di 3 ore e 15 minuti di volo al suo attivo, ottenne la licenza di volo numero 646 dal Royal Aero Club. volando a bordo di un biplano Grahame-White presso la Grahame-White Flying School di Hendon.\nMentre cercava lavoro nell'ambito dell'aviazione, seppe da un cugino che la Royal Navy, presso cui era servizio, stava offrendo brevi lavori ai piloti con una licenza di volo. Dopo aver passato la visita medica si arruol\u00f2 nel Royal Naval Air Service nel gennaio 1914, ottenendo la nomina a sottotenente della Royal Naval Reserve.\nDa gennaio ad aprile dello stesso anno segu\u00ec il 5\u00ba corso presso la Central Flying School insieme a Hugh Dowding e Wilfrid Freeman, avendo come istruttori John Tremayne Babington e John Salmond, al termine del quale fu assegnato alla Royal Naval Air Station di Eastchurch, allora al comando di Charles Rumney Samson. Promosso flight lieutenant in giugno, il 20 luglio seguente partecip\u00f2 in volo alla parata navale di Spithead, la prima a cui presero parte anche gli aeroplani.\nPi\u00f9 tardi, mentre era di base Dundee, gli fu ordinato di far atterrare un aeroplano sul green dello St. Andrews golf course, cosa che egli fece prendendo terra esattamente di fronte alla Clubhouse. Il 28 giugno 1915 fu promosso flight commander.\nLa Grande Guerra.\nNel 1916 fu inviato presso il No.3 Wings di Brooklands, dotato dei biplani Sopwith 1\u00bd Strutter, dove ottenne le sue prime quattro vittorie entro il mese di novembre, mentre il reparto effettuava missioni di bombardamento strategico sulle industrie della Germania. Nel 1917 fu assegnato al No.6 Naval Air Squadron, equipaggiato con velivoli Nieuport, dove ottenne altre due vittorie.\nIl 6 giugno dello stesso anno venne abbattuto in un combattimento contro velivoli appartenenti alla Jasta 5, non prima di aver ferito il tenente Werner Voss, costringendolo ad un atterraggio di emergenza a bordo del suo Albatros D.III. Dopo una accesa discussione con il suo ufficiale comandante egli venne trasferito in Gran Bretagna, dove il 7 luglio divenne il primo pilota ad aver ingaggiato un aeroplano nemico sopra il cielo di Londra.\nAlla fine dell'ottobre 1917 assunse il comando del No.8 Naval Air Squadron, una unit\u00e0 poliglotta in quanto formata non solo da inglesi ma anche da australiani, canadesi e anche un statunitense, che alla fine della guerra avrebbe contato ben 25 assi. Il 31 dicembre fu promosso squadron commander.\nIl 1\u00ba aprile 1918 il No.8 Naval Air Squadron fu ridenominato No. 208 Squadron RAF, in quanto il Royal Naval Air Service e il Royal Flying Corps si fusero dando vita alla Royal Air Force, ed egli balz\u00f2 subito nelle cronache per essersi rifiutato di indossare la nuova divisa blu della RAF, preferendo la divisa nera della Marina. Durante l'offensiva di Primavera lanciata dall'esercito tedesco, la rapida avanzata delle truppe nemiche lo costrinse ad ordinare la distruzione di 16 velivoli del suo reparto, che furono incendiati al fine di evitarne la cattura.\nIl 13 ottobre di quello stesso anno rimase ferito dal fuoco dell'antiaerea nemica. Rientrato in servizio assunse il comando del No.206 Squadron.\nUna mattina, mentre volava presso la linea del fronte vol\u00f2 accidentalmente sotto un ponte proprio davanti a un grosso reparto di soldati che apprezzarono cos\u00ec tanto l'impresa che egli dovette ripet\u00e9 l'evoluzione ogni qualvolta gli fosse possibile e questo gli procur\u00f2 il soprannome di \"The Mad Major\".\nPer il suo servizio durante il conflitto fu decorato con la Distinguished Service Cross nell'aprile 1918 e la Croix de guerre francese. nell'agosto 1919.\nL'attivit\u00e0 di stuntman e attore.\nDopo la fine della guerra lasci\u00f2 la RAF, mettendosi a vendere automobili usate, ma tale attivit\u00e0 fu di breve durata. Ritorn\u00f2 a volare quando fu assunto come capo collaudatore presso la British Aerial Transport. Nell'aprile 1919 fu pilota del primo volo commerciale effettuato su un F.K.26, aereo specificamente studiato per i trasporto passeggeri, e il 23 marzo 1920 sopravvisse ad un grave incidente, quando il caccia BAT F.K.23 Bantam che stava pilotando precipit\u00f2 sull'aeroporto di Hendon. Dopo il fallimento della BAT, su intervento di Sir Hugh Trenchard fu riammesso in servizio attivo nella RAF con il grado di squadron leader il 27 settembre 1920. Assegnato all Central Flying School, guid\u00f2 il primo team acrobatico inglese durante la manifestazione Air Pageant del luglio 1921, lasciando quindi la RAF il 6 ottobre successivo.\nNel 1930 protest\u00f2 per il modo in cui il governo trattava i veterani di guerra. Contava di volare con un de Havilland Puss Moth preso a prestito sotto 14 dei ponti di Londra, ma a causa del cattivo tempo riusc\u00ec a farlo solo sotto due. Questa scena fu catturata da una pellicola e determin\u00f2 la fama del \"The Mad Major\".\nLavor\u00f2 come pilota stuntman in diversi film e anche grazie alla sua fotogenia ricopr\u00ec il ruolo di attore in molte produzioni teatrali e film con lo pseudonimo di \"George Mannering\". Nel 1935 recit\u00f2 come pilota nel film \"King of the Damned\".\nL'attivit\u00e0 di spionaggio.\nNel 1932 fu invitato a partecipare a \"Il Tour degli assi\u201d in Germania cui parteciparono assi di molte nazioni, e incontr\u00f2 numerosi assi tedeschi, tra cui il maggiore Eduard Ritter von Schleich di cui divenne amico, e fu presentato al Cancelliere Adolf Hitler.\nCome risultato del meeting, in seguito alle critiche fatte da lui contro il Governo britannico per il trattamento riservato ai veterani, fu segnalato dal Partito Nazional-Socialista come un potenziale simpatizzante. Dopo il suo ritorno in Gran Bretagna fu contattato dai tedeschi e gli fu chiesto di spiare per conto della Germania, cosa he accett\u00f2 per contattare immediatamente l'MI6 che decise di utilizzarlo come agente doppio fornendo false informazioni ai servizi segreti tedeschi. Questa situazione continu\u00f2 per quattro anni finch\u00e9 i tedeschi smisero di avvalersi delle sue comunicazioni.\nLa seconda guerra mondiale.\nCon la mobilitazione generale del 1939 si un\u00ec alla Royal Naval Reserve e fu assegnato alla Ford Motor Company come ufficiale addetto agli armamenti prima di andare a Trinidad. Durante la seconda guerra mondiale, nonostante avesse 47 anni, divenne lieutenant commander ricoprendo incarichi in Scozia e nella Costa d'Oro nel 1943, prima di assumere il comando del No.777 Squadron a Freetown, svolgendo compiti antisommergibile volando sui Supermarine Walrus, Boulton Paul Defiant e Fairey Swordfish.\nDopo la fine del conflitto riprese il mestiere di attore, ma ancora una volta protest\u00f2 contro il governo per il trattamento che ricevevano i veterani, e nel 1953 vol\u00f2 nuovamente sotto 15 dei 18 ponti del Tamigi a bordo dell'Auster (matricola G-AGYD) al fine di cercare attenzione e sollecitare le offerte di lavoro. Fu arrestato con l'accusa di aver volato troppo basso in un'area urbana, girando anche attorno ad una nave, e pag\u00f2 10 ghinee di multa per i costi del processo. Fu il suo ultimo volo, anche se la licenza gli fu ritirata nel 1964, quando risultava aver volato per 17.000 ore su 76 tipi diversi di velivoli.\nLe sue memorie, intitolate \"The Mad Major\" furono pubblicate da Aero Publishers nel 1962.\nSi spense a Camden, un sobborgo di Londra il 16 gennaio 1979."}
{"id": "2050543", "revid": "129019", "url": "https://it.wikipedia.org/wiki?curid=2050543", "title": "Le Bateau-Lavoir", "text": ""}
{"id": "2050547", "revid": "10652", "url": "https://it.wikipedia.org/wiki?curid=2050547", "title": "Ceratostomella ulmi", "text": ""}
{"id": "2050549", "revid": "10652", "url": "https://it.wikipedia.org/wiki?curid=2050549", "title": "Graphium ulmi", "text": ""}
{"id": "2050551", "revid": "10652", "url": "https://it.wikipedia.org/wiki?curid=2050551", "title": "Pesotum ulmi", "text": ""}
{"id": "2050553", "revid": "188323", "url": "https://it.wikipedia.org/wiki?curid=2050553", "title": "Aprilia RSW 250", "text": ""}
{"id": "2050557", "revid": "74801", "url": "https://it.wikipedia.org/wiki?curid=2050557", "title": "Henry Iba", "text": "\u00c8 divenuto membro del Naismith Memorial Basketball Hall of Fame dal 1969."}
{"id": "2050558", "revid": "1347902", "url": "https://it.wikipedia.org/wiki?curid=2050558", "title": "Jurij Nikolaevi\u010d Ozerov", "text": "Regista di due film ufficiali dei Giochi olimpici, in questo \u00e8 secondo solo allo statunitense Bud Greenspan che ne ha diretti sei da Los Angeles 1984 ad Atene 2004."}
{"id": "2050559", "revid": "767487", "url": "https://it.wikipedia.org/wiki?curid=2050559", "title": "Piero Giorgetti", "text": "Biografia.\nDopo l'esperienza in night club italiani, diventa noto al fianco di Renato Carosone dal 1954 fino al suo ritiro nel 1959. Nelle frequenti tourn\u00e9e con il complesso di Renato Carosone si esibisce in numerosi teatri internazionali, con concerti anche alla Carnegie Hall di New York e all'Olympia di Parigi.\nSuccessivamente costituisce una sua orchestra (il cui chitarrista era Rinaldo Prandoni) e prosegue una carriera discografica e concertistica, prima di fermarsi per 15 anni negli Emirati Arabi Uniti, dove conosce il trombettista e musicista Andrea Barbara, con cui suona un repertorio costituito da standard e jazz commerciale: tra i successi in comune il brano \"Tenderly\".\nIn occasione di una tourn\u00e9e a Tripoli si esibisce nel locale \"Ghuadan\" con Ornella Vanoni. Nel 1960 la sua interpretazione di \"Marina\" entra in Hit Parade; nello stesso anno partecipa alla Sei giorni della canzone con il brano \"Baciami\".\nNel 1961 incide i brani \"'Na musica\" e \"Notte 'ncantata\", partecipanti al \"Giugno della Canzone napoletana\".\nL'ultimo 45 giri pubblicato esce nel 1969 (Il comizio).\nHa collaborato come autore di testi con Claudio Villa e Sergio Endrigo."}
{"id": "2050563", "revid": "899609", "url": "https://it.wikipedia.org/wiki?curid=2050563", "title": "Heute (programma televisivo)", "text": "heute (\"oggi\" in tedesco) \u00e8 il telegiornale della rete televisiva tedesca ZDF. Oltre alle notizie comprende le previsioni meteorologiche e le notizie sportive. L'edizione principale va in onda alle 19:00.\nRedazione.\nDispone di una redazione centrale di circa 100 giornalisti che provvedono a scrivere le notizie. I filmati sono invece inviati dai corrispondenti tedeschi ed esteri e hanno una durara tipica compresa fra 1 minuto e 10 secondi e 1 minuto e 40 secondi.\nStoria.\nIl telegiornale ha iniziato le trasmissioni in contemporanea con la nascita della rete televisiva, il nome \"heute\" \u00e8 stato deciso l'8 febbraio.\nDal 1994 \u00e8 in edizione anche notturna. In effetti veniva trasmesso da uno studio differente, in genere direttamente dall'interno della redazione. Grazie al relativo successo di pubblico, ora l'edizione notturna viene trasmessa dallo studio principale.\nEdizioni.\nLe edizioni di \"heute\" sono prodotte in alternanza con quelle di Tagesschau, il telegiornale di ARD, il primo canale televisivo pubblico tedesco. Quando \"heute\" va in onda, viene trasmesso:\nTutti i giorni, dal luned\u00ec al venerd\u00ec, \"heute\" viene trasmesso\nLa sigla.\nLa sigla delle edizioni \u00e8 composta con le lettere dell'alfabeto Morse che servono a scrivere il titolo \"heute\" (codice_1)."}
{"id": "2050565", "revid": "121836", "url": "https://it.wikipedia.org/wiki?curid=2050565", "title": "Duchi di York", "text": ""}
{"id": "2050566", "revid": "237256", "url": "https://it.wikipedia.org/wiki?curid=2050566", "title": "Jurij N. Ozerov", "text": ""}
{"id": "2050567", "revid": "1305772", "url": "https://it.wikipedia.org/wiki?curid=2050567", "title": "Jurij Ozerov", "text": ""}
{"id": "2050579", "revid": "47767", "url": "https://it.wikipedia.org/wiki?curid=2050579", "title": "Ronzone", "text": "Ronzone (\"Renz\u00f3n\" in noneso) \u00e8 un comune italiano di 471 abitanti della provincia di Trento. Nel 1928 fu incorporato nel comune di Cavareno, per tornare ad essere autonomo nel 1952.\nLe origini non sono accertate; il paese, devastato da un incendio scoppiato verso la fine dell'Ottocento, \u00e8 stato in seguito ricostruito. A Ronzone nel 1976 \u00e8 stata creata la prima carta da orientamento d'Italia e qui si sono disputati i primi campionati italiani di orientamento.\nInfrastrutture e trasporti.\nFra il 1909 e il 1934 era presente una fermata denominata Belvedere lungo la Tranvia Dermulo-Fondo-Mendola."}
{"id": "2050580", "revid": "773636", "url": "https://it.wikipedia.org/wiki?curid=2050580", "title": "Cappella della Santissima Trinit\u00e0 a Pratolungo", "text": "La cappella della Santissima Trinit\u00e0 a Pratolungo \u00e8 un edificio religioso situato nel comune di Sorano, presso la fattoria di Pratolungo della frazione di San Valentino.\nStoria.\nLa piccola chiesa fu costruita nel XVIII secolo, quasi certamente verso la fine del secolo, all'interno del podere granducale di Pratolungo, che proprio durante quel periodo si era ampliato ed aveva visto svilupparsi la fattoria disposta su tre lati. La cappella venne edificata lungo il lato aperto settentrionale, a parziale chiusura dell'angolo nord-occidentale del complesso rurale.\nIl borgo rurale e la cappella vennero venduti in seguito dai granduchi alla famiglia Bianchi, che rimase in possesso del complesso fino a tutto il XIX secolo. Agli inizi del secolo successivo l'intero complesso fu ceduto ai Finetti Piccolomini, rimanendo anche in seguito di propriet\u00e0 privata.\nDescrizione.\nLa cappella della Santissima Trinit\u00e0 a Pratolungo si presenta come un semplice edificio religioso a pianta rettangolare, che chiude perpendicolarmente l'estremit\u00e0 settentrionale del lato corto occidentale della fattoria.\nLa cappella si trova in posizione rialzata rispetto alla corte del podere, il cui dislivello \u00e8 colmato da una coppia di gradini che conducono al portale d'ingresso rettangolare che si apre al centro della facciata principale anteriore. Le strutture murarie esterne risultano pressoch\u00e9 ovunque rivestite in intonaco, mentre all'interno dell'edificio religioso, ad aula unica, spicca la presenza di un altare marmoreo realizzato durante i lavori di ristrutturazione effettuati negli anni ottanta del XX secolo."}
{"id": "2050589", "revid": "188323", "url": "https://it.wikipedia.org/wiki?curid=2050589", "title": "Aprilia RSV 250 LE", "text": ""}
{"id": "2050591", "revid": "107877271", "url": "https://it.wikipedia.org/wiki?curid=2050591", "title": "Alpi della Val di Non", "text": "Le Alpi della Val di Non (\"Nonsberg-Gruppe\" in tedesco) sono un gruppo montuoso delle Alpi Retiche meridionali, situate in Italia (Regione Trentino-Alto Adige) a sud-ovest di Bolzano, attraversate dalla Val di Non, da cui prendono il nome. La vetta pi\u00f9 alta \u00e8 la Punta di Quaira che raggiunge i 2.752 m s.l.m.\nClassificazione.\nSecondo la SOIUSA esse sono una sottosezione alpina ed hanno la seguente classificazione:\nSecondo l'AVE le Alpi della Val di Non non comprendono la Catena delle Maddalene e costituiscono il gruppo 48c di 75 nelle Alpi Orientali.\nGeografia.\nConfinano:\nIn dettaglio i limiti geografici restano: Passo di Rabbi, Val d'Ultimo, fiume Adige, Bolzano, fiume Adige, Val di Non, Lago di Santa Giustina, Val di Sole, Val di Rabbi e Passo di Rabbi.\nSuddivisione.\nLe Alpi della Val di Non si suddividono in un supergruppo, due gruppi e quattro \"sottogruppi\" (tra parentesi il codice SOIUSA del supergruppo, dei gruppi e dei sottogruppi):\nIn particolare si pu\u00f2 notare che il \"Gruppo Olmi-Luco\" costituisce la Catena delle Maddalene e che il \"Gruppo Roen-Macaion\" viene anche detto Costiera della Mendola. I due gruppi sono separati dall'alta Val di Non, Passo delle Palade e dalla Val di Prisciano.\nVette.\nLe vette principali delle Alpi della Val di Non sono:"}
{"id": "2050592", "revid": "838137", "url": "https://it.wikipedia.org/wiki?curid=2050592", "title": "Capacit\u00e0 parassita", "text": "La capacit\u00e0 parassita di un componente elettronico descrive la presenza di effetti capacitivi non previsti, che allontanano il comportamento di un componente reale rispetto ad uno ideale.\nUn condensatore \u00e8 un componente elettronico realizzato in modo che prevalga l'effetto capacitivo; tale effetto tuttavia si riscontra in altre situazioni: capita spesso che in un circuito elettrico si verifichino effetti capacitivi non previsti e perci\u00f2 spesso dannosi. Questi effetti, in quanto collaterali e non voluti dai progettisti, sono detti \"parassiti\".\nEsempi.\nSi pensi ad un circuito integrato, dove a distanze anche nell'ordine del nanometro sono stampate diverse piste metalliche. Si pu\u00f2 considerare il silicio come l'isolante in un condensatore, e che due piste prossime tra loro a potenziale differente individuano le due armature. Ovviamente gli effetti capacitivi sono sempre presenti, ma \u00e8 possibile progettare un circuito in cui tali effetti sono trascurabili rispetto allo scopo che si prefigge il progetto. \nUn altro esempio in cui si incorre in capacit\u00e0 parassite \u00e8 quello dei triodi (ovvero valvole termoioniche dotate di una sola griglia, detta di controllo), che sono stati sostituiti, almeno in alcuni campi, dai tetrodi proprio per ridurre l'effetto parassita.\nIn un triodo applicato ad un circuito analogico catodo e anodo si trovano solitamente a potenziale diverso e fisso, mentre la griglia di controllo presenta un potenziale variabile. In questo sistema sono individuabili due capacit\u00e0: quella tra griglia e anodo e quella tra griglia e catodo.\nIl triodo pu\u00f2 essere utilizzato ad esempio in un amplificatore acustico; in questo caso il potenziale tra le due armature \u00e8 il segnale di interesse, cio\u00e8 l'informazione elettrica analoga alla vibrazione sonora. La presenza delle capacit\u00e0 parassite produce una distorsione del segnale amplificato presente al catodo o all'anodo, un effetto solitamente non gradito. L'interposizione di una griglia schermo posta a massa consente al tetrodo di ridurre la capacit\u00e0 griglia-anodo apportando sufficienti benefici da rendere questo effetto parassita trascurabile."}
{"id": "2050595", "revid": "188323", "url": "https://it.wikipedia.org/wiki?curid=2050595", "title": "Aprilia RS 125 LE", "text": ""}
{"id": "2050599", "revid": "324090", "url": "https://it.wikipedia.org/wiki?curid=2050599", "title": "Passaporto lussemburghese", "text": "Il passaporto lussemburghese \u00e8 un documento d'identit\u00e0 rilasciato ai cittadini lussemburghesi per effettuare viaggi all'estero fuori dall'Unione europea e dallo Spazio economico europeo.\nVale come prova del possesso della cittadinanza lussemburghese ed \u00e8 necessario per richiedere assistenza e protezione presso le ambasciate del Granducato nel mondo.\nAi sensi dell'articolo 21 \"Diritto di libera circolazione e di soggiorno dei cittadini dell'UE\" del trattato UE, i cittadini lussemburghesi possono vivere e lavorare liberamente in qualsiasi paese dell'Unione europea. Per i viaggi all'interno dell'Unione, ai cittadini lussemburghesi \u00e8 sufficiente la carta d'identit\u00e0 granducale.\nCaratteristiche.\nIl passaporto lussemburghese rispetta le caratteristiche dei passaporti dell'Unione europea.\nLa copertina \u00e8 di colore rosso borgogna con al centro un grosso emblema raffigurante un leone rampante di rosso con la coda forcata, coronato, rostrato e linguato, le scritte \"UNION EUROPEENNE\", \"GRAND-DUCHE DE LUXEMBOURG\" e \"PASSEPORT\" in sequenza a sinistra sopra lo stemma.\nIn basso a sinistra l'emblema di stato del Granducato del Lussemburgo, in versione piccola e sotto il simbolo del passaporto biometrico che viene rilasciato dal 31 luglio 2006.\nPagina di informazioni sull'identit\u00e0.\nIl passaporto lussemburghese include i seguenti dati:\nLa pagina di informazioni termina con la linea trasparente e la zona a lettura ottica.\nFacoltativamente, il passaporto pu\u00f2 anche includere informazioni sull'etnia del titolare del passaporto, i figli minorenni e il loro nome in diversa orografia (forma storica o forma originale in una lingua diversa).\nRequisiti per il visto.\nSecondo l'Henley Passport Index 2019, i cittadini lussemburghesi possono visitare 187 paesi senza un visto o con un visto concesso all'arrivo. Inoltre, l'Organizzazione Mondiale del Turismo ha anche pubblicato un rapporto il 15 gennaio 2016 che classifica il passaporto lussemburghese 1\u00b0 al mondo (a pari merito con i passaporti britannico, danese, finlandese, tedesco, italiano e di Singapore) in termini di libert\u00e0 di viaggio, con un indice di mobilit\u00e0 di 160 (su 215 con nessun visto pesato per 1, visto all'arrivo pesato per 0. 7, eVisa di 0,5 e visto tradizionale ponderato di 0). I cittadini lussemburghesi possono vivere e lavorare in qualsiasi stato membro dell'UE, Islanda, Liechtenstein, Norvegia e Svizzera in virt\u00f9 del diritto di libert\u00e0 di movimento concesso dall'articolo 21 del trattato UE."}
{"id": "2050607", "revid": "533647", "url": "https://it.wikipedia.org/wiki?curid=2050607", "title": "Louis Mountbatten", "text": "\u00c8 noto per essere stato l'ultimo vicer\u00e9 dell'impero anglo-indiano e il primo governatore generale dell'India indipendente. Dal 1954 al 1959 fu capo di stato maggiore della Marina britannica e da quella data al 1965 della difesa. Mor\u00ec nel 1979 a Mullaghmore, nella baia di Sligo nella Repubblica d'Irlanda, a seguito di un attentato ordito dai terroristi dell'IRA che fecero esplodere con un ordigno l'imbarcazione a bordo della quale si trovava.\nBiografia.\nInfanzia e giovinezza.\nLord Mountbatten nacque a Frogmore House, a Windsor in Inghilterra, come \"Sua Altezza Serenissima\" principe Louis di Battenberg. Era il figlio pi\u00f9 giovane (il secondo maschio) del principe Luigi di Battenberg e della moglie, principessa Vittoria d'Assia e del Reno.\nI suoi nonni materni erano Luigi IV, granduca d'Assia e del Reno, e la principessa Alice del Regno Unito, che era una figlia della regina Vittoria e del principe Alberto di Sassonia-Coburgo-Gotha.\nI nonni paterni erano invece il principe Alessandro d'Assia e la principessa Julia di Battenberg. Il matrimonio dei suoi nonni paterni era di tipo morganatico, perch\u00e9 la nonna non era di lignaggio reale; come conseguenza, lui ed il padre ebbero il trattamento di \"Altezza Serenissima\" invece che di \"Altezza Granducale\" e non potevano essere considerati principi d'Assia, quindi venne dato loro il meno prestigioso titolo principi di Battenberg.\nI suoi fratelli e sorelle furono la principessa Alice di Grecia (madre del principe Filippo, duca di Edimburgo), la regina Luisa di Svezia e George Mountbatten, II marchese di Milford Haven.\nIl soprannome di Lord Mountbatten tra i suoi famigliari ed amici era \"Dickie\", anche se Riccardo non era nemmeno tra i suoi molti nomi di battesimo. Questo nomignolo era da attribuirsi, infatti, alla sua bisnonna materna, la regina Vittoria, la quale sugger\u00ec il soprannome di \"Nicky\": questo per\u00f2 cre\u00f2 confusione con i molti Nicky della famiglia imperiale russa cosicch\u00e9 lo cambiarono in Dickie.\nIl padre era \"First Sea Lord\" quando scoppi\u00f2 la Prima guerra mondiale, ma i prevalenti sentimenti estremisti antitedeschi lo obbligarono a rassegnare le dimissioni. Nel 1917, quando la famiglia reale britannica smise di utilizzare i suoi cognomi e titoli tedeschi, il principe Luigi di Battenberg divenne Louis Mountbatten e venne creato I marchese di Milford Haven. Il secondo figlio maschio acquis\u00ec, quindi, il titolo di cortesia di Lord Louis Mountbatten e venne chiamato, in via informale, \"Lord Louis\" fino alla morte bench\u00e9 gli fosse stata garantita una viscontea come riconoscimento per il suo servizio durante la seconda guerra mondiale in Estremo Oriente ed una contea per il suo ruolo nella transizione dell'India da dipendenza britannica a Stato sovrano.\nDurante l'infanzia visit\u00f2 la corte imperiale di Russia a San Pietroburgo ed entr\u00f2 in confidenza con la famiglia imperiale che in seguito venne assassinata; ormai anziano egli venne chiamato a dare la propria testimonianza per confutare le pretese delle pretendenti granduchesse Anastasia. Da giovane aveva maturato un sentimento romantico nei confronti di una delle figlie dello zar Nicola II, la granduchessa Maria, e fino alla fine dei suoi giorni egli tenne una sua fotografia accanto al suo letto.\nDopo il cambio di nome del nipote, ed il suo fidanzamento con la futura Regina , si dice che Lord Louis si riferisse alla dinastia del Regno Unito come al futuro \u00abcasato di Mountbatten\u00bb, mentre la regina madre Maria, narrano alcune testimonianze, si rifiutasse di avere rapporti con \u00abquell'assurdo Battenberg\u00bb . Il nome della casata reale rimase infatti Windsor, grazie a un successivo decreto reale, anche se questo pu\u00f2 essere cambiato a discrezione del sovrano. A seguito del matrimonio della regina Elisabetta II e del principe Filippo, venne decretato, ma solo dal 1960 che i loro discendenti avrebbero dovuto portare il cognome di Mountbatten-Windsor, pur rimanendo inalterato il nome della dinastia.\nCarriera.\nDopo aver frequentato la \"Lockers Park Prep School\" ed il \"Naval Cadet School\", Mountbatten serv\u00ec nella \"Royal Navy\" durante la Prima guerra mondiale. Accompagn\u00f2 il principe di Galles Edoardo in un \"tour\" del 1922 in India (dove incontr\u00f2 Edwina Ashley ed egli le fece la propria offerta di matrimonio, cui lei acconsent\u00ec) e consolid\u00f2 una stretta amicizia con il Principe. I suoi rapporti con Edoardo si raffreddarono sostanzialmente per\u00f2 durante il successivo regno di questi come re Edoardo VIII e la successiva crisi dell'abdicazione. La lealt\u00e0 di Mountbatten all'ampia famiglia reale ed al trono, da un lato, e al futuro re, dall'altro, furono testati. Lord Mountbatten si schier\u00f2 decisamente dalla parte del principe Alberto, duca di York, che sarebbe asceso al trono come Giorgio VI al posto del fratello.\nNel 1937 fu promosso capitano della Royal Navy e nel 1939 ottenne il comando del cacciatorpediniere \"H.M.S. Kelly.\"\nMatrimonio.\nLord Mountbatten si spos\u00f2 il 18 luglio 1922 con Edwina Cynthia Annette Ashley, figlia di Wilfred William Ashley, in seguito creato I barone Mount Temple, a sua volta nipote del VII conte di Shaftesbury. Lei era la nipote preferita del magnate edoardiano Sir Ernest Cassel e la principale erede della sua fortuna. Al matrimonio segu\u00ec un affascinante viaggio di nozze nelle corti europee ed in America che incluse una visita ad Hollywood in compagnia di Douglas Fairbanks, Mary Pickford e Charlie Chaplin, durante il quale quest'ultimo gir\u00f2 un film amatoriale \"Nice and Easy\" impiegando i talenti dei suoi compagni.\nLa coppia sembr\u00f2 incompatibile fin dall'inizio. L'ossessione di Louis per l'organizzazione lo portava a controllare Edwina e le chiedeva costanti attenzioni. Non avendo particolari passatempi o passioni, e vivendo lo stile di vita dei reali, Edwina trascorse la maggior parte del suo tempo a \"party\" con la \"cr\u00e8me\" della societ\u00e0 indiana e britannica, facendo viaggi e, nei fine settimana, alloggiando nella residenza di campagna. Nonostante la crescente infelicit\u00e0 da entrambe le parti, Louis si rifiutava di divorziare, temendo che questo avrebbe limitato le sue possibilit\u00e0 di scalare le vette del potere all'interno del mondo militare. Vi erano accuse di infedelt\u00e0 sia per Lord Louis che per Edwina: le numerose \"liaison\" della moglie indussero Louis a cercare una relazione con una donna francese di nome Yola Letellier. Da questo momento in avanti il loro matrimonio si disintegr\u00f2, tra costanti accuse e sospetti. La Seconda guerra mondiale diede a Lady Mountbatten l'opportunit\u00e0 di focalizzare la propria attenzione su qualcosa che non fosse l'infedelt\u00e0 coniugale del marito: ella si un\u00ec infatti come amministratore alla \"St. John's Ambulance Brigade\"; questo ruolo consegn\u00f2 ad Edwina l'eredit\u00e0 di essere considerata un'eroina di quel periodo, a causa degli sforzi che profuse per lenire il dolore e le sofferenze del popolo del Punjab.\nCome documentato anche dalla biografia ufficiale scritta da Philip Ziegler, il matrimonio fu piuttosto burrascoso, con relazione adulterine da entrambe le parti. Tanto il marito quanto la moglie ammisero prontamente molte relazioni, particolarmente durante gli anni 1930; l'intimit\u00e0 di Lady Mountbatten con Nehru era ben conosciuta. Durante le estati, Lady Mountbatten frequentava la casa di Nehru, dove trascorreva le afose giornate sulla sua veranda. La corrispondenza personale tra i due rivela effettivamente una relazione soddisfacente, ma al tempo stesso frustrante. Ancora oggi \u00e8 dibattuta la questione circa il fatto se la loro relazione giunse anche ad un livello fisico. Entrambe le figlie dei Mountbatten riconobbero candidamente che la madre aveva un temperamento focoso e che non sempre sosteneva il marito, soprattutto quando la gelosia della posizione sociale del consorte prevaricava il senso di avere una causa in comune.\nSuccessivamente, A.N. Wilson, nel suo famoso \"After the Victorians: 1901-1953\" asser\u00ec che Lord Mountbatten stesso portasse avanti delle relazioni con amanti di ambo i sessi e che tra gli amici era conosciuto come \"Mountbottom\" (gioco di parole sul suo nome che pu\u00f2 essere tradotto con \"montare sotto\"). Suscit\u00f2 molti commenti un breve articolo del magazine \"Private Eye\" che riguardava dei marinai ubriachi sorpresi nella casa londinese di Lord Mountbatten e che alludeva alla sua bisessualit\u00e0. Il biografo ufficiale di Lord Mountbatten scrisse nella sua opera che egli non trov\u00f2 nessun elemento che supportasse queste asserzioni, ma negli anni seguenti vennero pubblicate le deposizioni di vari testimoni oculari che avvaloravano l'articolo di \"Private Eye\".\nLady Mountbatten mor\u00ec all'et\u00e0 di 58 anni il 21 febbraio 1960 a Jesselton (la moderna Kota Kinabalu), nel Borneo del Nord (l'attuale Stato malese di Sabah).\nSeconda guerra mondiale.\nNella seconda guerra mondiale egli comand\u00f2 la V Flottiglia cacciatorpediniere. La sua nave, il cacciatorpediniere \"H.M.S. Kelly\", divenne famosa per aver compiuto molte prodezze. Ai primi di maggio del 1940, Lord Mountbatten condusse un convoglio attraverso la nebbia per evacuare le forze Alleate che avevano partecipato alla campagna Namsos. Nel 1940 invent\u00f2 il pigmento per il camuffamento navale \"Rosa Mountbatten\". La sua nave venne affondata nel maggio 1941 durante la campagna di Creta.\nNell'agosto del 1941 Lord Mountbatten venne promosso commodoro e nominato capitano dell\"'HMS Illustrious\" che si trovava a Norfolk, in Virginia, per essere riparata a seguito dell'azione militare avvenuta a Malta, nel Mediterraneo, in gennaio. Durante questo periodo di relativa inattivit\u00e0 fece una visita in aereo a Pearl Harbor, dove non si stup\u00ec della scarsa preparazione e della generale mancanza di cooperazione tra la marina e l'esercito statunitense, compresa l'assenza di una forza congiunta.\nLord Mountbatten era un prediletto di Winston Churchill (anche se dopo il 1948 Churchill non gli parl\u00f2 pi\u00f9 a causa della sua notoria avversione per il ruolo giocato da Lord Louis nell'indipendenza dell'India e del Pakistan) ed il 27 ottobre 1941 Mountbatten sostitu\u00ec Roger Keyes come comandante delle operazioni speciali combinate.\nNel 1942 venne promosso al grado di vice ammiraglio. Egli prese parte personalmente al fallito raid su Dieppe del 19 agosto 1942 (fonti dell'esercito Alleato, specialmente del feldmaresciallo Montgomery, comunque ritenevano fosse mal concepito fin dall'inizio). Il raid di Dieppe fu generalmente riconosciuto come disastroso, con perdite di migliaia di uomini (comprendendo anche i feriti ed i prigionieri), la grande maggioranza dei quali canadesi. Lo storico Brian Loring Villa ritiene che Mountbatten diresse l'azione senza avere alcuna autorizzazione, ma che l'intenzione di comportarsi in questo modo era conosciuta ai suoi superiori, che per\u00f2 non agirono per fermarlo.\nLord Mountbatten riteneva per\u00f2 che la lezione imparata dalla disfatta di Dieppe fosse necessaria per la pianificazione dell'invasione della Normandia, anche se gli storici militari, come ad esempio il \"Royal Marine\" Julian Thompson, scrissero che questa lezione non avrebbe richiesto una sconfitta come quella di Dieppe per essere imparata.\nCome conseguenza, Lord Mountbatten divenne una figura controversa in Canada, con la \"Royal Canadian Legion\" che ne prendeva le distanze durante le visite che egli comp\u00ec durante gli ultimi anni della sua carriera; le sue relazioni con i veterani canadesi infatti \u00abrimasero glaciali\u00bb. Ci\u00f2 nondimeno, un corpo dei \"Royal Canadian Sea Cadet\" (RCSCC n\u00ba 134 \"Admiral Mountbatten\" a Sudbury, Ontario) venne battezzato con il suo nome nel 1946.\nAlla fine del 1942, Mountbatten propose il progetto Habakkuk a Churchill, ma il progetto della superportaerei in Pykrete non venne mai completato.\nNell'ottobre 1943 Churchill lo promosse ammiraglio e nomin\u00f2 Lord Mountbatten supremo comandante Alleato del teatro di guerra dell'Asia Sudorientale. Come prevedibile egli appront\u00f2 un quartier generale nel palazzo reale di Kandy, in Sri Lanka, ma i generali americani non ne rimasero impressionati. Le sue idee poco pratiche vennero comunque vagliate da un esperto \"staff\" di pianificazione guidato dal tenente colonnello James Allason, bench\u00e9 alcune di queste, come ad esempio la proposta di lanciare un ambizioso assalto vicino a Rangoon (Birmania), arrivassero fino a Churchill prima di venir revocate. Egli mantenne l'incarico fino a quando il comando per l'Asia Sudorientale (SEAC, \"South East Asia Command\") non venne sciolto nel 1946.\nDurante il periodo in cui fu supremo comandante Alleato in oriente, il suo comando supervision\u00f2 le operazioni, condotte dal generale William Slim, di riconquista della Birmania dalle mani dei giapponesi; in questa occasione egli supervision\u00f2 il generale statunitense Albert Coady Wedemeyer. Una grande soddisfazione personale per Lord Mountbatten fu la ricezione della disfatta giapponese a Singapore quando le truppe britanniche ritornarono sull'isola per accettare formalmente la resa delle forze nipponiche nella regione guidate dal generale Itagaki Seishiro il 12 settembre 1945, operazione che venne nominata \"operazione Tiderace\".\nNel 1946 fu creato I visconte Mountbatten of Burma, of Romsey in the County of Southampton, e e, l'anno dopo, I conte Mountbatten of Burma e barone Romsey, of Romsey in the County of Southampton (1947), titoli nobiliari nella paria del Regno Unito.\nUltimo vicer\u00e9 d'India.\nLa sua esperienza nella regione ed in particolare le sue presunte simpatie laburiste del tempo indussero il premier Clement Attlee a nominarlo nel febbraio 1947 vicer\u00e9 dl'India dopo la guerra. Nella sua posizione di vicer\u00e9, Lord Mountbatten sorvegliava la concessione dell'indipendenza ai territori indiani, come ad esempio India e Pakistan. Negli anni successivi, l'India precedente all'indipendenza venne chiamata \"India britannica\"; prima della suddivisione e dell'indipendenza con questo termine ci si riferiva quindi a quelle parti dell'India che erano direttamente amministrate dagli inglesi, in opposizione a quelle terre che erano sotto il controllo di principi indiani.\nEgli intrattenne solide relazioni con i principi indiani che si diceva riponessero molta fiducia in lui e, sulle basi dei suoi rapporti con la monarchia britannica, persuase molti di loro ad aderire alla creazione dei nuovi stati di India e Pakistan. Queste sue manovre furono di vitale importanza per i primi passi dell'indipendenza indiana, bench\u00e9, in ultima istanza, l'India ed il Pakistan post-indipendenza abolirono queste loro prerogative.\nNonostante la sua grande amicizia per Jawaharlal Nehru ed il rapporto amichevole con Mahatma Gandhi, la sua inabilit\u00e0 a trattare con Mohammad Ali Jinnah costrinse ben presto Mountbatten ad abbandonare la speranza di salvare un'India indipendente e unita, rassegnandosi alla \"partition\" in Pakistan ed India che proclam\u00f2 il 13 agosto.\nDopo l'indipendenza, che venne dichiarata alla mezzanotte tra il 14 ed il 15 agosto 1947 (in Pakistan \u00e8 celebrata il 14, mentre in India il 15), egli rimase a Nuova Delhi per dieci mesi, lavorando come primo governatore generale dell'India fino al giugno 1948; la monarchia venne infatti abolita nel 1950 e l'ufficio di governatore generale venne sostituito con quello di un presidente non esecutivo. Nonostante le azioni di autopromozione molto efficaci che egli condusse in vita circa il ruolo giocato nell'indipendenza indiana \u2014 specialmente nella serie per la televisione \"The Life and Times of Admiral of the Fleet Lord Mountbatten of Burma\", prodotta dal genero Lord Brabourne, e nel libro \"Freedom at Midnight\" di Larry Collins e Dominique Lapierre, cui forn\u00ec molte informazioni \u2014 il suo ricordo \u00e8 piuttosto ambiguo. Secondo alcuni egli acceler\u00f2 indebitamente il processo di indipendenza, prevedendo grandi distruzioni e perdite di vite umane e non desiderando che queste accadessero sotto il governo britannico; ma cos\u00ec facendo egli provoc\u00f2 realmente queste disgrazie, soprattutto durante la partizione del Punjab e, in modo minore, del Bengala.\nJohn Kenneth Galbraith, l'economista di Harvard canadese-americano, che fu consigliere dei governi dell'India negli anni 1950 e che divenne un amico di Nehru e che ricopr\u00ec la carica di ambasciatore statunitense dal 1961 al 1963, fu un critico piuttosto aspro di Mountbatten con riguardo alla questione indiana. Le terribili distruzioni causate dalla \"partition\" del Punjab sono vividamente descritte in \"Freedom at Midnight\" di Collins e Lapierre e nel romanzo \"Ice Candy Man\" di Bapsi Sidhwa (pubblicato negli Stati Uniti come \"Cracking India\"), da cui venne tratto il film \"Earth\" di Deepa Mehta . In tutte le rappresentazioni della terribile strage che segu\u00ec la \"partition\", Lady Mountbatten \u00e8 invece universalmente lodata per i suoi sforzi eroici per alleviare le sofferenze e, ad oggi, rimane un'eroina indiana.\nCapo della flotta e della difesa.\nDopo il periodo trascorso in India, Mountbatten prest\u00f2 servizio nella Flotta del Mediterraneo come ufficiale di staff nell'Ammiragliato. Ne raggiunse i vertici con la carica, ricevuta nel 1955, di \"First Sea Lord\" (capo di stato maggiore della marina). Egli la consider\u00f2 anche come una specie di risarcimento per la macchia all'onore del padre, che venne costretto a rassegnare le dimissioni da \"Primo lord dell'Ammiragliato\" nel 1914 dopo essere stato falsamente accusato di simpatie pro-Germania.\nQuindi fu nominato dal governo conservatore \"Chief of the Defence Staff\" (Capo di stato maggiore della difesa), dove rest\u00f2 sei anni, dal 1959 al 1965, durante il governo laburista.\nSi ritiene che nel 1967 Mountbatten ebbe un incontro privato con il noto giornalista e agente della MI5 Cecil King e il capo consigliere scientifico del governo Solly Zuckerman. King intendeva organizzare un'azione contro il governo laburista di Harold Wilson colpito dalla crisi, e fece quindi pressioni su Lord Louis affinch\u00e9 diventasse il leader di un governo di salvezza nazionale. Mountbatten apparentemente consider\u00f2 l'idea di guidare il movimento, ma Zuckerman osserv\u00f2 che questo equivaleva ad un tradimento e quindi del progetto non se ne fece pi\u00f9 nulla a causa della riluttanza ad agire di Mountbatten. Rivendicazioni di un complotto della MI5 contro Wilson sono state prese in considerazione molte volte, ma non furono mai individuate delle prove credibili.\nMountbatten venne nominato primo \"Lord Lieutenant\" (Lord Luogotenente) dell'isola di Wight a seguito della creazione della contea nel 1974. Egli mantenne l'incarico fino alla morte.\nMountbatten si fece vanto dell'attivit\u00e0 di favorire la comprensione interculturale; nel 1984, con il patrocinio della figlia maggiore, venne creato il \"Mountbatten Internship Programme\", per consentire ai giovani l'opportunit\u00e0 di accrescere le loro conoscenze interculturali spendendo del tempo all'estero.\nDal 1967 al 1978 Mountbatten fu presidente della \"United World Colleges Organisation\" (Organizzazione Mondiale dei Collegi del Mondo Unito), allora formata da un unico collegio, l\"'Atlantic College\" del Galles del Sud. Mountbatten support\u00f2 l'organizzazione ed incoraggi\u00f2 i capi di Stato, i politici e le personalit\u00e0 pi\u00f9 importanti del mondo a condividerne gli interessi. Sotto la presidenza e con il coinvolgimento personale di Mountbatten, la \"United World Colleges Organisation dell'Asia Sudorientale\" venne fondata a Singapore nel 1971, seguita dalla UWC del Pacifico in Canada nel 1974. Nel 1978, Lord Mountbatten of Burma pass\u00f2 la presidenza al suo pronipote, il Principe di Galles.\nTutoraggio del Principe di Galles.\nMountbatten ebbe una grande influenza sul pronipote, Carlo, principe del Galles, prima sulla sua educazione e successivamente come guida e consigliere; secondo la biografia del principe scritta da Jonathan Dimbleby, i due si chiamavano amichevolmente \"Nonno onorario\" e \"Nipote onorario\". In ogni caso, sia per il biografo di Mountbatten che per Dimbledy, i risultati di questa influenza potrebbero essere stati alterni. A volte Mountbatten rimproverava fortemente al Principe il fatto che tendesse ad indulgere in piaceri oziosi, vedendo in questo il dilettantismo del carattere del precedente Principe di Galles, il re Edoardo VIII, in seguito duca di Windsor, che Mountbatten aveva conosciuto bene in giovent\u00f9. D'altronde egli incoraggi\u00f2 anche il Principe a godere delle gioie della vita da scapolo finch\u00e9 poteva e in seguito lo spinse a sposare una giovane ragazza senza esperienza per assicurarsi una stabile vita coniugale.\nD'altronde le qualifiche di Mountbatten per offrire i propri consigli all'erede al trono erano uniche: fu proprio lui che organizz\u00f2 la visita di re Giorgio VI e della regina consorte Elisabetta al \"Dartmouth Royal Naval College\" il 22 luglio 1939, avendo cura di includere nell'invito anche le giovani principesse Elisabetta e Margaret e di assegnare al nipote, il cadetto principe Filippo di Grecia, il compito di intrattenerle mentre i genitori visitavano la struttura. Fu questo il primo incontro di cui si abbia notizia dei futuri genitori di Carlo. Alcuni mesi pi\u00f9 tardi, gli sforzi di Lord Mountbatten rischiarono di fallire quando ricevette una lettera dalla sorella Alice, che si trovava ad Atene, che lo informava della visita del figlio Filippo e del fatto che egli avesse deciso di stabilirsi definitivamente in Grecia. Nel giro di alcuni giorni, Filippo ricevette un ordine da parte del cugino e sovrano, re Giorgio II di Grecia, di riprendere la sua carriera nella marina britannica; ordine che venne rispettato dal giovane principe, bench\u00e9 fosse stato impartito senza alcuna spiegazione.\nNel 1974 Mountbatten diede avvio ad uno scambio di lettere con Carlo a proposito di un possibile matrimonio con la nipote, Amanda Knatchbull. Fu proprio in questo periodo, comunque, che egli raccomand\u00f2 al Principe venticinquenne di continuare con i suoi passatempi e relazioni da uomo celibe, e anzi offr\u00ec la propria casa a Carlo per i suoi affari romantici, che avrebbero potuto cos\u00ec essere organizzati con la minima pressione della stampa.\nCarlo, rispettoso delle regole sociali, scrisse alla madre di Amanda (che era anche la sua madrina), Lady Brabourne, del suo interessamento. La risposta fu incoraggiante, ma d'altronde ella lo avvis\u00f2 che secondo lei la figlia era ancora troppo giovane per essere corteggiata.\nQuattro anni pi\u00f9 tardi Mountbatten si procur\u00f2 un invit\u00f2 per s\u00e9 e Amanda per accompagnare il principe Carlo nel suo tour dell'India, pianificato per il 1980. I loro padri per\u00f2 obiettarono prontamente al progetto. Il principe Filippo osserv\u00f2 che l'accoglienza del popolo indiano sarebbe stata pi\u00f9 calorosa nei confronti dello zio che del nipote. Lord Brabourne, dal canto suo, ritenne invece che la grande pressione esercitata dalla stampa avrebbe allontanato i due giovani piuttosto che avvicinarli.\nVenne quindi progettato che Carlo andasse in India da solo, ma Mountbatten non sopravvisse fino alla data programmata per la partenza. Quando il Principe infine fece la propria proposta ad Amanda, nel tardo 1979, le circostanze erano cambiate in modo tragico, e lei rifiut\u00f2.\nAttentato e morte.\nMountbatten era solito trascorrere le proprie vacanze nel Classiebawn Castle, una tenuta nei pressi di Mullaghmore, nella contea di Sligo, un piccolo villaggio di mare tra le cittadine di Bundoran, nel Donegal, e di Sligo, sulla costa nordoccidentale dell'Irlanda. Bundoran era una rinomata zona di villeggiatura per i volontari dell'IRA, molti dei quali erano quindi a conoscenza della presenza e dei movimenti di Mountbatten a Mullaghmore. Nonostante i consigli di prestare attenzione e gli allarmi provenienti dalla Garda S\u00edoch\u00e1na (il corpo di polizia della Repubblica d'Irlanda), il 27 agosto 1979, Mountbatten, con a bordo alcuni familiari, and\u00f2 a veleggiare con la sua barchetta di legno, la \"Shadow V\", che era ormeggiata nel piccolo porticciolo di Mullaghmore.\nI combattenti dell'IRA avevano precedentemente piazzato sul natante una bomba radio-controllata da 50 libbre (circa 22 chilogrammi) che venne fatta detonare prima che la barca raggiungesse la baia del Donegal.\nNell'esplosione vennero uccise complessivamente quattro persone, tra cui due ragazzi, Nicholas Knatchbull, il figlio quattordicenne della figlia maggiore di Lord Mountbatten, e Paul Maxwell, un ragazzo quindicenne del Fermanagh che lavorava come membro dell'equipaggio.\nLa baronessa Brabourne, l'ottantreenne suocera della figlia di Louis, venne ferita gravemente nell'incidente e mor\u00ec l'indomani per le ferite riportate. Il padre e la madre di Nicholas Knatchbull, assieme al gemello Timothy, vennero feriti gravemente, ma sopravvissero all'esplosione.\nIl vice presidente di Sinn F\u00e9in, Gerry Adams, a proposito della morte di Mountbatten, fece la seguente affermazione:\nLo stesso giorno che Mountbatten venne assassinato, a Warrenpoint, nella contea di Down, sulla riva nordirlandese del Carlingford Lough, l'IRA fece esplodere due bombe a distanza di circa mezz'ora l'una dall'altra uccidendo diciotto soldati britannici, sedici dei quali del Reggimento Paracadutisti e un tenente colonnello (\"Lieutenant-Colonel\") dei \"Queen's Own Highlanders\" e il suo marconista, in quella che venne in seguito ricordata come l' \"imboscata di Warrenpoint\" (\"Warrenpoint ambush\"). Dopo queste due azioni, in alcune zone repubblicane dell'Irlanda, si videro dei graffiti che proclamavano: \u00abLa Domenica di Sangue non deve essere dimenticata, ne abbiamo presi diciotto e Mountbatten\u00bb (\"Bloody Sunday not forgotten, we got 18 and Mountbatten\" o anche, sempre riferendosi ai 13 morti di Derry, \"13 gone and not forgotten, we got 18 and Mountbatten\").\nIl principe Carlo prese particolarmente male la morte di Mountbatten, ricordando agli amici che le cose non sarebbero pi\u00f9 state le stesse dopo aver perso il proprio mentore.\nFunerali.\nMountbatten venne sepolto a Romsey Abbey al termine di un funerale tenutosi a Londra, nell'abbazia di Westminster e ripreso dalla televisione, come egli aveva gi\u00e0 precedentemente pianificato. Una cerimonia funebre in onore di Mountbatten fu organizzata a Dublino nella cattedrale di San Patrizio, cui parteciparono il presidente dell'Irlanda, Patrick John Hillery, ed il Taoiseach, Jack Lynch.\nIl 23 novembre 1979, Thomas McMahon venne dichiarato colpevole di omicidio per il ruolo che gioc\u00f2 nella sistemazione dell'ordigno esplosivo; venne rilasciato nel 1998 alle condizioni previste dal \"Good Friday Agreement\".\nAlla notizia della morte di Mountbatten, l'allora musicista di corte, Malcolm Williamson, venne spinto a scrivere il \"Lament in Memory of Lord Mountbatten of Burma\" per violino e orchestra d'archi. Fu questo uno dei tributi pi\u00f9 commoventi alla memoria di Mountbatten e la composizione, della durata di 11 minuti, venne suonata per la prima volta il 5 maggio 1980 dallo \"Scottish Baroque Ensemble\", diretto da Leonard Friedman.\nLa figlia come erede.\nDal momento che Mountbatten non ebbe figli maschi, quando venne creato \"Visconte\" il 23 agosto 1946, in seguito \"Conte\" e \"Barone\" il 28 ottobre 1947, le patenti di nobilt\u00e0 vennero stilate in modo che i titoli si trasmettessero alla linea femminile e in seguito alla discendenza maschile. Questo fu dovuto ad una sua decisa insistenza: i suoi rapporti con la figlia pi\u00f9 grande furono sempre particolarmente stretti e lui aveva da sempre il particolare desiderio che lei potesse succedergli nel titolo come proprio diritto. D'altronde nel passato ci furono numerosi precedenti per altri comandanti militari: esempi ne furono il I visconte Nelson ed il I conte Roberts.\nCultura di massa.\nLord Mountbatten (interpretato da Cristopher Owen) appare nel film del 2008 \"The Bank Job\", che narra la storia di una rapina in banca approvata dal governo negli anni 1970. In un appuntamento segreto alla stazione di Paddington, Mountbatten \u00e8 rappresentato con un emissario del governo britannico che fornisce al ladro i documenti che gli garantiscono l'immunit\u00e0, in cambio di fotografie potenzialmente imbarazzanti per la famiglia reale. Mountbatten, nel film, dice: \u00abNon ho mai avuto tali occasioni di eccitamento dalla fine della guerra\u00bb.\nNella sua canzone \"Post World War Two Blues\", contenuta nell'album \"Past, Present and Future\" del 1973, il cantautore Al Stewart fece riferimento alla controversia tra Mountbatten e Winston Churchill a proposito dell'India.\nMountbatten comparir\u00e0 inoltre in un film in uscita, \"Indian Summer\", il quale copre il periodo in cui fu vicer\u00e9 dell'India, ed in particolare parla della \"liaison\" tra sua moglie e Nehru. Il film \u00e8 liberamente tratto dal libro \"Indian Summer: The Secret history of the end of an empire\" di Alex von Tunzelmann.\nNella serie \"The Crown\", Mountbatten appare in vari episodi, interpretato da Greg Wise e Charles Dance.\nLord Mountbatten \u00e8 stato inoltre interpretato da David Warner nel film per la televisione del 2008 \"In Love with Barbara\", una biografia della scrittrice di romanzi rosa Barbara Cartland, mandato in onda su \"BBC Four\" nel Regno Unito.\nLord Mountbatten \u00e8 stato interpretato da Hugh Bonneville nel film del 2017 \"Il palazzo del Vicer\u00e9\", ambientato all'epoca in cui Mountbatten tent\u00f2 di mediare un accordo tra i maggiori leader politici indiani riguardo al nuovo assetto post-coloniale dell'India.\nDiscendenza.\nLord Mountbatten e la moglie Edwina Cynthia Annette Ashley ebbero due figlie:\nOnorificenze.\nIncarichi militari onorari.\nAiutante da campo personale (ADC (P) di re Edoardo VIII, re Giorgio VI e della regina Elizabetta II, indossando le cifre reali dei tre sovrani allo stesso tempo sulle spalline.\nBibliografia.\nVedi anche:"}
{"id": "2050608", "revid": "773636", "url": "https://it.wikipedia.org/wiki?curid=2050608", "title": "Cappella di Santa Barbara (Sorano)", "text": "La cappella di Santa Barbara \u00e8 un edificio religioso situato nel centro storico di Sorano, all'interno della fortezza Orsini, in posizione attigua rispetto al fabbricato che ospitava l'armeria.\nDi origini incerte, la piccola chiesa dedicata a santa Barbara fu costruita all'interno della fortezza Orsini dopo gli interventi di ristrutturazione avvenuti in epoca tardorinascimentale; la sua esistenza, accertata in una mappa del 1749, permette di circoscrivere il periodo di origine soltanto in modo molto approssimativo tra il tardo Cinquecento e la prima met\u00e0 del Settecento.\nCon la completa dismissione della fortezza, la cappella rimase sempre di propriet\u00e0 privata ma, nonostante i numerosi passaggi di propriet\u00e0, durante il secolo scorso non fu praticamente mai pi\u00f9 utilizzata per la celebrazione di funzioni religiose, finendo per andare incontro ad un lento ed inesorabile degrado. Negli anni settanta, furono effettuati alcuni lavori di ristrutturazione.\nLa Cappella di Santa Barbara si presenta come un semplice edificio a pianta rettangolare, con l'interno ad aula unica e il tetto a capanna."}
{"id": "2050615", "revid": "124491556", "url": "https://it.wikipedia.org/wiki?curid=2050615", "title": "Alan Dzagoev", "text": "Caratteristiche tecniche.\nLa sua posizione naturale \u00e8 quella di trequartista ma pu\u00f2 essere anche schierato come esterno. Abile nel calciare le punizioni sia di potenza che di precisione e nel fornire gli assist ai compagni, ricorda per caratteristiche il suo connazionale Arshavin.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nKryl'ja Sovetov.\nAll'et\u00e0 di 16 anni comincia la carriera professionistica, fra le file del , esordendo in prima squadra il 29 aprile 2006, durante la partita persa in casa 1-2 contro il Tjumen' per poi disputare 37 partite e segnare 6 goal nella Pervyj divizion, la seconda divisione russa.\nCSKA Mosca.\nNell'estate 2007, appena diciassettenne, viene acquistato dal .\nNella prima stagione con la divisa del CSKA colleziona 5 presenze, di cui tre da titolare. Nella stagione 2008 trova maggior spazio, riuscendo a realizzare 8 gol e 8 assist in 16 partite di campionato, 3 gol e 2 assist in Coppa di Russia e due reti in Coppa UEFA.\nNazionale.\nVanta sei presenze e quattro reti con l'Under-17 russa.\nCon la selezione Under-21 russa ha collezionato tre presenze, mettendo a segno una rete.\nIl 28 settembre 2008 viene convocato per la prima volta in nazionale maggiore. Debutta l'11 ottobre nel secondo tempo di -Russia, gara valida per le qualificazioni al Mondiale 2010 e chiusasi 2-1 per i tedeschi. Il 7 ottobre 2011 \u00e8 impegnato con la sua nazionale nel match che pu\u00f2 mettere una seria ipoteca sulla qualificazione ad Euro 2012. Realizza la rete che avvicina i russi agli Europei. La qualificazione matematica avviene l'11 ottobre 2011 durante l'ultima partita del girone dove i russi sconfiggono Andorra per 6-0: Dzagoev realizza una doppietta ed un assist. L'8 giugno 2012 esordisce da titolare agli Europei nella partita contro la Repubblica Ceca (4-1) segnando una doppietta: diviene cos\u00ec il primo calciatore della Nazionale russa a siglare una doppietta in una partita di un Europeo. Viene sostituito all'85\u00ba minuto da Aleksandr Kokorin. Il 12 giugno 2012 segna il goal del momentaneo 1-0 al 38' del primo tempo ai danni della Polonia.\nViene convocato per gli Europei 2016 in Francia, ma non pu\u00f2 parteciparvi per infortunio e viene sostituito da Dmitrij Torbinskij.\nViene convocato da Cherchesov per i Mondiali da giocare in casa. Esordisce nella partita inaugurale contro l'Arabia Saudita, venendo per\u00f2 sostituito al minuto 24 per infortunio.\nStatistiche.\nPresenze e reti nei club.\n\"Statistiche aggiornate al 15 gennaio 2021.\""}
{"id": "2050616", "revid": "300067", "url": "https://it.wikipedia.org/wiki?curid=2050616", "title": "Larry Siegfried", "text": ""}
{"id": "2050620", "revid": "202144", "url": "https://it.wikipedia.org/wiki?curid=2050620", "title": "Girolamo Pitzolo", "text": ""}
{"id": "2050622", "revid": "767487", "url": "https://it.wikipedia.org/wiki?curid=2050622", "title": "The Kills", "text": "I Kills sono un gruppo musicale indie rock formato dalla cantante statunitense Alison Mosshart e dal chitarrista britannico Jamie Hince.\nStoria del gruppo.\nAlison Mosshart \u00e8 figlia di un commerciante d'auto e di un'insegnante di musica.\nInizia la carriera nella sua citt\u00e0 in Florida con la band punk Discount.\nMentre era ancora una teenager, part\u00ec per l'Europa con la band e, durante una tappa in Inghilterra, conosce Jamie Hince, che a sua volta era membro di una rock band locale, gli Scarfo. Per tre-quattro anni i due mantengono i rapporti attraverso degli scambi di registrazioni e idee da una parte all'altra dell'oceano. Solo dopo lo scioglimento dei Discount, nel 2000, Alison decide di trasferirsi a Londra per cominciare a collaborare direttamente con Jamie.\nLa band avvia quindi la propria attivit\u00e0 con delle esibizioni nel quartiere londinese di Soho. Alison e Jamie adottano come nome del gruppo VV and Hotel, che rimarranno come nomi d'arte anche nel progetto Kills. Si crea rapidamente uno stuolo di fedelissimi che li accompagna nei primi concerti e si fanno anche apprezzare nel circuito indie della capitale britannica. Dopo due anni come VV and Hotel, il duo sceglie di chiamarsi The Kills e pubblica il primo EP nel maggio 2002, \"Black Rooster\" (Domino Records). Il successo commerciale \u00e8 scarso, ma gli elogi da parte della critica non tardano ad arrivare. La data del primo concerto, tenuto nel febbraio 2002, diviene un tatuaggio sulla mano sinistra di Alison.\nNel novembre 2002 il duo registra a Londra il suo primo album e, nell'aprile 2003 viene pubblicato \"Keep on Your Mean Side\" (Domino Records), che riprende tre tracce gi\u00e0 pubblicate nell'EP precedente. Per quanto riguarda lo stile musicale, il minimalismo alt rock si coniuga con attitudini punk anni settanta e una buona dose di blues e elettronica. Al contempo, la voce di VV viene accostata a quelle di storiche interpreti femminili come PJ Harvey e Nico. Realizzato con l'aiuto della drum machine e registrato in puro stile lo-fi, l'album viene distribuito dalla Domino Records ed ottiene recensioni positive che lo promuovono anche negli Stati Uniti.\nAnticipato da un tour, nel febbraio 2005 viene pubblicato il secondo album. Si tratta di \"No Wow\", che unisce le tendenze indie tipiche del nuovo millennio ad un suono anni ottanta riconducibile alla new wave. Grazie anche ai brani \"Love Is a Deserter\" e soprattutto \"The Good Ones\", il disco consegna il successo definitivo al duo. Per il mercato europeo, il disco viene pubblicato assieme a un altro CD contenente versioni remix e outtake.\nDa questo momento Alison Mosshart diventa un'ambita vocalist e collabora con due grandi band britanniche, i Primal Scream (nell'album \"Riot City Blues\") e con i Placebo (in \"Meds\").\nNel marzo 2008 esce \"Midnight Boom\" (prodotto dai Kills con XXXChange), album che decreta il successo commerciale del gruppo e che entra nella Top 50 di mezza Europa. Arriva anche in cima alla classifica statunitense \"Hit US Hotseekers\". L'atmosfera musicale del disco \u00e8 per\u00f2 pi\u00f9 indirizzata al pop.\nNel 2008 Jamie incontra la modella Kate Moss, che diventer\u00e0 sua compagna e, tre anni dopo (2011), sua moglie. Alison, invece, si avvicina, solo professionalmente, a Jack White, icona rock e leader dei White Stripes. Insieme a lui e ad altri volti noti del panorama rock, ossia Jack Lawrence dei The Raconteurs e Dean Fertita dei Queens of the Stone Age, forma i Dead Weather. Nel 2009 il supergruppo esordisce con \"Horehound\", al quale seguir\u00e0 un anno dopo \"Sea of Cowards\". Questa collaborazione incrementa la popolarit\u00e0 di VV, che appare in parte distante dal progetto Kills condiviso con Jamie.\nNel 2009 il disco d'esordio \"Keep On Your Mean Side\" viene riedito con cinque tracce aggiuntive, tra le quali una cover dei Captain Beefheart e una dei Jonathan Fire-Easter.\nNel 2010 il duo ritorna a registrare insieme e nel marzo 2011 viene pubblicato il quarto album. Si tratta di \"Blood Pressures\". Dopo appena due mesi di vendite, comunque positive (top 10 raggiunta in Francia e Belgio, top 50 in Regno Unito e Stati Uniti), la band decide di pubblicare il disco in download gratuito sul proprio sito.\nNel 2012 il duo partecipa alla compilation-tributo ai Fleetwood Mac \"Just Tell Me That You Want Me\" (Hear Music/Concord Music Group) con la cover del brano \"Dreams\". Inoltre pubblicano un libro fotografico realizzato da Kenneth Capello, che ha anche diretto diversi videoclip del gruppo.\nNel marzo 2016 il gruppo annuncia il quinto album in studio \"Ash &amp; Ice\", pubblicato il 3 giugno seguente.\nApparizioni in altri media.\nAlcune canzoni tratte da \"Midnight Boom \"vengono inserite in film e serie televisive di successo. Su tutte \"Sour Cherry\", che diventa uno dei motivi pi\u00f9 noti di \"Gossip Girl\". Oltre a questa saranno altre le produzioni televisive (\"Doctor House\", \"Criminal Minds\", \"90210\") e i film (\"Venerd\u00ec 13\" e poi in seguito \"The Losers\", \"Welcome to the Rileys\", \"Catch .44\") che includeranno canzoni dei The Kills.\n\"Black Balloon\" \u00e8 presente in un episodio di \"The Good Wife\". \"Future Starts Slow\" (tratta da \"Blood Pressures\") \u00e8 inserita in un episodio della quarta stagione di \"True Blood\", nel film \"Contraband\" (2012), in un episodio di \"The Vampire Diaries\", in \"Political Animals\" (2012) e in \"Person of Interest\". \"DNA\" \u00e8 invece utilizzata in un episodio di \"Transparent\", serie prodotta da Amazon."}
{"id": "2050624", "revid": "2183788", "url": "https://it.wikipedia.org/wiki?curid=2050624", "title": "Tom Van Arsdale", "text": ""}
{"id": "2050625", "revid": "339392", "url": "https://it.wikipedia.org/wiki?curid=2050625", "title": "Elisabeth Vig\u00e9e-Le Brun", "text": ""}
{"id": "2050629", "revid": "1305772", "url": "https://it.wikipedia.org/wiki?curid=2050629", "title": "Cappella della Santissima Trinit\u00e0", "text": ""}
{"id": "2050630", "revid": "599013", "url": "https://it.wikipedia.org/wiki?curid=2050630", "title": "Fred Hetzel", "text": ""}
{"id": "2050634", "revid": "599013", "url": "https://it.wikipedia.org/wiki?curid=2050634", "title": "Jack Marin", "text": ""}
{"id": "2050635", "revid": "1305772", "url": "https://it.wikipedia.org/wiki?curid=2050635", "title": "Aprilia RS (disambigua)", "text": ""}
{"id": "2050637", "revid": "287204", "url": "https://it.wikipedia.org/wiki?curid=2050637", "title": "Jawhar al-Siqilli", "text": "Jawhar al-\u1e62iqill\u012b, \"Giafar il Siciliano\", gett\u00f2 le basi del grande impero fatimide, in grado di rivaleggiare con Abbasidi di Baghdad e con gli Omayyadi di Cordova, conquistando per i suoi signori - gi\u00e0 padroni dell'(Ifr\u012bqiya) - tutto l'Egitto, pi\u00f9 tardi arricchitosi con una buona parte della Siria.\nFu anche il fondatore della citt\u00e0 di \"al-Q\u0101hira\" (Il Cairo) e della grande moschea di al-Azhar, che \u00e8 anche una delle pi\u00f9 antiche universit\u00e0 del mondo.\nTalvolta \"al-\u1e62iqill\u012b\" \u00e8 stato riportato come \"as-Siqilli\", \"al-Saqalli\" o \"as-Saqalli\" nelle differenti traslitterazioni, cos\u00ec come il \"Jawhar\", confuso talora con \"Ja'far\". La Sicilia stessa era conosciuta come \"\u1e62iqilliyya\" (Saqaliah o Siqiliah a seconda dell'epoca e del dialetto arabo usato).\nBiografia.\nIl nome completo era Ab\u016b al-\u1e24asan Jawhar ibn \u02bfAbd Allah , \"Padre di al-\u1e24asan, Jawhar, figlio di \u02bfAbd All\u0101h, \"il siciliano\", noto anche come \"il segretario\"\" (\"k\u0101tib\"), o \"il bizantino\" (\"R\u016bm\u012b\").\nLe origini siciliane.\nNon sappiamo nulla dei suoi antenati a parte il nome del padre, \u02bf\"Abd All\u0101h\". La ragione di ci\u00f2 \u00e8 che Jawhar era legato a un gruppo di maw\u0101l\u012b (non-arabi) siciliani che erano stati ridotti in schiavit\u00f9 e deportati dall'Emirato di Sicilia alla citt\u00e0 tunisina di Qayrawan, che all'epoca faceva parte dei domini del grande Imamato fatimide dell'Africa nord-occidentale. I suoi antenati erano dei cristiani bizantini, e, in generale, per i non arabi dell'epoca non era previsto il tenere traccia delle loro origini con i loro nomi non-musulmani.\nNel 953, Jawhar fu liberato dall'Imam al-Mu'izz li-din Allah (Il Glorificatore della religione di Dio), che in quell'anno succedette ad Isma'il al-Mansur bi-Nasr Allah (Il reso vittorioso per l'affermazione di Dio), e ben presto Jawhar acquist\u00f2 posti di sempre maggiore importanza all'interno dell'Imamato.\nGenerale arabo.\nFu nominato segretario di al-Mu\u02bfizz e poi, messo alla testa dell'esercito fatimide, composto da Berberi dei Maghrawa e dei Kutama, conquist\u00f2 M'Sila.\nTent\u00f2 poi di penetrare nell'estremo Maghreb (al-Maghrib al-Aqs\u0101, ossia l'attuale Marocco). Durante la sua marcia incontr\u00f2 Yala ibn Muhammad capo della trib\u00f9 dei Banu Ifran, per trattare.\nYala b. Muhammad si schier\u00f2 al fianco dei Fatimidi. Ma, successivamente, Jawhar ordin\u00f2 ai propri uomini di uccidere Yala e i Banu Ifran reagirono a questa decisione e da quel momento fu guerra tra loro e i Fatimidi.\nNel 959 venne nominato vizir e comandante in capo dell'esercito. Nello stesso anno intraprese con successo la conquista di numerose province del Maghreb. Stabil\u00ec qui la sua residenza, governando negli anni successivi.\nLa conquista dell'Egitto.\nDopo una lunga convalescenza, nel mese di febbraio del 969, Jawhar, che era ormai considerato insostituibile dall'Imam al-Mu'izz li-din Allah, venne incaricato di conquistare l'Egitto, allora sotto il controllo degli Ikshishidi, governatori per conto degli Abbasidi. Poco tempo dopo si impossess\u00f2 della citt\u00e0 di Alessandria senza grandi difficolt\u00e0 e si diresse verso la citt\u00e0 di al-Fustat che immediatamente si arrese.\nImmediatamente dopo la vittoria divenne governatore dell'Egitto e si distinse evitando che i propri soldati si dedicassero a depredare la popolazione e ad arraffare bottino di guerra, ma assegnando loro grandi ricompense ed onori. Il suo governo fu tollerante, benevolo e positivo.\nLa fondazione del Cairo.\nIl giorno stesso della conquista di al-Fustat, il 6 giugno 969, Jawhar tracci\u00f2 il progetto di una nuova citt\u00e0 e procedette alla fondazione, su un terreno di 136 ettari, di al-Q\u0101hira (la citt\u00e0 attuale del Cairo) e alla costruzione del suo castello. Nel 970 inizi\u00f2 l'edificazione della moschea e universit\u00e0 teologica di al-Azhar nella nuova citt\u00e0: centro della propaganda sciita-ismailita in Egitto. La moschea fu inaugurata 22 mesi dopo. I contingenti dell'esercito, di origine berbera, furono disposti per accantonamenti, che si trasformarono rapidamente in quartieri. Jawhar fece anche costruire un palazzo (Il Palazzo dell'Est) per accogliere il califfo. Il 22 giugno del 972 la moschea fu consacrata e aperta al culto e il 10 giugno 973 tutto era pronto per accogliere il califfo al-Mu\u02bfizz li-D\u012bn All\u0101h, che vi trasfer\u00ec la sua capitale.\nLa conquista della Siria.\nNell'anno 970 invi\u00f2 i suoi uomini alla conquista della Siria, compito che fu portato a termine con successo. Ma la situazione cambi\u00f2 a causa dell'ostilit\u00e0 dei Carmati, ismailiti anch'essi ma fortemente ostili alla pretesa dell'Imam fatimide di essere l'Imam \"nascosto\", e che erano perci\u00f2 intervenuti contro i Fatimidi. Nel 972 i Siriani e le forze carmate attaccarono l'Egitto, ma Jawhar riprese il comando dei suoi uomini riuscendo a batterli.\nMor\u00ec il 28 gennaio 992, avendo superato gli 80 anni. La tomba che pu\u00f2 attualmente essere visitata nel lato nord dell'universit\u00e0 di al-Azhar \u00e8 considerata quella di Jawhar, ma la questione \u00e8 controversa e vi \u00e8 chi sostiene che essa appartenga a uno schiavo turco, un certo Amir Jawhar Qanqabali."}
{"id": "2050645", "revid": "188323", "url": "https://it.wikipedia.org/wiki?curid=2050645", "title": "Motore superquadro", "text": ""}
{"id": "2050646", "revid": "310175", "url": "https://it.wikipedia.org/wiki?curid=2050646", "title": "Superquadro", "text": ""}
{"id": "2050647", "revid": "599013", "url": "https://it.wikipedia.org/wiki?curid=2050647", "title": "Erwin Mueller", "text": ""}
{"id": "2050649", "revid": "188323", "url": "https://it.wikipedia.org/wiki?curid=2050649", "title": "Motore quadro", "text": ""}
{"id": "2050651", "revid": "123818598", "url": "https://it.wikipedia.org/wiki?curid=2050651", "title": "Telerama", "text": "Telerama \u00e8 un'emittente televisiva del Salento, visibile nelle province di Lecce, Brindisi e Taranto.\n\u00c8 gestita da Mixer Media Management, che fa capo Paolo Pagliaro nonch\u00e9 editore di altre emittenti televisive e radiotelevisive che operano nel Salento: \"Telesalento\", \"Terre del Salento TV\", \"SalentoDoc.tv\", \"TV Story\", \"System TV\", \"Radio System\" e \"Radio Rama\".\nStoria.\nL'emittente nasce il 1\u00ba maggio 1989 per volont\u00e0 di Paolo Pagliaro come canale affiliato all'emittente radiofonica Radio Rama.\nDiffusione.\nIl canale \u00e8 visibile sul mux \"Telerama\" alla posizione LCN 12 con frequenza UHF 43 (650,0 MHz).\nDal 5 novembre 2007 trasmette anche attraverso il segnale digitale terrestre.\nDa Giugno 2021 Telerama \u00e8 visibile solo in alta definizione sui canali 12 e 512 nel formato .\nPalinsesto.\nIl palinsesto prevede usualmente notiziari e programmi d'informazione, programmi di intrattenimento, trasmissioni turistiche e sportive.\nLa programmazione propone cinque edizioni in diretta del telegiornale, il \"TR News\", nato nel 1991 sotto la direzione responsabile del giornalista Adolfo Maffei, il quale ha formato i redattori del telegiornale e condotto alcuni programmi, tra cui il talk show \u201cTheorema\u201d (circa 600 trasmissioni) in diretta, che con il notiziario quotidiano, ha contribuito a fare di Telerama l'emittente locale pi\u00f9 vista del Salento. Maffei ha diretto il notiziario fino al 1994. Successivamente la direzione della testata giornalistica \u00e8 stata assunta da Domenico Faivre, poi da da Massimo Persano e, infine, da Mauro Giliberti che ha condotto dal 2001 anche la trasmissione settimanale \"Open\".\nVanno in onda inoltre le radiocronache di partite di calcio e basket e le partite di campionato del , che vengono trasmesse in esclusiva dall'emittente in differita. L'emittente trasmette in diretta il \"Concertone di Melpignano della Notte della Taranta\" (partecipando ad un circuito di 160 emittenti locali sparse sul territorio nazionale) e la \"Notte della Focara\" di Novoli.\nAlcuni programmi della rete sono stati trasmessi anche sul canale satellitare Puglia Channel, chiuso nel 2011."}
{"id": "2050652", "revid": "287204", "url": "https://it.wikipedia.org/wiki?curid=2050652", "title": "Vedad Ibisevic", "text": ""}
{"id": "2050654", "revid": "188323", "url": "https://it.wikipedia.org/wiki?curid=2050654", "title": "Sottoquadro", "text": ""}
{"id": "2050657", "revid": "188323", "url": "https://it.wikipedia.org/wiki?curid=2050657", "title": "Motore sottoquadro", "text": ""}
{"id": "2050659", "revid": "188323", "url": "https://it.wikipedia.org/wiki?curid=2050659", "title": "Motore a corsa corta", "text": ""}
{"id": "2050660", "revid": "767487", "url": "https://it.wikipedia.org/wiki?curid=2050660", "title": "Battle Ground (Indiana)", "text": "Battle Ground \u00e8 un comune degli Stati Uniti d'America, nell'Indiana. La popolazione, stimata nel 2007, \u00e8 di 1.419 abitanti."}
{"id": "2050661", "revid": "188323", "url": "https://it.wikipedia.org/wiki?curid=2050661", "title": "Motore a corsa lunga", "text": ""}
{"id": "2050663", "revid": "19828810", "url": "https://it.wikipedia.org/wiki?curid=2050663", "title": "Balconata", "text": ""}
{"id": "2050664", "revid": "19828820", "url": "https://it.wikipedia.org/wiki?curid=2050664", "title": "Statue equestri", "text": ""}
{"id": "2050668", "revid": "1946114", "url": "https://it.wikipedia.org/wiki?curid=2050668", "title": "Salsoul Records", "text": "La Salsoul Records \u00e8 una etichetta discografica statunitense di musica disco e funk, fondata nel 1974 dai fratelli Joe, Ken e Stanley Cayre. Nel 2010 \u00e8 stata acquisita dalla Verse Music Group.\nLa \"Salsoul\" \u00e8 nata nel 1974 come sottoetichetta della \"Caytronics\", etichetta che produceva principalmente musica messicana e latino americana. Il nome \"Salsoul\" deriva dalla fusione delle parole salsa e soul.\nTra i principali artisti targati \"Salsoul\", vanno ricordati Aurra, Carol Williams, Edwin Starr, Donna Summer, Inner Life, Instant Funk, Jimmy Castor Bunch, Jocelyn Brown, Larry Levan, Loleatta Holloway, Rafael Cameron, Skyy, Charo, nonch\u00e9 Joe Bataan, il quale collabor\u00f2 con i fondatori per la prima uscita dell'etichetta.\nTra le produzioni della \"Salsoul\" va ricordata la Salsoul Orchestra: una orchestra vera e propria di musica classica che, tra il 1974 ed il 1982, ha composto musica fondendo diversi generi come il funk, il Philadelphia soul e la musica latina, fino ad arrivare alla disco music."}
{"id": "2050676", "revid": "773636", "url": "https://it.wikipedia.org/wiki?curid=2050676", "title": "Chiesa di San Giacomo (Montevitozzo)", "text": "La chiesa di San Giacomo \u00e8 un edificio religioso situato a Montevitozzo, nel comune di Sorano in provincia di Grosseto.\nLa sua ubicazione \u00e8 in piazza della Libert\u00e0, nota anche come piazza della Chiesa, sulla quale si affaccia anche la villa Orsini.\nStoria.\nLa chiesa venne edificata in epoca tardomedievale, quasi sicuramente nel periodo di transizione tra la fine del XIV e gli inizi del XV secolo. Inizialmente a servizio di un piccolo borgo rurale, la chiesa era la parrocchia di riferimento per il solo territorio di Montevitozzo ed era intitolata alla santa Croce, come risulta dalla bolla di papa Clemente III del 1188. Sempre secondo la bolla papale del 1188, la rocca posta sulle pendici pi\u00f9 alte dell'omonima montagna, si chiamava \"Rocca Tedula\" o \"Teula\" ed aveva un'altra chiesa, intitolata a san Marco, con un suo territorio, probabilmente l'odierna borgata di Marcelli e dintorni.\nL'intitolazione a san Giacomo maggiore avvenne, probabilmente, nel periodo in cui Montevitozzo entr\u00f2 a far parte della contea degli Orsini o poco prima. Sempre sotto gli Orsini fu ristrutturata, non completamente, nella seconda met\u00e0 del XVI secolo, ma con la decadenza della contea fu quasi abbandonata a se stessa. Di quell'epoca \u00e8 rimasta soltanto la campana piccola che porta la data del 1565 ed il nome del conte Niccol\u00f2 IV Orsini. Con l'avvento del marchesato dei Barbolani di Montauto (1635) la chiesa fu rifinita ed arredata.\nI secoli successivi videro un'espansione del borgo rurale che gradualmente divenne un vero e proprio centro abitato, mentre la chiesa venne completamente ricostruita tra gli anni sessanta e gli anni settanta del XX secolo, causando la perdita di tutti gli elementi stilistici tardomedievali e rinascimentali che caratterizzavano l'originario edificio religioso.\nDescrizione.\nLa chiesa di San Giacomo si presenta con forme romaniche moderne, con facciata a capanna in blocchi di tufo listato su balza di pietra del luogo a facciavista. Sul lato sinistro della facciata c'\u00e8 il campanile a torre con orologio, in pietra listata del luogo. Solo la parte terminale costituita dalla cella campanaria \u00e8 in blocchi di tufo listato e cemento.\nL'interno, in unica navata, \u00e8 spartito da un arco a tutto sesto in tufo che delimita l'area presbiterale dalla restante navata. L'area absidale interna \u00e8 decorata da un dipinto raffigurante l'ultima cena, realizzato nel 1984."}
{"id": "2050682", "revid": "119940662", "url": "https://it.wikipedia.org/wiki?curid=2050682", "title": "Consiglio della magistratura militare", "text": "Il Consiglio della Magistratura Militare, detto anche CMM, \u00e8 l'organo di autogoverno della magistratura militare italiana. La sede del Consiglio si trova a Roma, nel Palazzo Cesi sito in Via degli Acquasparta n\u00b0 2.\nStoria.\nVenne previsto dalla legge 30 dicembre 1988 n. 561, recante \"Istituzione del Consiglio della magistratura militare\", e dal relativo regolamento di attuazione, il DPR 24 marzo 1989 n. 158, recante \"Norme di attuazione della legge 30 dicembre 1988, n. 561, istitutiva del Consiglio di magistratura militare\", al fine di uniformare i magistrati militari ai magistrati ordinari, attribuendo al CMM le stesse attribuzioni previste per il Consiglio superiore della magistratura.\nCon la legge 24 dicembre 2007 n. 244, (legge finanziaria 2008) i componenti del Consiglio sono stati ridotti e rideterminati.\nCompiti.\nIl Consiglio ha, per i magistrati militari, le stesse attribuzioni previste per il Consiglio superiore della magistratura. In particolare provvede in materia di assunzioni, assegnazioni, trasferimenti, promozioni, procedimenti disciplinari e su ogni altro aspetto inerente allo stato giuridico dei magistrati militari, nonch\u00e9 sul conferimento di incarichi extragiudiziali e su ogni altra materia ad esso attribuita dalla legge.\nIn relazione ai procedimenti disciplinari, il Ministro della giustizia e il Procuratore Generale presso la Corte di cassazione sono sostituiti, rispettivamente, dal Ministro della difesa e dal Procuratore generale militare presso la Corte di cassazione.\nIl procedimento disciplinare nei confronti dei magistrati militari \u00e8 regolato dalle norme in vigore per i magistrati ordinari. Il procuratore generale militare presso la Corte di cassazione esercita le funzioni di pubblico ministero e non partecipa alle deliberazioni.\nComposizione.\nIl CMM era in precedenza composto da:\nIn seguito alla legge 24 dicembre 2007 n. 244, art. 2, comma 604, e a decorrere dalle prime elezioni per il rinnovo del Consiglio della magistratura militare e per effetto della legge 3 agosto 2009, n. 102 i componenti del Consiglio sono cos\u00ec rideterminati:\nIl CMM \u00e8 organizzato nel seguente modo:\nLe deliberazioni del Consiglio sono adottate a maggioranza e per la loro validit\u00e0 \u00e8 necessaria la presenza di almeno sei componenti, di cui tre elettivi. A parit\u00e0 di voti prevale il voto del presidente. Il Consiglio dura in carica quattro anni.\nLo \"status\" giuridico dei componenti.\nPer quanto concerne lo \"status\" giuridico dei componenti non magistrati del Consiglio si osservano le disposizioni relative al CSM, in quanto applicabili, ovvero la legge 24 marzo 1958, n. 195, e s.m. Il trattamento economico di tali componenti \u00e8 stabilito con d.P.C.M., su proposta del Ministro della difesa, di concerto con il Ministro dell'economia e delle finanze, avuto riguardo alle incompatibilit\u00e0, ai carichi di lavoro e alle indennit\u00e0 dei componenti del Consiglio superiore della magistratura eletti dal parlamento.\nMembri attuali.\nGli attuali componenti sono:"}
{"id": "2050684", "revid": "1573940", "url": "https://it.wikipedia.org/wiki?curid=2050684", "title": "Myotis dasycneme", "text": "Il vespertilio dasicneme (Myotis dasycneme ) \u00e8 un pipistrello della famiglia dei Vespertilionidi diffuso nell'Ecozona paleartica.\nEtimologia.\nL'epiteto specifico deriva dalla combinazione delle due parole greche \"\u03b4\u03ac\u03c3\u03bf\u03c2-\", pelosa e \"-\u03ba\u03bd\u03ae\u03bc\u03b7\", tibia, con allusione alla caratteristica morfologica distintiva.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 57 e 68\u00a0mm, la lunghezza dell'avambraccio tra 43 e 49\u00a0mm, la lunghezza della coda tra 43,5 e 53\u00a0mm, la lunghezza del piede tra 11 e 12\u00a0mm, la lunghezza delle orecchie tra 17 e 19\u00a0mm, un'apertura alare fino a 30\u00a0cm e un peso fino a 20\u00a0g.\nAspetto.\nLa pelliccia \u00e8 lunga e folta. Le parti dorsali variano dal bruno al bruno-grigiastro, mentre le parti ventrali variano dal grigio chiaro al bianco-giallastro. Il muso \u00e8 brunastro. Le orecchie sono grigio-brunastre, relativamente corte, strette e con l'estremit\u00e0 arrotondata. Il trago \u00e8 largo, con la punta arrotondata e lungo meno della met\u00e0 del padiglione auricolare. Le membrane alari sono grigio-brunastre e attaccate posteriormente sulle caviglie. I piedi sono grandi. La tibia \u00e8 ricoperta di corti peli biancastri. La coda \u00e8 lunga ed inclusa completamente nell'ampio uropatagio, il quale \u00e8 ricoperto di peli biancastri sulla superficie ventrale. Il pene \u00e8 affusolato. \nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 74 kHz, finale di 28,1 kHz e massima energia a 36 kHz. Negli spazi aperti tende a produrre segnali a banda pi\u00f9 stretta.\nBiologia.\nComportamento.\nIn estate si rifugia in edifici, fienili, bat-boxes e cavit\u00e0 degli alberi dove forma vivai di diverse centinaia di femmine talvolta insieme ad altre specie di pipistrelli come il pipistrello di Nathusius e il serotino bicolore, mentre in inverno preferisce ricoveri sotterranei come grotte e gallerie a non pi\u00f9 di 300 metri di altitudine, con temperature di 0-7,5 \u00b0C e umidit\u00e0 relativa tra l'80 e il 100%, dove entra in ibernazione da ottobre fino a met\u00e0 marzo o inizi di aprile solitariamente o in gruppi fino a 100 esemplari. L'attivit\u00e0 predatoria inizia a tarda sera fino a circa 10 km dai rifugi. Il volo \u00e8 rapido, agile e irregolare. Si tratta di una forma sedentaria sebbene siano stati osservati spostamenti tra i diversi siti stagionali fino a 330 km.\nAlimentazione.\nSi nutre di insetti, inclusi moscerini chironomidi, catturati in volo su radure, ai margini dei boschi o sopra la superficie di specchi d'acqua.\nRiproduzione.\nDanno alla luce un piccolo alla volta tra maggio e luglio dopo una gestazione di 50-60 giorni. Gli accoppiamenti avvengono dalla fine di agosto fino alla primavera seguente, spesso anche durante i periodi di ibernazione. Il nascituro \u00e8 in grado di volare dopo a circa un mese di vita e diventa completamente indipendente a circa 7-8 settimane dalla nascita. Le femmine diventano mature sessualmente a due anni di et\u00e0. L'aspettativa di vita media in natura \u00e8 di 3 anni, tuttavia \u00e8 stata riscontrata una longevit\u00e0 fino a 20 anni e mezzo.\nDistribuzione e habitat.\nQuesta specie \u00e8 diffusa dall'Europa centro-occidentale fino alla Cina nord-orientali. \u00c8 presente nella Francia nord-orientale, Belgio, Paesi Bassi, Lussemburgo, Germania centrale e settentrionale, Danimarca, Polonia, Repubblica Ceca settentrionale, Slovacchia sud-orientale, Ungheria; Croazia e Serbia nord-orientali, Bulgaria, Romania, Moldavia, Ucraina occidentale, Bielorussia, Lituania, Lettonia, Estonia, Svezia sud-occidentale, Russia europea fino al Territorio dell'Altaj e al fiume Enisej, Kazakistan nord-occidentale e nord-orientale, province cinesi dello Shandong, Mongolia interna e Heilongjiang. In Italia \u00e8 stata riportata soltanto un'osservazione effettuata nel 1881 presso Trento; una checklist del 2019 non conferma la sua presenza sul territorio italiano.\nVive nei boschi, pascoli e insediamenti umani fino a 1.500 metri di altitudine. Si trova principalmente lungo i fiumi, nelle aree palustri e pi\u00f9 raramente sui laghi o specchi d'acqua artificiali.\nStato di conservazione.\nLa IUCN Red List, considerato il declino passato della popolazione di circa il 30% negli ultimi 15 anni a causa della perdita o del degrado del proprio habitat, classifica \"M.dasycneme\" come specie prossima alla minaccia (NT)."}
{"id": "2050688", "revid": "599013", "url": "https://it.wikipedia.org/wiki?curid=2050688", "title": "Chiesa di Santa Maria di Cepola", "text": "La chiesa di Santa Maria di Cepola o Santa Maria bambina \u00e8 una delle chiese di Quartu Sant'Elena.\n\u00c8 ubicata in via Santa Maria, nel quartiere di Cepola.\nStoria.\nLa chiesa \u00e8 documentata fin dall'XI secolo. Probabilmente venne costruita sui ruderi di una chiesa paleocristiana.\nNel 1089 venne donata dal giudice di Cagliari Costantino I Salusio II a Riccardo, abate di San Vittore. Nel corso dei vari secoli sub\u00ec numerosi restauri resi necessari dell'incuria e dell'abbandono che rispettarono poco lo stile originario.\nProbabilmente la chiesa fu in parte ricostruita nel XII secolo. In questo periodo la chiesa era gi\u00e0 dedicata alla Madonna ed era denominata \"la iglesia de la Conception\". Gi\u00e0 dal 1341 la chiesa non era pi\u00f9 di propriet\u00e0 dei Vittorini.\nDescrizione.\nLa chiesa ha una pianta rettangolare costituita da una sola navata terminante con un'abside semicircolare.\nLa navata ha una copertura in legno realizzata in due periodi diversi.\nLa facciata \u00e8 sovrastata da un campanile a vela di realizzazione relativamente recente e da alcuni merletti che vennero aggiunti successivamente secondo un'usanza dello stile gotico-catalano molto diffuso a Quartu all'epoca.\nGli arredi della chiesa sono pochi e semplici: sono presenti un quadro della Vergine posto sull'altare e delle statue di Maria Vergine, di santo Stefano e di sant'Anastasia. \u00c8 inoltre presente un'acquasantiera del '600 a forma di testa umana"}
{"id": "2050696", "revid": "71155", "url": "https://it.wikipedia.org/wiki?curid=2050696", "title": "Discografia degli Ska-P", "text": "Questa pagina comprende l'intera discografia del gruppo spagnolo ska Ska-P."}
{"id": "2050704", "revid": "287204", "url": "https://it.wikipedia.org/wiki?curid=2050704", "title": "Gran Premio della Malesia 2002", "text": "Il Gran Premio della Malesia 2002 \u00e8 stato un Gran Premio di Formula 1 disputato il 17 marzo 2002 sul circuito di Sepang. La gara fu vinta da Ralf Schumacher su Williams-BMW davanti al compagno di squadra Juan Pablo Montoya e a Michael Schumacher su Ferrari.\nVigilia.\nAspetti tecnici.\nIl clima caldo e umido del circuito malese spinse molte scuderie a praticare aperture aggiuntive nelle fiancate delle proprie monoposto, in modo da migliorare il raffreddamento delle componenti interne. La Ferrari, in attesa del debutto ormai imminente della F2002, schier\u00f2 nuovamente due F2001 modificate per Michael Schumacher e Barrichello, sulle cui fiancate furono aperti degli sfoghi supplementari, di dimensioni maggiori sul lato destro. La scuderia pi\u00f9 attiva fu la Renault, che utilizz\u00f2 in gara una versione potenziata del proprio propulsore (riservata alle sole qualifiche in Australia) e port\u00f2 in pista un nuovo alettone posteriore e un nuovo profilo estrattore.\nAspetti sportivi.\nLa Phoenix Finance prov\u00f2 a presentarsi al Gran Premio, spedendo in Malesia due telai Prost equipaggiati con motori Hart del 1998 ed i retrotreni delle vetture biposto della Arrows. Si presentarono a Sepang anche Tarso Marques e Gast\u00f3n Mazzacane, oltre ad un gruppo di 30 persone formato da ex personale Prost e TWR. Tuttavia, le vetture furono bloccate alla dogana perch\u00e9 non riconosciute come facenti parte degli accordi che permettono ai team di Formula 1 di trasportare le proprie monoposto dentro e fuori i vari Paesi senza pagare tasse e la FIA non riconobbe la validit\u00e0 del passaggio di propriet\u00e0 dell'iscrizione della Prost al mondiale 2002 alla Phoenix, escludendola dal campionato.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMichael Schumacher ottenne la prima pole position stagionale, precedendo di poco pi\u00f9 di due decimi Montoya. Il colombiano si dovette accontentare della seconda posizione nonostante avesse fatto segnare i tempi migliori sia nel secondo che nel terzo settore della pista. Barrichello e Ralf Schumacher, rispettivamente terzo e quarto, non si avvicinarono alle prestazioni dei rispettivi compagni di squadra, dai quali risultarono staccati di circa sei decimi. La McLaren dovette accontentarsi della terza fila, con R\u00e4ikk\u00f6nen davanti a Coulthard. Le monoposto di Woking pagarono un distacco di oltre un secondo dalla pole position di Schumacher.\nHeidfeld fece segnare il settimo tempo, davanti a Button, Fisichella e Salo, alla guida di una Toyota sorprendentemente competitiva nel secondo Gran Premio della sua storia. Continuarono invece le difficolt\u00e0 della Jaguar, che vide i propri piloti relegati nelle ultime file.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza la Arrows di Frentzen rimase ferma sullo schieramento. La vettura del tedesco fu riportata tempestivamente ai box, da dove ripart\u00ec con due tornate di ritardo sul gruppo.\nAlla prima curva Montoya, partito meglio del rivale, affianc\u00f2 all'esterno Michael Schumacher. I due vennero a contatto e il pilota tedesco perse l'alettone anteriore, mentre il colombiano fin\u00ec nella via di fuga, rientrando in pista in undicesima posizione. Pass\u00f2 quindi al comando Barrichello, seguito da Ralf Schumacher e dalle due McLaren di R\u00e4ikk\u00f6nen e Coulthard. Nel corso del secondo giro Sato, in decima posizione, tampon\u00f2 violentemente il compagno di squadra Fisichella. Entrambi furono costretti ai box per le riparazioni, che nel caso del pilota romano si protrassero per oltre quattro minuti. Anche Schumacher effettu\u00f2 una sosta per sostituire il musetto danneggiato, tornando in pista nelle retrovie. Montoya approfitt\u00f2 dell'incidente tra le due Jordan e sopravanz\u00f2 Salo, Trulli (rallentato da problemi tecnici che lo costrinsero al ritiro dopo poche tornate) e Button, risalendo fino al sesto posto. Il colombiano fu, per\u00f2, ritenuto responsabile dai commissari di gara per l'incidente con Schumacher e penalizzato con un drive-through, che effettu\u00f2 al nono passaggio, perdendo tre posizioni.\nAl 13\u00ba giro Coulthard cominci\u00f2 ad accusare problemi al propulsore. Lo scozzese sub\u00ec diversi sorpassi, ritirandosi poco pi\u00f9 tardi. Al quarto posto si trov\u00f2 quindi Heidfeld, seguito da Button e Salo. Al 19\u00ba giro Michael Schumacher si ferm\u00f2 ai box insieme ad Heidfeld, mentre due tornate pi\u00f9 tardi fecero lo stesso Montoya e Barrichello. Al 24\u00ba giro cedette il motore anche sulla McLaren di R\u00e4ikk\u00f6nen, risalito fino alla seconda posizione grazie a ritiri e rifornimenti degli avversari. Button conquist\u00f2 cos\u00ec la terza posizione, alle spalle di Barrichello e Ralf Schumacher. Sia il pilota della Renault che quello della Williams erano partiti con la tattica di un unico pit stop, che effettuarono contemporaneamente nel corso della 31\u00aa tornata. Barrichello recuper\u00f2 il comando della corsa per quattro giri, fermandosi poi per la seconda volta ai box. Il brasiliano torn\u00f2 in pista in seconda posizione, ma le sue residue possibilit\u00e0 di vittoria svanirono nel corso del 40\u00ba giro, quando sulla sua Ferrari esplose il motore.\nRalf Schumacher rimase quindi senza rivali per la vittoria, mentre alle sue spalle Button dovette difendere la seconda posizione dai rimontanti Montoya e Michael Schumacher. Il colombiano si liber\u00f2 del pilota della Renault nel corso del 44\u00ba giro, mentre Schumacher, pur essendo molto pi\u00f9 veloce del rivale, riusc\u00ec a raggiungerlo e superarlo solo ad un giro dalla fine, quando sulla Renault dell'inglese cedette la sospensione posteriore. Nonostante questo inconveniente Button riusc\u00ec a concludere la corsa con un ottimo quarto posto; dietro di lui si piazzarono le due Sauber di Heidfeld e di Massa, che conquist\u00f2 il primo punto iridato alla seconda gara della carriera. La scuderia inglese ottenne la sua prima doppietta dal Gran Premio del Portogallo 1996.\nFonti.\nTutti i dati statistici provengono da Autosprint n.12/2002"}
{"id": "2050706", "revid": "19829274", "url": "https://it.wikipedia.org/wiki?curid=2050706", "title": "Atthis", "text": ""}
{"id": "2050707", "revid": "287204", "url": "https://it.wikipedia.org/wiki?curid=2050707", "title": "2\u00b0 Reggimento Volontari Italiani", "text": ""}
{"id": "2050709", "revid": "116116559", "url": "https://it.wikipedia.org/wiki?curid=2050709", "title": "Circondario della Contea di Bentheim", "text": "Il circondario della Contea di Bentheim () \u00e8 un circondario della Bassa Sassonia, in Germania.\nCapoluogo e centro maggiore \u00e8 Nordhorn."}
{"id": "2050710", "revid": "33277", "url": "https://it.wikipedia.org/wiki?curid=2050710", "title": "Figlie di Santa Maria della Provvidenza", "text": ""}
{"id": "2050711", "revid": "486946", "url": "https://it.wikipedia.org/wiki?curid=2050711", "title": "Oldzo", "text": ""}
{"id": "2050719", "revid": "1318658", "url": "https://it.wikipedia.org/wiki?curid=2050719", "title": "Organismo di vigilanza", "text": "Un organismo di vigilanza, nella legge italiana, indica un organo che vigili sulla responsabilit\u00e0 degli enti, per reati commessi nell'interesse o vantaggio a favore di questi ultimi.\nPrevisto dall'art. 6, comma 1, lett. b) del d.lgs. 8 giugno 2001, n. 231, il contenuto deriva da disposizioni dell'Unione europea e si rif\u00e0 ai \"Compliance programme\" di stampo anglosassone.\nFunzioni.\nLa norma prevede una serie di reati presupposto, che possono essere commessi nell'interesse dell'Ente. Fra questi, nel 2019, sono stati introdotti anche i reati fiscali .\nSe l'ente non vuole essere colpito da queste sanzioni deve dotarsi di un MOG ossia di un modello di organizzazione e controllo per la prevenzione dei reati previsti dal decreto, di un codice disciplinare e di un soggetto indipendente di controllo e verifica (l'organismo di vigilanza).\nTale ultimo soggetto (monocratico o collettivo) deve vigilare sul funzionamento e sull'osservanza del modello (incluso l'aggiornamento) e deve disporre di poteri di iniziativa e controllo (autonomia).\nAnche in tempi successivi alla contestazione di un reato il MOG pu\u00f2 esser implementato e permette all'ente (ove il giudice verifichi che questo \u00e8 idoneo e correttamente attuato) di ridurre le sanzioni previste in proporzione."}
{"id": "2050722", "revid": "767487", "url": "https://it.wikipedia.org/wiki?curid=2050722", "title": "Basin (Wyoming)", "text": "Basin \u00e8 un centro abitato (\"town\") degli Stati Uniti d'America, capoluogo della Contea di Big Horn dello Stato del Wyoming. Nel censimento del 2000 la popolazione era di 1.238 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Laramie si estende su una superficie di 5,3\u00a0km\u00b2, dei quali 5,2\u00a0km\u00b2 sono occupati da terre, mentre 0,1\u00a0km\u00b2 sono occupati da acque.\nPopolazione.\nSecondo il censimento del 2000, a Basin vivevano 1.238 persone, ed erano presenti 330 gruppi familiari. La densit\u00e0 di popolazione era di 237 ab./km\u00b2. Nel territorio comunale si trovavano 565 unit\u00e0 edificate. Per quanto riguarda la composizione razziale degli abitanti, il 96,77% era bianco, lo 0,08% era afroamericano, l'1,05% era nativo e lo 0,24% proveniva dall'Asia. Lo 0,97% della popolazione apparteneva ad altre razze e lo 0,89% a due o pi\u00f9. La popolazione di ogni razza ispanica corrispondeva al 2,26% degli abitanti.\nPer quanto riguarda la suddivisione della popolazione in fasce d'et\u00e0, il 20,1% era al di sotto dei 18, il 5,5% fra i 18 e i 24, il 19,6% fra i 25 e i 44, il 27,9% fra i 45 e i 64, mentre infine il 26,9% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 90,8 maschi."}
{"id": "2050730", "revid": "124312504", "url": "https://it.wikipedia.org/wiki?curid=2050730", "title": "Alain Glavieux", "text": "\u00c8 stato professore di ingegneria elettrotecnica presso l'\u00c9cole Nationale Sup\u00e9rieure des T\u00e9l\u00e9communications de Bretagne. Egli \u00e8 stato il coinventore con Claude Berrou e Punya Thitimajshima di un innovativo sistema di codifica denominato turbocodici.\nGlavieux ha ricevuto un \"IEEE Golden Jubilee Award\" per l'Innovazione Tecnologica nel 1998, una Medaglia IEEE Richard W. Hamming nel 2003, ed il premio Grand Prix France Telecom dalla French Academy of Sciences nel 2003.\nMor\u00ec il 25 settembre 2004 all'et\u00e0 di 55 anni."}
{"id": "2050732", "revid": "1632387", "url": "https://it.wikipedia.org/wiki?curid=2050732", "title": "Porta blindata", "text": "Con porta blindata nel linguaggio comune si intende un serramento pedonale definito specificamente \"Porta pedonale resistente all'effrazione\" fornito di particolari caratteristiche antiscasso, ed \u00e8 perci\u00f2 anche definita, con espressione pi\u00f9 tecnica, porta anti intrusione. Tuttavia, nell'uso commerciale, la si definisce spesso in maniera sbagliata con il termine di \"porta corazzata\" che invece sta ad indicare una porta di tipo totalmente diverso, realizzata con lamiere di ferro da 4 mm di spessore con il cemento armato al suo interno (vedi le porte dei caveau).\nCaratteristiche.\nAlcune delle caratteristiche comuni di una porta blindata sono:\nLa classificazione secondo UN EN 1627 prevede che siano superati test secondo le 3 norme di prova UNI EN 1628 - prova di carico statico, UNI EN 1629 - prova di carico dinamico UNI EN 1630 - prova di attacco manuale.\nTuttavia le normative di test non coprono ancora le tecniche di manipolazione denominate \"aperture con destrezza\", generalmente appannaggio di malviventi di livello superiore allo scassinatore standard, motivo per cui \u00e8 sempre consigliabile utilizzare prodotti di fascia correlata al rischio ambientale che si affronta.\nLa normativa Env 1627/30 del 2011 classifica i prodotti testati in 6 classi di appartenenza:\nVolendo riassumere:\nNel linguaggio comune oltre alla dicitura classi anti-effrazione vengono spesso menzionate le \"classi di sicurezza\" atte, per\u00f2, ad indicare lo stesso parametro di valutazione.\nInoltre, le porte blindate rientrano nel piano promosso dalla Legge di Bilancio 2020 che prevede la possibilit\u00e0 di richiedere detrazioni fiscali dall\u2019Irpef e dell\u2019Ires del 65% delle spese relative agli interventi di riqualificazione degli edifici per riqualificazioni edilizie (il cosiddetto eco bonus) oppure del 50% per le ristrutturazioni edilizie e per l\u2019acquisto di mobili ed elettrodomestici a basso consumo."}
{"id": "2050733", "revid": "287204", "url": "https://it.wikipedia.org/wiki?curid=2050733", "title": "Nazionale di pallacanestro dell'Inghilterra", "text": "La nazionale di pallacanestro dell'Inghilterra, \u00e8 la selezione dei migliori giocatori di pallacanestro di nazionalit\u00e0 inglese, rappresenta l'Inghilterra nelle competizioni internazionali di pallacanestro gestite dalla FIBA, ed \u00e8 gestita dalla \"England Basketball\".\nAttualmente la selezione \u00e8 inattiva a livello di Nazionale maggiore e della categoria Under 20, mentre continua la propria attivit\u00e0 nelle manifestazioni FIBA riservate alle categorie Under 18 e Under 16.\nStoria.\nNazionale inglese (1948-2005).\nAffiliata alla FIBA dal 1937, si \u00e8 formata dopo l'esperienza delle Olimpiadi di Londra 1948, quando insieme alle selezioni di e , affront\u00f2 l'evento olimpico sotto le insegne della Gran Bretagna. Dopo la manifestazione, il team britannico si sciolse e le tre selezioni tornarono a partecipare alle manifestazioni FIBA in modo indipendente. Da allora, niente gloria per il team inglese, il quale, considerato di \"terza fascia\", dato lo scarso appeal della pallacanestro nel Paese, e la scarsa considerazione che la pallacanestro britannica detiene a livello internazionale, ha partecipato solamente a quattro edizioni dei Campionati Europei, di cui l'ultima risalente all'edizione 1981, e non ha mai partecipato a Mondiali ed Olimpiadi.\nNazionale britannica (dal 2005).\nDal 2005 il team inglese \u00e8 inattivo a livello di Nazionale maggiore ed Under 20, in quanto sempre con e , \u00e8 stato ricostituito il team unificato del , con l'obiettivo di mettere in campo una squadra competitiva in grado di vincere medaglie ai giochi olimpici estivi Londra 2012.\nLa nazionale inglese continua a sventolare i propri vessilli solamente a livello giovanile, nelle categorie Under 18 e Under 16."}
{"id": "2050737", "revid": "19829629", "url": "https://it.wikipedia.org/wiki?curid=2050737", "title": "Etnocentrico", "text": ""}
{"id": "2050739", "revid": "19829645", "url": "https://it.wikipedia.org/wiki?curid=2050739", "title": "Etnocentrica", "text": ""}
{"id": "2050740", "revid": "19829656", "url": "https://it.wikipedia.org/wiki?curid=2050740", "title": "Etnocentriche", "text": ""}
{"id": "2050741", "revid": "19829658", "url": "https://it.wikipedia.org/wiki?curid=2050741", "title": "Etnocentrici", "text": ""}
{"id": "2050742", "revid": "729019", "url": "https://it.wikipedia.org/wiki?curid=2050742", "title": "Ashley Blue", "text": "Biografia.\n, Ashley Blue ha vinto numerosi riconoscimenti in ambito pornografico, tra cui due AVN awards, nel 2004 e nel 2005, rispettivamente nelle categorie \"Female Performer of the Year\" e \"Best Supporting Actress\".\nNel marzo 2004 ha stipulato un contratto, della durata di tre anni, con la casa produttrice JM Productions, apparendo nella serie \"Girlvert\".\nIl 14 febbraio del 2007 ha rescisso il summenzionato contratto, entrando in contatto immediatamente con la LA Direct Models.\nAshley Blue \u00e8 unita sentimentalmente con il fotografo \"Dave Naz\"..\nIl pittore svedese Karl Backman dipinse ritratti dell'attrice 2011 una mostra al \"Museum of Porn in Art\" di Zurigo.\nRiconoscimenti.\nAVN Awards\nXRCO Award"}
{"id": "2050743", "revid": "19829687", "url": "https://it.wikipedia.org/wiki?curid=2050743", "title": "Villa Reale di Portici", "text": ""}
{"id": "2050746", "revid": "465036", "url": "https://it.wikipedia.org/wiki?curid=2050746", "title": "Frati Alcantarini", "text": ""}
{"id": "2050747", "revid": "19829713", "url": "https://it.wikipedia.org/wiki?curid=2050747", "title": "Villa reale di Portici", "text": ""}
{"id": "2050748", "revid": "287204", "url": "https://it.wikipedia.org/wiki?curid=2050748", "title": "Pietro d'Alcantara", "text": ""}
{"id": "2050750", "revid": "25884", "url": "https://it.wikipedia.org/wiki?curid=2050750", "title": "San Pietro d'Alc\u00e1ntara", "text": ""}
{"id": "2050753", "revid": "19829776", "url": "https://it.wikipedia.org/wiki?curid=2050753", "title": "Palazzo reale di Portici", "text": ""}
{"id": "2050754", "revid": "125905513", "url": "https://it.wikipedia.org/wiki?curid=2050754", "title": "D.J. Strawberry", "text": ""}
{"id": "2050760", "revid": "158913", "url": "https://it.wikipedia.org/wiki?curid=2050760", "title": "Bergoro", "text": "Bergoro \u00e8 una storica frazione di Fagnano Olona in provincia di Varese.\nStoria.\nLa frazione di Bergoro ha una storia plurisecolare.\nIl nome deriva dalla radice germanica \"berga\", che significa stanziamento. Il suo nome \u00e8 legato, nella leggenda e nelle tradizioni pi\u00f9 antiche, alla fontana della regina dei Longobardi Manigunda, che si serv\u00ec dell'acqua della fonte per guarire da una malattia. \nLa chiesa di San Materno \u00e8 documentato che nel secolo XVI si trovasse in \"eminentiori loco vallis\", cio\u00e8 nel luogo pi\u00f9 elevato rispetto alla valle. La localit\u00e0 della pieve di Olgiate Olona \u00e8 citata come \"Bergaro\" negli statuti delle strade e delle acque del contado di Milano.\nUn documento di Francesco Sforza del 1450 (Registro n. 2, missiva 95) precisa come Bergoro fosse originariamente distinto da Fagnano\n\"Capitaneo et commissario Seprii. Nobiles dilecti nostri, ad contemplacione del spectabel affine nostro misser Filipo Visconte siamo contenti et volemo che alli lochi et ville de Gorla Magiore, Cayr\u00e0 et Bergera non gli lassati stare n\u00e9 allogiare soldato veruno delli nostri, cos\u00ec da pede como da cavalo, per finch\u00e9 havereti da noy altro in contrario. Laude, die xiiii augusti 1450.\"\n\"(Francesco Sforza ordina che per riguardo a Filippo Visconti non si permette il passaggio di militari nelle localit\u00e0 di Gorla Maggiore, Cairate e Bergoro. - Francesco Sforza a Giovanni Antonio Raimondi e al commissario di Castelseprio 1450 agosto 14, Lodi).\"\nDurante la visita pastorale del cardinale Federico Borromeo (1603) gli viene consegnato un memoriale perch\u00e9 si eriga in parrocchia la chiesa di San Giovanni in Bergoro. D\u2019altra parte il cardinale ribadisce la necessit\u00e0 dell\u2019esecuzione dei lavori che non erano ancora stati completati dalla precedente visita. \nQuando nel 1630 il bustese \u00e8 colpito dalla peste in modo devastante, a Bergoro il morbo forse arriva in scarsa misura, tanto che i bergoresi inviano in questo periodo a Busto viveri (uova e granaglie) per aiutare la popolazione, avendone poi probabilmente la loro riconoscenza quando, volendo erigere la propria parrocchia, ebbero bisogno dell\u2019appoggio e della benevolenza prevosto bustocco, nei confronti dell\u2019arcivescovo, per avere la sospirata autorizzazione. \nIl 1\u00ba giugno 1647 con decreto dell'arcivescovo Cesare Monti, succeduto al cardinale Federico Borromeo, venne istituita la parrocchia di San Giovanni Battista a Bergoro.\nNel secolo XVII la comunit\u00e0 pagava separatamente la sua porzione di sale, ammontante a 24 staie.\nNel 1668, per sentenza magistrale, fu stabilita l\u2019aggregazione di Bergoro al comune di Fagnano, confermata successivamente dal Senato di Milano. Da allora Fagnano con Bergoro vennero considerati come un'unica comunit\u00e0. Nel Catasto detto Teresiano la mappa di I stazione di Fagnano, misurata dal geometra Andrea Tentorio dal 15 dicembre 1721 al 23 marzo 1722, consider\u00f2 Bergoro ormai aggregato a Fagnano (Area virtuale, MUT 58).\nNel 1753, durante la visita dell\u2019arcivescovo Giuseppe Pozzobonelli nella pieve di Busto Arsizio, il numero dei parrocchiani era di 210 di cui 150 comunicati. Entro i confini della parrocchia di Bergoro esisteva l\u2019oratorio di San Rocco (Visita Pozzobonelli, Pieve di Busto Arsizio).\nNel 1901, all\u2019epoca della prima visita pastorale dell\u2019arcivescovo Andrea Carlo Ferrari nella pieve di Busto Arsizio, il reddito netto del beneficio parrocchiale assommava a lire 746: Il clero era costituito dal solo parroco e i parrocchiani erano 720. Nel territorio parrocchiale esisteva l\u2019oratorio di San Rocco mentre nella chiesa parrocchiale era eretta la confraternita del Santissimo Sacramento. La parrocchia era di nomina arcivescovile (Visita Ferrari, I, Pieve di Busto Arsizio).\nComunit\u00e0 Pastorale.\nLa parrocchia di Bergoro, dedicata a San Giovanni Battista, eretta nel 1647, fa parte dal 2008 della Comunit\u00e0 Pastorale \"Madonna della Selva\", sorta dall'unione con le parrocchie fagnanesi di San Gaudenzio e Santa Maria Assunta.\nInfrastrutture e trasporti.\nLa stazione di Cairate-Bergoro, attivata nel 1904, era posta lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea."}
{"id": "2050762", "revid": "1305772", "url": "https://it.wikipedia.org/wiki?curid=2050762", "title": "Ringe", "text": ""}
{"id": "2050763", "revid": "1543377", "url": "https://it.wikipedia.org/wiki?curid=2050763", "title": "Campionato del mondo di scacchi 2010", "text": "Il campionato del mondo di scacchi 2010 \u00e8 stato un incontro di dodici partite tra il campione mondiale in carica, l'indiano Viswanathan Anand, e il bulgaro Veselin Topalov. Anand si \u00e8 confermato campione vincendo per 6,5-5,5, con tre vittorie contro le due del suo avversario, la decisiva delle quali all'ultima partita, con i pezzi neri.\nIl tempo a disposizione dei giocatori era di due ore per le prime 40 mosse, un'ora per le successive 20 e 15 minuti per finire, pi\u00f9 un incremento di 30 secondi a mossa; nel caso di parit\u00e0 erano previsti spareggi a tempo rapido.\nIl match \u00e8 stato organizzato dalla Kaissa Chess Management di Silvio Danailov e si \u00e8 svolto dal 24 aprile al 12 maggio del 2010 nel Central Military Club di Sofia, in Bulgaria. Inizialmente la prima partita era programmata per il 23 aprile, ma a causa dell'eruzione dell'Eyjafj\u00f6ll del 2010 e del conseguente annullamento di molti voli europei, Anand \u00e8 stato costretto a viaggiare da Francoforte sul Meno a Sofia in automobile, chiedendo quindi di posporre il \"match\" di tre giorni; il 21 aprile la FIDE ha deciso di concedere un giorno di rinvio.\nIl montepremi \u00e8 stato di 2 milioni di euro, dei quali 1,2 milioni sono andati al vincitore e 800.000 allo sfidante. Il match \u00e8 stato arbitrato da Panagiotis Nikopoulos (Grecia), coadiuvato da Werner Stubenvoll (Austria).\nContesto.\nDal 1993, il titolo mondiale di scacchi era diviso tra un titolo FIDE e uno \"indipendente\", prima appannaggio di Garri Kasparov e poi di Vladimir Kramnik. Nel 2006, la FIDE organizz\u00f2 un match tra Veselin Topalov (campione del mondo della FIDE dopo il mondiale 2005) e Kramnik per riunificare il titolo mondiale. Poich\u00e9 l'organizzazione (e i tornei di qualificazione) per il mondiale del 2007 erano gi\u00e0 avviati, fu deciso che il vincitore del match avrebbe giocato nel mondiale 2007, che sarebbe stato un torneo tra otto giocatori nella forma del doppio girone all'italiana.\nKramnik vinse il match, di fatto estromettendo Topalov da ogni possibilit\u00e0 di partecipare al mondiale 2007. Nel giugno del 2007, la FIDE annunci\u00f2 che Topalov avrebbe avuto dei privilegi nel corso del ciclo per il mondiale del 2009, dove avrebbe giocato contro il vincitore della Coppa del Mondo di scacchi 2007, per il diritto di sfidare Anand.\nOrganizzazione.\nL'organizzazione di questo mondiale \u00e8 stata molto problematica: inizialmente era previsto che il match degli sfidanti si svolgesse verso la fine del 2008, per poi portare ad un campionato mondiale nei primi sei mesi del 2009 ; l'accordo per la sfida tra Topalov (vincitore del mondiale FIDE 2005) e Kamskij (vincitore della Coppa del mondo di scacchi 2007) \u00e8 stato invece raggiunto solo nel novembre 2008, ed il match si \u00e8 svolto tra il 16 e il 28 febbraio 2009 . Topalov ne \u00e8 uscito vincitore, ottenendo il diritto di sfidare il campione in carica Anand.\nIl match tra Anand e Topalov era previsto per l'autunno 2009, ma non essendo stata presentata alcuna offerta accettabile, solo nel novembre del 2009 il presidente della FIDE Iljum\u017einov ha potuto annunciare che il match si sarebbe svolto a Sofia tra l'aprile e il maggio del 2010.\nMatch degli sfidanti.\nIl \"match degli sfidanti\" \u00e8 stato un incontro di otto partite fra Topalov e Gata Kamskij, vincitore della Coppa del Mondo 2007, che si \u00e8 svolto a Sofia, in Bulgaria, tra il 16 e il 28 febbraio 2009. Inizialmente il match era previsto a Leopoli, in Ucraina, con inizio il 28 novembre 2008, ma la sua organizzazione \u00e8 stata a lungo in fase di stallo, venendo confermata (firmando il contratto) solamente il 18 novembre 2008, nel corso delle Olimpiadi degli scacchi.\nIl \"match\" si \u00e8 giocato al meglio delle otto partite; il tempo a disposizione dei giocatori era di due ore per le prime 40 mosse, un'ora per le successive 20 e 15 minuti per finire, pi\u00f9 un incremento di 30 secondi a mossa a partire dalla sessantunesima. In caso di parit\u00e0 sarebbero stati disputati degli spareggi \"rapid\".\nTopalov, vincendo la settima partita e portandosi sul 4,5-2,5, ha vinto il \"match\" e si \u00e8 aggiudicato il diritto a sfidare Anand.\nPartite.\nPartita 1, 24 aprile: Topalov-Anand 1-0.\nNella prima partita Anand ha giocato la difesa Gr\u00fcnfeld, ed entrambi i giocatori hanno seguito per quasi 20 mosse la loro preparazione, giocandole molto rapidamente. Topalov ha iniziato un attacco compromettendosi con codice_1 e codice_2, dopo cui Anand ha giocato codice_3 (invece della pi\u00f9 corretta codice_4), consentendo a Topalov il sacrificio codice_5, dopo il quale codice_6 sfrutta la passivit\u00e0 dei pezzi neri ad ovest.\nPartita 2, 25 aprile: Anand-Topalov 1-0.\nIn una partita catalana, Anand ha offerto un pedone per l'iniziativa; dopo una novit\u00e0 dubbia, forse giocata per far uscire Topalov dalla preparazione (codice_8), il bianco ha gradualmente migliorato la sua posizione (grazie anche ad alcune imprecisioni del nero come codice_9), sfruttando le Torri sulle colonne \"b\" e \"c\" e raggiungendo infine un finale vinto.\nPartita 3, 27 aprile: Topalov-Anand \u00bd-\u00bd.\nAnand sceglie la difesa slava, pi\u00f9 solida rispetto alla Gr\u00fcnfeld della prima partita, ottenendo una posizione solo di poco inferiore a quella del bianco. Topalov ha tentato un attacco sul lato di donna, ma il nero ha proseguito semplicemente con lo sviluppo, e dopo il cambio degli alfieri camposcuro si \u00e8 avuta una posizione pari, e la partita \u00e8 terminata per tripla ripetizione di mosse.\nPartita 4, 28 aprile: Anand-Topalov 1-0.\nIn una variante della partita catalana diversa da quella della seconda partita, Anand sfrutta prima il ritardo di sviluppo del nero per attaccare al centro. Dopo le imprecisioni codice_12 e codice_13, il bianco ha iniziato un attacco contro il re con codice_14, sacrificando il cavallo e l'alfiere (codice_15); dopo codice_16, il nero non ha pi\u00f9 avuto la possibilit\u00e0 di salvare la partita.\nPartita 5, 30 aprile: Topalov-Anand \u00bd-\u00bd.\nIn un'altra difesa slava, Anand ha deviato per primo con codice_18, e ha raggiunto una posizione pari, difendendola nonostante il possibile pedone debole in h5 (a causa della presenza dell'alfiere campochiaro bianco). La partita \u00e8 stata interrotta per una dozzina di minuti mentre Anand rifletteva sulla sua diciassettesima mossa a causa di un black-out elettrico nell'intera sede di gioco.\nPartita 6, 1\u00ba maggio: Anand-Topalov \u00bd-\u00bd.\nIn un'altra partita catalana, il bianco ha cambiato entrambi gli alfieri per i cavalli; Topalov ha tuttavia raggiunto un finale in cui, pur essendo in svantaggio di un pedone, poneva sotto pressione Anand a causa della debolezza della prima traversa (con codice_20), in una posizione comunque bilanciata. La partita \u00e8 terminata per tripla ripetizione di mosse.\nPartita 7, 3 maggio: Anand-Topalov \u00bd-\u00bd.\nAnand col bianco gioca ancora la catalana; Topalov, grazie alla sua preparazione, raggiunge una posizione molto tagliente, dove il nero ha un pezzo in meno ma un forte compenso in una coppia di pedoni avanzati e nel re avversario esposto. Il bianco rifiuta due volte lo scacco perpetuo (con codice_22 e codice_23), ma poi accetta la tripla ripetizione in quanto non pu\u00f2 riguadagnare il pedone d2. La prima mossa \u00e8 stata eseguita da Anatoly Karpov, arrivato a Sofia per propagandare la sua candidatura a presidente della FIDE.\nPartita 8, 5 maggio: Topalov-Anand 1-0.\nLa partita inizia come la terza e la quinta, con Anand che devia per primo con codice_25, giungendo tuttavia in una posizione piuttosto passiva (nonostante la coppia degli alfieri); Topalov, portando il suo cavallo in d6, riesce a procurarsi un pedone passato, seppur al prezzo di entrare in un finale di alfieri di colore contrario, in cui non \u00e8 chiaro se il bianco possa vincere. Il nero riesce a difendere per diverse mosse, commettendo tuttavia l'errore decisivo codice_26, abbandonando due mosse dopo in quanto il bianco riesce a legare il re nero alla difesa di h7 ed entrare nel campo bianco.\nPartita 9, 7 maggio: Anand-Topalov \u00bd-\u00bd.\nNella prima nimzo-indiana del \"match\", Anand riesce ad ottenere una posizione molto favorevole cambiando la donna per le due torri del nero; Topalov riesce tuttavia, grazie al controgioco offerto dai pedoni passati sulle colonne \"a\" e \"b\" e ad alcuni errori di Anand (come codice_28 e codice_29) ad ottenere la patta.\nPartita 10, 8 maggio: Topalov-Anand \u00bd-\u00bd.\nAnand ritorna alla Gr\u00fcnfeld della prima partita, deviando con codice_31, ottenendo una posizione pari, ma finendo poi in un finale inferiore (bench\u00e9 probabilmente patto); Topalov cerca di sfruttare il proprio pedone \"d\" avanzato, ma il nero riesce a bloccarlo e a ottenere la patta.\nPartita 11, 10 maggio: Anand-Topalov \u00bd-\u00bd.\nAnand opta per la partita inglese, ma Topalov riesce ad arrivare ad una posizione pari, e a prendere l'iniziativa nel finale; il bianco quindi sacrifica un pedone per l'iniziativa, riuscendo a pattare.\nPartita 12, 12 maggio: Topalov-Anand 0-1.\nPer l'ultima partita, Anand sceglie la difesa Lasker, una delle varianti pi\u00f9 solide del gambetto di donna rifiutato, un segno della sua volont\u00e0 di accettare anche una patta. Topalov non \u00e8 riuscito ad attaccare il nero, che, in cambio di un pedone debole in c5, aveva una maggiore attivit\u00e0 dei pezzi; Anand ha poi iniziato un attacco con codice_34, codice_35 e codice_36, a cui il bianco ha risposto con codice_37 e codice_38, esponendo il proprio re; la mossa codice_39, non calcolata da Topalov, ha dato al nero un netto vantaggio, concretizzatosi in un finale di donna contro torre e cavallo, nel quale la debolezza dei pedoni bianchi sul lato di donna era decisiva."}
{"id": "2050765", "revid": "69794", "url": "https://it.wikipedia.org/wiki?curid=2050765", "title": "Salsoul", "text": ""}
{"id": "2050767", "revid": "1776051", "url": "https://it.wikipedia.org/wiki?curid=2050767", "title": "Final Conversation of Kings", "text": "Final Conversation of Kings \u00e8 il terzo studio album della band australiana The Butterfly Effect, pubblicato il 20 settembre 2008 dalla Village Roadshow Music.\nDall'album \u00e8 stato estratto il singolo \"Window and the Watcher\"."}
{"id": "2050777", "revid": "3831", "url": "https://it.wikipedia.org/wiki?curid=2050777", "title": "Scavi di Ostia", "text": ""}
{"id": "2050784", "revid": "297031", "url": "https://it.wikipedia.org/wiki?curid=2050784", "title": "Volteggiatori", "text": "I volteggiatori (traduzione dal francese \"voltigeurs\") erano unit\u00e0 militari francesi create nel 1804 da Napoleone.\nIl termine si riferiva a truppe di fanteria leggera specializzate, disposte davanti alla linea d'attacco principale con lo scopo di bersagliare il nemico da lontano con azioni rapide e di sorpresa; per ottenere la necessaria velocit\u00e0 di dispiegamento i volteggiatori erano portati in prima linea da truppe montate.\nPi\u00f9 in generale il termine venne a designare le unit\u00e0 di fanteria leggera di una compagnia d'\u00e9lite destinate ad agire come tiratori davanti alla linea formata da un battaglione.\nLa Guardia imperiale contava al tempo 16 reggimenti di volteggiatori i quali, sebbene non particolarmente adatti al combattimento ravvicinato, erano i migliori tiratori dell'esercito francese.\nVolteggiatori Corsi.\nI Volteggiatori Corsi furono un corpo speciale, istituito con ordinanza del 6 novembre 1822, allo scopo di reprimere il fenomeno del banditismo corso. Il battaglione era composto da 400 volontari, scelti tra i veterani di spiccate qualit\u00e0 militari, principalmente di origini corsa o italiana, era guidato dal colonnello Antoniu Galloni d'Istria e da un gruppo di ufficiali particolarmente energici.\nUn tempo conclusa la campagna e debellato il fenomeno del banditismo nell'isola, il battaglione venne riformato, nel 1845, per essere definitivamente soppresso il 23 aprile 1850 e sostituito con un battaglione della Gendarmeria mobile."}
{"id": "2050785", "revid": "110157", "url": "https://it.wikipedia.org/wiki?curid=2050785", "title": "Federazione cestistica del Belize", "text": "La Belize National Basketball Association (acronimo BNBA) \u00e8 l'ente che controlla e organizza la pallacanestro in Belize.\n\u00c8 stato originariamente fondato come il \"Belize Amateur Basketball Association\" nel 1973 e organizza nazionali junior e adulte maschio e femmina concorsi. Essa gestisce anche tutte le squadre nazionali.\nLa BNBA \u00e8 affiliata alla FIBA dal 1983 e l'attuale presidente \u00e8 Paul Thompson."}
{"id": "2050790", "revid": "2091899", "url": "https://it.wikipedia.org/wiki?curid=2050790", "title": "Oltregiordano", "text": "Oltregiordano (in francese antico Oultrejordain o Oultrejourdain) fu il nome usato durante le Crociate per una vasta ed in parte indefinita regione ad est del fiume Giordano, un'area conosciuta nell'antichit\u00e0 come Edom e Moab. Fu chiamata anche Signoria di Montreal, oppure Transgiordania in latino; comprendeva il territorio che sarebbe pi\u00f9 tardi diventato parte dell'Emirato di Transgiordania e la moderna nazione della Giordania.\nGeografia e demografia.\nL'Oltregiordano si estende verso sud attraversato il deserto del Negev fino al golfo di Aqaba (\"Ile de Graye\", oggi Isola del Faraone).\nA nord e ad est (l'antica Gilead) non c'erano veri confini: a nord era il Mar Morto e ad est erano le strade delle carovane e dei pellegrini e parte della musulmana Hijaz. \nIl controllo di queste aree erano contese dal sultano di Damasco, ma i due avversari si incontrarono raramente in questo luogo per combattere o per altri scopi.\nLa maggior parte degli abitanti dell'Oltregiordano erano nomadi beduini sciiti, che furono abbandonati a loro stessi dai crociati anche se il re imponeva tasse alle carovane di passaggio; invece molti dei sirani ortodossi che vivevano l\u00ec, nel 1115 furono trapiantati a Gerusalemme per ripopolare il vecchio quartiere ebreo, i cui abitanti erano stati uccisi o espulsi.\nI crociati diffidavano dei pochissimi cristiani che vivevano nell'Oltregiordano, che erano nomadi o semi-nomadi.\nLa terra era relativamente buona per l'agricoltura, vi si coltivavano frumento, melograni ed olive; inoltre il sale si raccoglieva nel Mar Morto.\nSignoria crociata d'Oltregiordano.\nFu uno dei quattro maggiori vassalli del Regno di Gerusalemme secondo Giovani di Ibelin che, scrivendo nel XIII secolo, lo chiam\u00f2 signoria, ma potrebbe essere stato un principato nel XII secolo.\nA causa delle dimensioni e della relativa inaccessibilit\u00e0 dell'area, i signori dell'Oltregiordano tendevano a rivendicare una qualche indipendenza dal regno. I suoi confini per la maggior parte rimasero indefiniti malgrado essa restasse pur sempre una delle pi\u00f9 vaste signorie. \nD'altro canto, per tradizione, i governanti dell'Oltregiordano non potevano contemporaneamente detenere nessuna altra carica nel regno, cos\u00ec essi erano in parte tagliati fuori dalla vita politica. \nToron vicino a Tiro e Nablus in Giudea, anche se non si trovano nell'Oltregiordano, ebbero a volte gli stessi governanti, di solito come conseguenza di matrimoni. \nStoria.\nLa prima spedizione nell'area fu guidata da Baldovino I di Gerusalemme nel 1100, e poi di nuovo nel 1107 e nel 1112.\nPrima della Prima crociata l'Oltregiordano era controllato dai Fatimidi d'Egitto, i cui rappresentanti (originariamente molto pochi se non assenti del tutto) si ritirarono all'arrivo dei crociati.\nLe varie trib\u00f9 locali fecero in fretta pace con i crociati.\nNel 1115 Baldovino costru\u00ec il castello di Montreal per controllare le rotte delle carovane musulmane, dalle quali derivarono enormi entrate per il regno. \nLa signoria fu istituita dopo la spedizione di Baldovino I, che potrebbe averla data a Romano di Le Puy nel 1118, ma probabilmente rimase sotto il controllo della corona fino al 1134 quando Pagano il Coppiere ne fu creato signore (1134 - 1147); \nattorno a quello stesso anno 1134 scoppi\u00f2 una rivolta contro re Folco, capeggiata dal conte di Giaffa Ugo II di Le Puiset e da Romano di Le Puy, forse signore di Oltregiordano, che furono sconfitti ed esiliati.\nNel 1142, Folco costru\u00ec il castello di Kerak (Crac des Moabites), in sostituzione di Montreal come piazzaforte dei crociati nell'area; tra gli altri castelli dell'Oltregiordano vi erano Safed e Subeibe.\nNel 1148 il signore dell'Oltregiordano fu coinvolto nella decisione di attaccare Damasco durante la Seconda crociata, nonostante la tregua tra Gerusalemme e Damasco che era vitale per la sopravvivenza del regno e soprattutto della signoria; \nla crociata termin\u00f2 nella sconfitta e la sicurezza della signoria diminu\u00ec di conseguenza.\nTra il 1148 ed il 1161 la signoria torn\u00f2 alla Corona, \no forse and\u00f2 a Maurizio di Montreal, questi la lasci\u00f2 a sua figlia Isabella (c. 1125 - 1166) ed a suo marito Filippo de Milly, che fu costretto a rinunciare alla signoria di Nablus per poter essere riconosciuto governante dell'Oltregiordano. \nMa probabilmente si tratt\u00f2 di uno scambio con il re Baldovino III che cos\u00ec prendeva il controllo della parte meridionale del regno affidandola ad un potente e leale vassallo, al termine delle lotte con sua madre Melisenda che nel luglio 1161 giaceva morente. \nDopo la morte di sua moglie Isabella, Filippo (che govern\u00f2 l'Oltregiordano dal 1161 al 1168) divenne un monaco-guerriero ed infine Gran Maestro dei Cavalieri templari. \nNel frattempo il loro genero Umfredo III di Toron, figlio del connestabile reale Umfredo II, divenne governante dell'Oltregiordano per diritto derivante dal matrimonio con la loro figlia Stefania de Milly. \nI successivi mariti di Stefania divennero a loro volta signori d'Oltregiordano.\nRinaldo di Ch\u00e2tillon, ex Principe d'Antiochia per matrimonio con Costanza, nel 1177 divenne signore d'Oltregiordano sposando Stefania.\nEgli cominci\u00f2 a sostenere che il re non aveva alcuna autorit\u00e0 nell'Oltregiordano ed ag\u00ec come un piccolo re. \nEgli us\u00f2 la sua posizione per attaccare pellegrini e carovane, e minacci\u00f2 di la stessa Mecca, provocando l'invasione del regno, nel 1187, da parte di Saladino, che giustizi\u00f2 personalmente Rinaldo, dopo la battaglia di Hattin il 4 luglio dello stesso anno.\nNel 1189 Saladino aveva gi\u00e0 conquistato l'intero Oltregiordano e distrutto i suoi castelli.\nNel 1229 Gerusalemme fu, per un breve periodo recuperata grazie ad un trattato da Federico II di Svevia, ma il residuo regno non controll\u00f2 mai pi\u00f9 i territori ad est del Giordano. \nNaturalmente il principato fu reclamato per lungo tempo da nobili crociati, il titolo pass\u00f2 ai discendenti di Isabella di Toron, figlia di Stefania, e per varie generazioni appartenne alla famiglia Montfort, che erano signori di Tiro.\nDopo gli anni 1350, quando i Montfort si estinsero senza eredi diretti, il diritto ereditario pass\u00f2, presumibilmente, ai re di Cipro anch'essi discendenti dei signori di Toron e Tiro.\nVassalli.\nLa signoria comprendeva l'area attorno a Petra, dove fu istituito un arcivescovato sottoposto all'autorit\u00e0 del Patriarca latino d Gerusalemme.\nAll'epoca di Filippo di Nablus, l'araba Petra era un feudo vassallo dei principi d'Oltregiordano."}
{"id": "2050793", "revid": "1605525", "url": "https://it.wikipedia.org/wiki?curid=2050793", "title": "L'ombra del leone", "text": "L'ombra del leone (\"The Venetian Betrayal\") \u00e8 il terzo libro della saga riguardante Cotton Malone, personaggio inventato dallo scrittore Steve Berry. Pubblicato nel 2007, in Italia \u00e8 uscito in traduzione l'anno successivo.\nTrama.\nFuoco ovunque, che si propaga ad una velocit\u00e0 spaventosa: quando Cotton Malone riprende conoscenza all'interno del Museo di Cultura Greco-Romana di Copenaghen, le fiamme sono tutt'intorno a lui e stanno per raggiungerlo. In quel momento, Cassiopea Vitt accorre in suo aiuto e insieme riescono miracolosamente a sfuggire all'incendio. Sconcertato e confuso, Malone si confronta con Henrik Thorvaldsen, l'eccentrico miliardario danese proprietario del museo, e scopre che quell'incendio \u00e8 servito da copertura per il furto di un'antica moneta greca: secondo la leggenda, infatti, esistono otto decadracme che, se affiancate, mostrano la soluzione del \"Rebus di Tolomeo\", un enigma che indica l'ubicazione della tomba di Alessandro Magno. Nel frattempo, a Samarcanda, il primo ministro della Federazione Centroasiatica, nata dalla fusione di alcune ex Repubbliche sovietiche, \u00e8 in attesa di sapere se i suoi uomini si sono impossessati della moneta conservata a Copenaghen.\nPer risolvere uno dei pi\u00f9 grandi enigmi dell'antichit\u00e0 e sventare una guerra batteriologica in Asia, Cotton Malone dovr\u00e0 ricostruire la storia delle monete e scoprire cosa nasconde la tomba di Alessandro Magno. Un mistero intricato e sfuggente, perch\u00e9 la chiave del segreto si cela nella cripta della basilica di San Marco."}
{"id": "2050795", "revid": "827882", "url": "https://it.wikipedia.org/wiki?curid=2050795", "title": "Gold Mind Records", "text": "La Gold Mind Records \u00e8 stata una etichetta discografica statunitense attiva tra il 1977 e il 1980, fondata dal chitarrista Norman Harris e distribuita dalla Salsoul Records.\nLa \"Gold Mind\" ha prodotto principalmente disco music. I principali artisti prodotti sono stati Loleatta Holloway (di cui spiccano le canzoni Love Sensation, \"Dreaming\", \"Hit and Run\"), Walter Gibbons, i \"First Choice\", \"Love Committee\", Bunny Sigler."}
{"id": "2050803", "revid": "125733192", "url": "https://it.wikipedia.org/wiki?curid=2050803", "title": "Luciano Charles Scorsese", "text": "Biografia.\nLuciano Charles Scorsese nasce a New York City, figlio di Teresa e Francesco Paolo Scozzese (il cui cognome venne erroneamente trascritto in America come Scorsese), immigrati da Polizzi Generosa, un paesino nei dintorni di Palermo. Nel 1933 sposa Caterina Cappa, con cui concepisce il regista Martin Scorsese. Partecipa a svariati film diretti dal figlio, svolgendo sempre ruoli marginali. Nel film \"Quei bravi ragazzi\" del 1990 interpreta \"Vinnie\", un personaggio basato sulla vita reale del gangster Thomas Agro."}
{"id": "2050804", "revid": "287204", "url": "https://it.wikipedia.org/wiki?curid=2050804", "title": "Grove Dictionary of Music and Musicians", "text": "Il Grove Dictionary of Music and Musicians \u00e8 un dizionario enciclopedico, in inglese, che tratta di musica e musicisti. Assieme al tedesco \"Die Musik in Geschichte und Gegenwart\", \u00e8 la pi\u00f9 completa ed accreditata fonte sulla musica occidentale. Il dizionario ha avuto diverse edizioni, a partire dal XIX secolo, ed \u00e8 considerata una fonte di riferimento in tutto il mondo. Recentemente ne \u00e8 stata creata anche una edizione disponibile a pagamento su internet.\nEdizioni.\n\"Grove's Dictionary\".\n\u00c8 stato pubblicato per la prima volta come \"A Dictionary of Music and Musicians\" in quattro volumi (1879, 1880, 1881 [rist. 1883], 1889) edito da Sir George Grove con una appendice edita da J. A. Fuller Maitland. Ristampato nel 1890 e nel 1900 in quattro volumi. La seconda edizione, in cinque volumi, \u00e8 stata edita da J. A. Fuller Maitland e pubblicata fra il 1904 e il 1910. La terza, anche questa in cinque volumi, \u00e8 uscita a cura di H. C. Colles, pubblicata nel 1927. La quarta edizione, sempre edita da Colles, \u00e8 stata pubblicata in cinque volumi pi\u00f9 un supplemento nel 1940. La quinta, in nove volumi, \u00e8 stata edita da Eric Blom e pubblicata nel 1954. Un sesto volume di supplemento \u00e8 uscito nel 1961. Tra gli autori annoveriamo Hugues Imbert.\n\"The New Grove\", prima edizione.\nLa prima edizione di quest'opera apparve nel 1980, sotto il nome di \"The New Grove Dictionary of Music and Musicians\", e fu molto ampliata essendo edita in venti volumi in cui erano contenuti 22.500 voci e 16.500 biografie. Essa usc\u00ec a cura di Stanley Sadie.\nVenne poi ristampata, con piccole correzioni, ogni anno fino al 1995, ad eccezione del 1982 e 1983. Negli anni novanta il suo prezzo era di circa 2.300 dollari. Un'edizione economica venne commercializzata al prezzo di 500 dollari. A quel punto gli editori decisero la messa a punto di una seconda edizione, anche se continuarono a correggere gli errori contenuti nell'edizione del 1980.\n\"The New Grove\", seconda edizione.\nLa seconda edizione con questo nuovo titolo (la settima cronologicamente) fu pubblicata nel 2001, in ventinove volumi. Essa venne resa disponibile anche in internet, per abbonamento, tramite un servizio chiamato \"Grove Music Online\". Essa fu curata nuovamente da Stanley Sadie, con John Tyrrell come curatore esecutivo. Venne realizzata in CD-ROM ma questo tipo di supporto non fu poi pi\u00f9 commercializzato. Come ebbe a scrivere Sadie nella prefazione, \"Il maggior ampliamento di questa nuova edizione \u00e8 dovuto alla scrittura di voci su tutti i compositori del XX secolo\".\nQuesta edizione \u00e8 stata oggetto di molte critiche negative (per esempio da parte della rivista \"Private Eye\"), dovute all'elevato numero di errori tipografici e concettuali. Alcuni di tali errori erano da ascrivere all'impiego di studenti per la correzione del dizionario, anche se nessuno studente era mai stato presente nel gruppo di lavoro dell'enciclopedia. Due volumi vennero ristampati, in versione corretta, poich\u00e9 nell'edizione originaria non vennero inserite le sezioni con le opere di Igor' F\u00ebdorovi\u010d Stravinskij e la bibliografia di Richard Wagner.\n\"Grove Music Online\".\nSin dalla sua pubblicazione, l'edizione online del \"New Grove\" \u00e8 stata curata da Laura Macy. Modifiche ed aggiornamenti regolari sono stati apportati al contenuto dell'enciclopedia, compresa l'aggiunta di un notevole numero di articoli. Oltre che i ventinove volumi dell'enciclopedia, l'edizione online contiene i quattro volumi del New Grove Dictionary of Opera (ed. Stanley Sadie, 1992) e i tre volumi del New Grove Dictionary of Jazz, 2\u00aa edizione (ed. Barry Kernfeld, 2002), per un totale di oltre 50.000 voci.\nIl \"Grove Dictionary of Music and Musicians\" \u00e8 disponibile per la consultazione gratuita online per molti cittadini del Regno Unito tramite login di socio registrato.\n\"Oxford Music Online\".\nNel marzo 2008, la Oxford University Press ha lanciato un servizio online chiamato \"Oxford Music Online\", sostituendo il \"Grove Music Online\". Il nuovo servizio \u00e8 stato progettato per fornire \"una fonte che offra agli utilizzatori la possibilit\u00e0, almeno per i primi tempi, di accedere presso un solo sito a tutta la massa di risorse dell'Universit\u00e0.\"\nLe voci del \"Grove Dictionary\" comprese nell\"Oxford Music Online\" continuano ad essere aggiornate, cos\u00ec come il \"Grove Music Online\", sotto la supervisione di Laura Macy.\nIl dizionario.\nIl \"New Grove\" \u00e8 spesso la prima fonte di consultazione per i musicologi di lingua inglese ma in genere per tutti coloro che nel mondo si occupano di musica. Il suo scopo \u00e8 quello di dare informazioni a tutti quegli studiosi che abbiano una sia pur minima conoscenza della lingua inglese.\nIl dizionario \u00e8 stato edito da Macmillan Publishers ma nel 2004 \u00e8 stato venduto alla Oxford University Press. Il suo principale concorrente \u00e8 \"Die Musik in Geschichte und Gegenwart\" (\"MGG\") in lingua tedesca, attualmente in dieci volumi per la musica e diciassette volumi per le biografie.\nIn funzione della sua fama, il \"New Grove\" \u00e8 molto costoso; l'edizione cartacea costa pi\u00f9 di 2.000 dollari, mentre un abbonamento annuo alla consultazione online costa circa 300 dollari.\nIl \"New Grove Dictionary of Opera\" \u00e8 la massima autorit\u00e0 in lingua inglese per quanto riguarda l'opera lirica.\nContenuti.\nL'edizione del 2001 contiene:\nCollegamenti esterni.\n[[Categoria:Enciclopedie della musica]]\n[[Categoria:Oxford University Press]]"}
{"id": "2050805", "revid": "484362", "url": "https://it.wikipedia.org/wiki?curid=2050805", "title": "Et\u00e0 claudia", "text": ""}
{"id": "2050806", "revid": "484362", "url": "https://it.wikipedia.org/wiki?curid=2050806", "title": "Et\u00e0 Claudia", "text": ""}
{"id": "2050807", "revid": "62748", "url": "https://it.wikipedia.org/wiki?curid=2050807", "title": "New Grove", "text": ""}
{"id": "2050809", "revid": "1305772", "url": "https://it.wikipedia.org/wiki?curid=2050809", "title": "The Way of All Flesh (album)", "text": "The Way of All Flesh \u00e8 il quarto album in studio del gruppo musicale francese Gojira, pubblicato il 13 ottobre in Europa dalla Listenable Records e il giorno successivo nell'America del Nord dalla Prosthetic Records.\nDescrizione.\nLa copertina \u00e8 stata disegnata dal cantante Joe Duplantier, che ha curato quella degli album precedenti. Le registrazioni si sono svolte allo studio di propriet\u00e0 della band con la produzione dello stesso Duplantier, mentre le parti di batteria sono state registrate a Los Angeles con la collaborazione di Logan Mader che ha anche missato e masterizzato l'album. Riguardo ai significati dei testi, Duplantier ha spiegato in un'intervista a una rivista che traggono ispirazione dalle visioni della vita e della morte che ha ciascun componente del gruppo.\nIl cantante dei Lamb of God, Randy Blythe, ha partecipato al brano \"Adoration for None\"."}
{"id": "2050811", "revid": "19830363", "url": "https://it.wikipedia.org/wiki?curid=2050811", "title": "Cardo (urbanistica)", "text": ""}
{"id": "2050813", "revid": "174925", "url": "https://it.wikipedia.org/wiki?curid=2050813", "title": "Cardine (urbanistica)", "text": ""}
{"id": "2050818", "revid": "1543377", "url": "https://it.wikipedia.org/wiki?curid=2050818", "title": "Portland Pirates", "text": "I Portland Pirates sono stati una squadra di hockey su ghiaccio di Portland, nel Maine, che ha milita nella American Hockey League. La franchigia nacque nel 1993 e si sciolse nel 2016, disputando i propri incontri casalinghi presso il Cumberland County Civic Center.\nStoria.\nI Portland Pirates nacquero in occasione della stagione 1993-94 come formazione affiliata ai Washington Capitals; la franchigia fino alla stagione precedente era nota con il nome di Baltimore Skipjacks. Il 4 agosto 1993 l'attaccante Eric Fenton fu il primo giocatore a firmare il contratto con i neonati Portland Pirates. I Pirates colmarono il vuoto lasciato dall'abbandono dei Maine Mariners, trasferitisi l'anno prima a Providence, dove cambiarono il proprio nome in Providence Bruins. La prima stagione dei Pirates si concluse con il successo della Calder Cup, dopo aver terminato la stagione con un record positivo di 43-21-10. Nel campionato 1995\u201396 Portland raggiunse di nuovo la finale della Calder Cup, tuttavia furono sconfitti dai Rochester Americans.\nNelle stagioni seguenti la formazione non fu pi\u00f9 in grado di raggiungere le semifinali dei play-off, mancando nel 1999 e nel 2002 la qualificazione alla post-season. Nel 2005 i Pirates annunciarono il prolungamento dell'accordo con il Cumberland County Civic Center per cinque anni, ponendo fine alle voci di un possibile trasferimento. Nello stesso anno i Pirates si accasarono con i Mighty Ducks of Anaheim, dopo dodici stagioni trascorse nell'organizzazione dei Capitals. Dopo aver raggiunto per due volte le semifinali nel 2008 i Ducks decisero di accordarsi con gli Iowa Chops, lasciando i Pirates senza una squadra di riferimento in NHL.\nIl 10 giugno 2008 i Pirates strinsero un accordo con i Buffalo Sabres. Il 10 febbraio 2009 la squadra gioc\u00f2 a Buffalo presso l'HSBC Arena per la prima volta davanti a 11.144 spettatori, perdendo ai rigori 4-3 contro gli Albany River Rats. L'anno successivo i Pirates disputarono altre due gare a Buffalo, entrambe contro i Rochester Americans, la squadra precedentemente affiliata ai Sabres.\nNel maggio del 2011 i Sabres a causa di un'irregolarit\u00e0 nell'accordo con i Pirates decisero di ritornare con i Rochester Americans, nonostante l'accordo con la squadra di Portland fosse valido fino al 2014. Il 27 giugno i Phoenix Coyotes annunciarono ufficialmente di aver stretto un accordo di collaborazione con i Pirates valido per cinque anni..\nNel maggio del 2016 venne ufficializzato il trasferimento della franchigia a Springfield nel Massachusetts dove prese il nome di Springfield Thunderbirds, con la speranza di creare una nuova squadra ECHL in citt\u00e0 a partire dal 2017.\nAffiliazioni.\nNel corso della loro storia i Portland Pirates sono stati affiliati alle seguenti franchigie della National Hockey League:"}
{"id": "2050819", "revid": "7969", "url": "https://it.wikipedia.org/wiki?curid=2050819", "title": "Caterina Cappa", "text": ""}
{"id": "2050820", "revid": "287204", "url": "https://it.wikipedia.org/wiki?curid=2050820", "title": "Grove Music Online", "text": ""}
{"id": "2050821", "revid": "19830446", "url": "https://it.wikipedia.org/wiki?curid=2050821", "title": "Athum", "text": ""}
{"id": "2050830", "revid": "80598", "url": "https://it.wikipedia.org/wiki?curid=2050830", "title": "I Flippers", "text": ""}
{"id": "2050833", "revid": "363629", "url": "https://it.wikipedia.org/wiki?curid=2050833", "title": "Frya", "text": "Frya \u00e8 la Dea che, secondo l'Oera Linda (considerato uno scherzo dagli studiosi), diede il nome al popolo germanico dei Frisoni.\nDescrizione.\nFiglia di Wr-alda, Dio principale, e Irtha, la Grande Madre, si dice che lei e le sorelle Lyda e Finda siano le progenitrici di tutta la razza umana. Il giorno a lei dedicato \u00e8 il venerd\u00ec, ed \u00e8 l'equivalente frisone della dea norrena Freyja (o Frija in olandese). \nAttraverso una nascita vergine, Frya e le due sorelle generarono dodici figli e dodici figlie ognuna. I discendenti di Frya furono i Frisoni, e dopo aver vissuto con loro per sette generazioni (secondo l'Oera Linda) li riun\u00ec nel 2194 a.C. donandogli il proprio \"Tex\", o Leggi. Queste includevano l'istituzione di un gruppo di sacerdotesse che, emulando Frya stessa, erano votate alla castit\u00e0, ed erano guidate da un gruppo di \"madri\" di cui la principale veniva chiamata Fasta. Dopo aver donato agli uomini il \"Tex\", Frya ascese al paradiso durante una terribile inondazione avvenuta poco dopo. \nIl punto da cui ascese prese il nome di Texland (l'odierna Texel).\nBibliografia.\nJ.G. Ottema e W.R. Sandbach, \"The Oera Linda Book, from a manuscript of the thirteenth century\", 1876, Londra, Tr\u00fcbner &amp; Co"}
{"id": "2050834", "revid": "1543377", "url": "https://it.wikipedia.org/wiki?curid=2050834", "title": "Distretto di Tirupur", "text": "Il distretto di Tirupur \u00e8 un distretto del Tamil Nadu, in India. Il suo capoluogo \u00e8 Tirupur.\nIl distretto \u00e8 stato creato il 25 ottobre 2008 e comprende i comuni (\"taluk\") di Tirupur, Avanashi, Palladam, Udumalpet (che facevano parte del distretto di Coimbatore), Kangeyam e Dharapuram (che facevano parte del distretto di Erode ).\nStoria.\nDal 2002 viene avanzata la proposta di rendere la citt\u00e0 di Tirupur capoluogo di un distretto autonomo; Il 29 dicembre 2007 viene annunciato da M. Karunanidhi, primo ministro del Tamil Nadu, che il distretto sarebbe stato costituito entro i successivi due mesi, poi l'annuncio viene ripetuto il 20 marzo 2008 da K. Anbalagan, ministro delle Finanze del Tamil Nadu, durante la presentazione del bilancio 2008-2009, precisando stavolta che il nuovo distretto sar\u00e0 formato con territori separati da quello di Coimbatore e quello di Erode e a luglio dello stesso anno si manifesta l'opposizione della popolazione al possibile cambio di giurisdizione di alcune aree che dovrebbero passare sotto il controllo del nuovo distretto, ma il Commissario Speciale Shaktikanta Das chiarisce che il governo statale non ha ancora preso alcuna decisione in merito. Infine il distretto viene formato ma si registrano le proteste della popolazione di Udumalpet che si oppone alla sua inclusione nel nuovo distretto e chiede di tornare in quello di Coimbatore."}
{"id": "2050835", "revid": "287204", "url": "https://it.wikipedia.org/wiki?curid=2050835", "title": "Test - Gioco per conoscersi", "text": "Test - Gioco per conoscersi \u00e8 un programma televisivo andato in onda su Rai Uno per due edizioni: la prima dal 31 marzo al 23 giugno 1983 (13 puntate), la seconda dal 1\u00ba dicembre 1983 al 1\u00ba aprile 1984 (19 puntate).\nLa trasmissione andava in onda nella serata che la RAI storicamente dedicava ai telequiz, il gioved\u00ec, per fronteggiare il successo di Mike Bongiorno in onda su Canale 5 con \"Superflash\".\nIl programma.\nSi trattava di un quiz a sfondo psicologico, basato sulla sfida tra venti coppie di concorrenti (una per ciascuna regione italiana) e su due celebrit\u00e0, ogni puntata diverse, appartenenti al mondo dello spettacolo, della cultura, dello sport, della politica e presenti come ospiti in uno studio televisivo: i primi in assoluto furono Monica Vitti e Giovanni Spadolini.\nOgni puntata aveva un argomento diverso scelto dagli autori, ovvero Ludovico Peregrini, Popi Perani e il Prof. Enzo Spaltro. Nelle intenzioni dei suoi creatori \"Test\" voleva essere una fonte di stimoli per gli Italiani a conoscere meglio se stessi, ed in questo senso furono utilizzati come riferimento i sondaggi curati dall'istituto Doxa.\nArgomento della prima puntata l'essere una persona ottimista o pessimista.\nLa conduzione era affidata ad Emilio Fede (per la prima volta in veste inedita, rispetto al suo allora consueto ruolo di mezzobusto televisivo), con la consulenza in studio dello stesso Prof. Spaltro e la partecipazione di Patricia Pilchard, Ramona Dell'Abate e Simona Izzo per i collegamenti esterni. La messa in onda della trasmissione era collocata al gioved\u00ec alle ore 20:30 fino al 23 febbraio 1984 compreso. A partire dal 29 febbraio successivo il programma fu spostato al mercoled\u00ec fino alla sua conclusione.\nLo show ebbe un notevole successo, contribuendo a lanciare in Italia la moda dei quiz psicologici, e fu un'affermazione personale per Emilio Fede, del quale \"Test\" accrebbe la fama come personaggio televisivo.\nLa terza serie del programma, gi\u00e0 progettata per la stagione 1984-85, fu annullata in seguito al coinvolgimento del giornalista nello scandalo delle bische clandestine bergamasche, scoppiato nel maggio del 1984, che determin\u00f2 la fine del suo rapporto professionale con la RAI, nonostante la sua assoluzione nel processo d'appello del novembre 1987 per insufficienza di prove. Nel 1986 tuttavia una rubrica omonima, dalla struttura molto simile a quella originale, fu inclusa nel programma condotto da Loretta Goggi, \"Il bello della diretta\", con la conduzione di Alessandro Cecchi Paone, e la conferma del professor Enzo Spaltro come consulente in studio.\nLa sigla finale della prima edizione della trasmissione era \"Lies\" dei Thompson Twins."}
{"id": "2050845", "revid": "222571", "url": "https://it.wikipedia.org/wiki?curid=2050845", "title": "Hodegart", "text": "Il Palazzo del ghiaccio di Asiago, pi\u00f9 comunemente noto come Pala Hodegart, spesso erroneamente chiamato Odegar per effetto di una italianizzazione del nome cimbro Hodegart, \u00e8 lo stadio del ghiaccio di Asiago, nel quale vengono disputate le partite della locale compagine di hockey su ghiaccio che milita nel massimo campionato nazionale di categoria.\nIl palaghiaccio sorge sul piazzale della ex stazione di Asiago della soppressa Ferrovia Rocchette-Asiago, pressappoco nel luogo nel quale vi era la rimessa locomotive.\nStoria.\nLa pista fu realizzata nel 1977, dato che nella stagione 1975/76, proprio a causa della mancanza di una pista artificiale, la squadra dell'altopiano venne retrocessa d'ufficio in serie B. L'anno seguente la squadra pot\u00e9 tornare a disputare le partite nella A1 grazie alla vittoria della serie B e all'ultimazione dei lavori.\nNel 1986 venne completata l'attuale copertura in legno lamellare, rendendo cos\u00ec l'impianto tra i pi\u00f9 caratteristici dell'intero panorama nazionale.\nA partire dal 1992 l'Hodegart ha sub\u00ecto altri lavori riguardanti le tribune (in cemento), portando cos\u00ec la capienza agli attuali 2.200 posti a sedere (sui 3.000 totali) distribuiti su due gradinate e una curva, e lavori di adeguamento agli spogliatoi, la costruzione di una palestra, servizi, uffici e bar. Nel 1998 si \u00e8 ultimato il lavoro di chiusura globale dello stadio e della palazzina d'ingresso, garantendo cos\u00ec maggior comfort agli spettatori.\nInfine, nel corso dell'estate 2003, il palazzo del ghiaccio \u00e8 stato dotato delle nuove balaustre che delimitano la pista e di un impianto di deumidificazione, che rappresenta il primo, importante passo (il secondo sar\u00e0 l'impianto di riscaldamento) per migliorare ulteriormente la struttura.\nNel corso del 2012 era prevista l'apposizione di 1.750 pannelli fotovoltaici sul tetto della struttura.\nStruttura.\nIl palazzetto, provvisto di copertura in legno lamellare, ha una pista regolamentare chiusa su tre lati dagli spalti in cemento armato. Il lato nord \u00e8 invece aperto e vi \u00e8 l'ingresso ed una palazzina provvista di bar, uffici di amministrazione, sale di riunione ed incontro con i media.\nL'attrezzata \"sala VIP\", che si trova al primo piano con vista diretta sulla pista di gioco, \u00e8 invece un punto di riferimento e di incontro tra autorit\u00e0, sponsor e collaboratori dell'Asiago Hockey.\nEventi.\nIl palazzetto rimane aperto per dieci mesi l'anno (da giugno ad aprile) e, ogni stagione, registra i passaggi di circa 100.000 pattinatori e di oltre 50.000 visitatori.\nOltre all'hockey su ghiaccio (non ospita solo gli incontri casalinghi dell'Asiago Hockey, ma ha ospitato anche alcune edizioni dei campionali giovanili di hockey su ghiaccio - tra cui i prestigiosi mondiali Under-20 nel 2014 (Prima Divisione) - oltre che edizioni del campionato femminile di Seconda Divisione), ospita esibizioni e gare di pattinaggio artistico, di velocit\u00e0 e short track. In particolari occasioni, comunque, all'interno della struttura si tengono anche spettacoli di carattere artistico o canoro. Nel palaghiaccio sono stati disputati anche alcuni incontri della locale compagine di hockey in-line, gli Asiago Vipers. Nel giugno 2016, congiuntamente all'impianto di Roana, il palazzetto ha ospitato i mondiali di hockey in-line.\nToponimo.\nIl palaghiaccio sorge sull'omonima localit\u00e0, a pochi passi dal centro cittadino. Il termine Hodegart deriva dal cimbro \"Hodegart\", cio\u00e8 orto (\"gart\") di H\u00f6\u00f0r (\"Hoder\"), spirito della mitologia scandinava: la presenza di tali toponimi di origine norrenica non \u00e8 rara sull'Altopiano dei Sette Comuni."}
{"id": "2050846", "revid": "119628538", "url": "https://it.wikipedia.org/wiki?curid=2050846", "title": "Gauge (attrice)", "text": "Biografia.\n\u00c8 entrata nell'industria del cinema per adulti a 19 anni. La sua prima apparizione fu con Ed Powers e il fidanzato Mojo in \"More Dirty Debutantes #129\". Fece poi il suo primo video con scene di threesome sempre con Ed Powers in \"More Dirty Debutantes #137\", e pi\u00f9 tardi fu scritturata per \"Finally 18\".\nHa girato molte scene di sesso anale, sesso orale, facial, creampie, penetrazioni multiple e ass to mouth. Ha fatto anche numerose performance in scene lesbo.\nHa raccontato di aver rischiato la vita nell'aprile 2005 per intossicazione da alcool dopo aver bevuto troppo in uno strip club nel quale stava lavorando in Arkansas.\nGauge si \u00e8 sposata il 14 maggio 2006 con un uomo di nome Jason. Dal luglio 2008 vive in Arkansas in 28 acri di terra e frequenta il college.\nIl 9 luglio 2013 annuncia, tramite Twitter, il suo ritorno all'industria pornografica."}
{"id": "2050856", "revid": "287204", "url": "https://it.wikipedia.org/wiki?curid=2050856", "title": "Efim Naumovi\u010d Bronfman", "text": "Biografia.\nNasce a Tashkent, allora in Unione Sovietica, oggi Uzbekistan, nel 1958 da madre pianista e padre violinista. All'et\u00e0 di quindici anni, nel 1973, emigra con la sua famiglia in Israele, dove studia pianoforte con Arie Vardi, direttore dell\"'Accademia musicale Rubin\" presso l'Universit\u00e0 di Tel Aviv. Bronfman far\u00e0 il suo debutto professionale con l'Orchestra filarmonica d'Israele nel 1974 e internazionalmente l'anno seguente con Zubin Mehta e la Montreal Symphony Orchestra. \nDurante tutto il 1976 Bronfman gira gli Stati Uniti con l'Israel Philharmonic Orchestra suonando il Concerto per pianoforte e orchestra n. 3 di Rachmaninov. Nello stesso anno emigra negli Stati Uniti e studia alla Juilliard School di Marlboro. Fra i suoi maestri si annoverano Rudolf Firku\u0161n\u00fd, Leon Fleisher e Rudolf Serkin.\nAl Grand Th\u00e9\u00e2tre di Ginevra nel 1987 esegue un concerto con Isaac Stern e nel 1989 tiene un recital.\nNel 1989 gli viene data la cittadinanza americana.\nNel 1991 esegue un concerto al Teatro alla Scala di Milano con Stern.\nNel 2002 per il Teatro La Fenice di Venezia tiene un recital al Teatro Malibran.\nAlla Carnegie Hall per il Metropolitan Opera House di New York nel 2008 esegue il Concerto da camera per Pianoforte e Violino con 13 strumenti a fiato di Berg e nel 2012 il Concerto per pianoforte e orchestra n. 5 (Beethoven) diretto da Fabio Luisi.\nDiscografia e repertorio.\nYefim Bronfman \u00e8 un pianista prevalentemente romantico e tardo romantico, come testimonia il suo vasto repertorio riferito a questo periodo storico: Beethoven, Brahms, Prokofiev, Rachmaninov e P\u00ebtr Il'i\u010d \u010cajkovskij sono gli autori da lui pi\u00f9 eseguiti. \u00c8 inoltre il primo esecutore del concerto per pianoforte di Esa-Pekka Salonen\nHa collaborato assiduamente con il violinista Shlomo Mintz, con il quale ha inciso le Sonate per Violino di Franck, Debussy, Ravel e Faur\u00e9.\nRiferimenti letterari.\nNel romanzo \"La macchia umana\" di Philip Roth, il narratore assiste a Tanglewood alle prove di un concerto in cui suona anche Bronfman. Il personaggio \u00e8 cos\u00ec descritto (pag. 227):Poi, ecco apparire Bronfman. Bronfman il brontosauro! Mister Fortissimo! Bronfman viene a suonare Prokof'ev, a un ritmo tale e con una tale aria da gradasso che tutta la mia morbosit\u00e0 vola fuori dal ring. \u00c8 un uomo considerevolmente massiccio nella parte alta del busto, una forza della natura mimetizzata dalla blusa di una tuta, uno che \u00e8 arrivato al Music Shed dal circo dove esibiva i propri muscoli e che ora se la prende col piano: una sfida ridicola, per la gargantuesca energia in cui sguazza. Pi\u00f9 che all'uomo che lo suoner\u00e0, Yefim Bronfman somiglia a quello che dovrebbe trasportarlo. Non avevo mai visto nessuno gettarsi su un pianoforte come quel robusto barilotto di un ebreo russo con la barba di tre giorni. Quando avr\u00e0 finito, penso, dovranno buttarlo via. Lo sta schiacciando. Non gli lascia nascondere nulla. Qualunque cosa avr\u00e0 dentro dovr\u00e0 uscire, e con le mani in alto. E quando accade, quando tutto \u00e8 l\u00e0 fuori, e si spegne l'ultima eco dell'ultima vibrazione, anche lui si alza e se ne va, lasciandosi dietro la nostra redenzione. Ci saluta allegramente con la mano e sparisce; e anche se porta via con s\u00e9 tutto il suo fuoco con un impeto non minore di quello di Prometeo, ora la nostra vita sembra inestinguibile. Nessuno morir\u00e0, \"nessuno\"... No, se Bronfman potr\u00e0 dire la sua!"}
{"id": "2050857", "revid": "1305772", "url": "https://it.wikipedia.org/wiki?curid=2050857", "title": "EC3/ter \u00abGufo\u00bb", "text": "Lo EC3/ter \u00abGufo\u00bb fu il primo radar di fabbricazione italiana a trovare un impiego operativo. Il \u00abGufo\u00bb operava nella banda tra 400 ed i 750 Mhz (75 - 40 cm) attraverso la tecnica della modulazione di frequenza.\nStoria.\nL'apparato, sviluppato da un gruppo di lavoro della Regia Marina composto, tra gli altri, dai professori Ugo Tiberio e Nello Carrara e dal capitano (poi maggiore) delle Armi Navali Alfeo Brandimarte, all'interno del Regio Istituto Elettrotecnico e delle Comunicazioni della Marina (RIEC) come EC1 nel 1936. In particolate il professor Tiberio fu impegnato alla progettazione dei radar, con fondi risibili e pochissimi collaboratori, fin dal 1935, ma le forze armate italiane (ed in particolare la Marina, l'unica che aveva vagamente compreso l'importanza di questo genere di apparecchi) non ritennero opportuno destinare allo sviluppo di questo apparecchio dei collaboratori fin al 1938, mentre, fino al 1941, tutto il personale impiegato nella ricerca sui radiotelemetri (come erano definiti i radar dal gruppo di ricerca italiano), lo fece come attivit\u00e0 secondaria, ovvero dopo aver svolto il regolare lavoro di insegnamento e d'ufficio in universit\u00e0 o nell'accademia navale.\nSuccessivamente perfezionato come EC2, trov\u00f2 appunto con la terza serie, l'EC3, un impiego operativo su alcuni cacciatorpediniere; in particolare per quanto riguarda la classe Navigatori, su \"Pancaldo\", \"Da Noli\" e \"Vivaldi\", mentre per la classe Soldati, sul \"Fuciliere\".\nA causa delle ristrettezze economiche, la ricerca procedette a rilento ma, quando vennero conferiti fondi adeguati, dopo la battaglia di capo Matapan, non vi erano le risorse umane necessarie ad una accelerazione della ricerca. Cionondimeno, il \u00abGufo\u00bb ed il suo omologo per sorveglianza costiera \u00abFolaga\u00bb furono ordinati, rispettivamente, in 50 e 150 esemplari. Alla data dell'8 settembre 1943 erano stati per\u00f2 consegnati soltanto 13 Gufo e 14 Folaga.\nIl radar fu usato in combattimento dall'incrociatore leggero \"Scipione Africano\", nella notte del 17 luglio 1943, mentre era in rotta da La Spezia a Taranto (Operazione Scilla), quando rilev\u00f2 una flottiglia di quattro motosiluranti britanniche cinque miglia pi\u00f9 avanti, rispetto allo stretto di Messina. Una delle motosiluranti, la MTB 316, fu distrutta dai cannoni dell'incrociatore e un'altra, la MTB 313, fu seriamente danneggiata. Dodici marinai britannici persero la vita.\nCollegamenti esterni.\nSito con documenti originali riguardanti i primi radar italiani e tedeschi "}
{"id": "2050863", "revid": "110157", "url": "https://it.wikipedia.org/wiki?curid=2050863", "title": "Circondario di Hameln-Pyrmont", "text": "Il circondario di Hameln-Pyrmont (targa HM) \u00e8 un circondario (\"Landkreis\") della Bassa Sassonia, in Germania.\nComprende 4 citt\u00e0 e 4 comuni.\nCapoluogo e centro maggiore \u00e8 Hameln.\nSuddivisione amministrativa.\nIl circondario di Hameln-Pyrmont si compone di 4 citt\u00e0, 3 comuni mercato e 1 comune, non associati in alcuna comunit\u00e0 amministrativa."}
{"id": "2050868", "revid": "339392", "url": "https://it.wikipedia.org/wiki?curid=2050868", "title": "Landkreis Hameln-Pyrmont", "text": ""}
{"id": "2050869", "revid": "767487", "url": "https://it.wikipedia.org/wiki?curid=2050869", "title": "Die Musik in Geschichte und Gegenwart", "text": "Die Musik in Geschichte und Gegenwart (MGG) (in italiano: \"La musica nella storia e nel presente\") \u00e8 la pi\u00f9 importante enciclopedia sulla musica in lingua tedesca, un'opera di riferimento sulla musica occidentale comparabile soltanto al \"Grove Dictionary of Music and Musicians\". Essa \u00e8 pubblicata da B\u00e4renreiter e Metzler.\nLa prima edizione era costituita da 17 volumi, di cui due erano dei supplementi e uno l'indice. La seconda edizione (1994-2007, suppl. 2008) consta di una enciclopedia tematica in 10 volumi (indice compreso) ed una di biografie in 17 volumi. Un volume integrativo \u00e8 stato pubblicato nel maggio del 2008."}
{"id": "2050871", "revid": "101768", "url": "https://it.wikipedia.org/wiki?curid=2050871", "title": "Tour professionistici di golf", "text": "Il golf professionistico \u00e8 organizzato in una serie di tornei a cadenza annuale che si disputano in tutto il mondo. La maggior parte dei tornei \u00e8 ricompresa in serie distinte chiamate tour. Esistono tour separati per uomini e per donne. Ciascun tour viene organizzato su base geografica, anche se alcuni di essi prevedono alcune competizioni da disputarsi in altre parti del mondo.\nIl golf \u00e8 uno degli sport pi\u00f9 redditizi del mondo, sia in campo maschile che femminile, ma la sua struttura \u00e8 piuttosto diversa da quella degli altri sport professionistici. La larga maggioranza dei giocatori professionisti (almeno il 95%) ha la propria fonte di reddito principale nella gestione di un circolo o nell'insegnamento dello sport, pi\u00f9 che dalla partecipazione alle competizioni. I professionisti dei tour, che si mantengono grazie ai premi vinti e alle sponsorizzazioni, rappresentano una ristretta \u00e9lite, ma i migliori tra loro possono guadagnare cifre davvero ragguardevoli.\nTuttavia, per i giocatori di livello inferiore, partecipare ai tornei pu\u00f2 rivelarsi una professione non molto sicura. La partecipazione stessa richiede una certa spesa: i tornei prevedono delle tasse di iscrizione, a cui si aggiungono i costi di viaggio e alloggio, oltre allo stipendio da dare al caddy. Inoltre, la maggior parte dei tornei prevede il \"taglio\" di met\u00e0 percorso, a seguito del quale met\u00e0 dei partecipanti, quelli con il punteggio peggiore, vengono eliminati, mentre i premi sono riservati ai rimanenti. Questo fa s\u00ec che i giocatori meno conosciuti, che non giocano sistematicamente e che non possono contare sul sostegno degli sponsor, se incappano in una cattiva annata possono trovarsi anche in difficolt\u00e0 finanziarie.\nStoria.\nIl sistema dei tour del golf si \u00e8 evoluto pi\u00f9 procedendo per tentativi ed errori che secondo un disegno organico. Nei primi tempi del professionismo ciascun torneo era organizzato da un singolo golf club, da una singola associazione golfistica oppure da uno sponsor. Man mano che il numero dei tornei aumentava i migliori giocatori cominciarono a concentrare su di essi la propria attenzione, piuttosto che sull'attivit\u00e0 di club. Quando in una certa regione furono organizzati annualmente un certo numero di tornei, vennero poi formalmente legati tra loro in un \"tour\" , sotto la supervisione di una singola organizzazione, anche se in vari casi singoli tornei continuavano a vivere di vita propria separata.\nIl precursore del sistema dei tour \u00e8 stato il PGA Tour, anche se la data della sua istituzione non \u00e8 molto ben definita. La PGA of America venne fondata nel 1916; a partire da quell'anno \u00e8 disponibile la lista dei giocatori che hanno ottenuto pi\u00f9 vittorie nell'arco di ogni stagione, e le vittorie totali in carriera dei giocatori si calcolano a partire da allora. Tuttavia l'idea di un \"\"tour\" all'epoca non era ancora chiarissima e per ulteriori sviluppi si dovette ancora attendere. Bob Harlow fu nominato manager del PGA Tournament Bureau nel 1930, la prima organizzazione di giocatori professionisti fu creata nel 1932 e l'elenco dei premi in denaro \u00e8 disponibile solo a partire dal 1934. L'organizzazione del PGA Tour stessa data l'istituzione formale del tour al 1968, quando la \"Tournament Players Division\" si separ\u00f2 dalla PGA of America\nLe date di fondazione degli altri tour pi\u00f9 importanti sono:\nPer descrivere il sistema di tornei professionistici di golf in una determinata zona prima dell'era dei \"tour\" si usa spesso il termine \"circuito\". Ad esempio, prima della fondazione dell'Asian Tour i tornei che si disputavano in Asia facevano parte del \"circuito asiatico\".\nIl golf professionistico ha continuato a creare e sviluppare nuovi tour come il Challenge Tour (1986) e il Nationwide Tour (1990 originariamente chiamato Ben Hogan Tour), e tour per giocatori \"senior\" come il Champions Tour (1980; originariamente Senior PGA Tour) e l'European Seniors Tour(1992). Questi tour sono stati creati sia per dare ad un maggior numero di golfisti la possibilit\u00e0 di partecipare ad un tour, sia per andare incontro alle richieste di sponsor e mezzi di comunicazione che chiedevano un maggior numero di eventi a cui legarsi.\nLa struttura dei golf tour.\nEsistono pi\u00f9 di venti tour golfistici professionali, ognuno gestito da una PGA o da un'organizzazione indipendente che \u00e8 responsabile di organizzare gli eventi, trovare sponsor e fissare le regole del tour. La maggior parte dei tour pi\u00f9 importanti sono organizzazioni controllate dai giocatori, il cui obiettivo commerciale \u00e8 massimizzare il guadagno dei propri membri incrementando l'ammontare del montepremi. I tour pi\u00f9 grandi prevedono la disputa di un torneo quasi ogni settimana per tutto l'anno.\nCiascun tour ha dei \"membri\", giocatori che hanno guadagnato le loro \"tour cards\", che significa che hanno il diritto di partecipare alla maggior parte degli eventi organizzati dal tour. Un golfista pu\u00f2 diventare membro di uno dei tour principali affermandosi in un torneo di qualificazione, chiamato di solito \"Qualifying school\" (o \"Q-School\"\"); oppure pu\u00f2 farlo dopo aver raggiunto dei risultati prefissati in tornei del tour a cui ha partecipato come invitato non-membro; oppure ancora, caso pi\u00f9 raro, per aver ottenuto risultati cos\u00ec notevoli in altri tour che l'organizzazione decide di ammetterlo come membro. L'iscrizione ad alcuni dei tour minori \u00e8 aperta a qualsiasi professionista registrato che paghi la tassa d'ingresso.\nLe differenze tra i premi pagati dai vari tour sono enormi, cos\u00ec i giocatori che non fanno parte dei primi cinque tour cercano di cambiare ed approdarvi appena possono. Ad esempio il PGA Tour, il tour pi\u00f9 importante degli Stati Uniti, ogni stagione offre un montepremi quasi cento volte superiore a quello del terzo in graduatoria, l'NGA Hooters Tour. Questa la gerarchia dei tour in termini di montepremi:\nNegli anni novanta il Japan Golf Tour era il terzo tour pi\u00f9 ricco, ma recentemente il numero dei suoi tornei \u00e8 consistentemente calato da un picco di 44 nel 1990 ai 24 del 2007.\nTour professionistici maschili.\nLa Federazione internazionale dei PGA Tour.\nLa Federazione internazionale dei PGA Tour \u00e8 l'ente commerciale che rappresenta i principali tour professionistici di golf. Attualmente ne sono membri a pieno titolo:\nQuesti sei tour associati ratificano l'Official World Golf Rankings, e punti validi per la classifica mondiale sono in palio in tutti gli eventi dei loro calendari. Il Canadian Tour e il Tour de las Americas sono membri associati della federazione. Negli eventi del Canadian Tour sono assegnati punti per la classifica mondiale, mentre cos\u00ec non \u00e8 per quelli del Tour de las Americas.\nAltri tour maschili.\nPunti per la classifica mondiale sono attribuiti per buoni piazzamenti anche in eventi affiliati a due tour minori di sviluppo:\nIl tour pi\u00f9 ricco a non offrire punti per la classifica \u00e8 il Korean Tour. Sotto questo livello i tour non offrono punti classifica e il montepremi messo in palio \u00e8 cos\u00ec scarso da permettere solo a pochi dei partecipanti, se non proprio a nessuno di essi, di mantenersi economicamente solo grazie alla partecipazione ai loro tornei.\nIl tour ufficiale di sviluppo in Giappone \u00e8 il Japan Challenge Tour. Tra gli altri tour di livello regionale ci sono il Professional Golf Tour of India e il China Golf Tour.\nNegli Stati Uniti e in Europa esistono altri tour per i giocatori che non ce l'hanno fatta ad entrare nel Nationwide Tour o nel Challenge Tour. In questi tornei il montepremi \u00e8 costituito per lo pi\u00f9 dalle tasse di iscrizione e solo pochi giocatori riescono a coprire le spese di partecipazione: la competizione per riuscire a trasferirsi in tour di livello superiore \u00e8 quindi molto elevata. In Europa esiste un terzo livello di tour che opera in maniera indipendente ma che offre la possibilit\u00e0 di una promozione al Challenge Tour ai giocatori migliori; questi tour sono il PGA EuroPro Tour, l'Alps Tour e l'EPD Tour. Sotto tale livello ci sono comunque una variet\u00e0 di tornei locali organizzati dalle federazioni nazionali, come lo svedese Telia Tour, il tour di sviluppo di Galles, Scozia e Irlanda, il Celtic Pro Tour e il Midas Tour per il sud dell'Inghilterra.\nNegli Stati Uniti i tour di livello inferiore non offrono la promozione diretta per i migliori nel Nationwide Tour, cos\u00ec non si pu\u00f2 parlare di un terzo livello precisamente definito. Tra i pi\u00f9 importanti tour regionali ci sono il Tar Heel Tour, il Gateway Tour e l'NGA Hooters Tour.\nTour maschili senior.\nDopo aver compiuto il cinquantesimo anno di et\u00e0, i giocatori possono gareggiare nei tornei senior. Il golf \u00e8 l'unico sport a organizzare competizioni di alto livello e remunerative per giocatori di questa fascia d'et\u00e0. Quasi tutti i giocatori pi\u00f9 celebri scelgono di continuare la propria attivit\u00e0 in queste competizioni finch\u00e9 la salute glielo permette. vari giocatori riescono a vincere pi\u00f9 di un milione di dollari a stagione e, grazie anche agli sponsor e alle attivit\u00e0 correlate alcune \"leggende del golf\" di quest'et\u00e0 riescono a guadagnare pi\u00f9 o meno come un atleta del PGA Tour nel pieno dell'attivit\u00e0. i due principali tour senior sono:\nTour femminili.\nAnche il golf professionistico femminile \u00e8 organizzato in tour regionali indipendenti. Attualmente ci sono sei tour regionali di primo livello:\nIl LPGA Tour \u00e8 in assoluto il tour principale ed \u00e8 disputato da quasi tutte le migliori giocatrici del mondo. Il secondo tour pi\u00f9 ricco \u00e8 il LPGA of Japan Tour, che riesce a trattenere alcune delle sue migliori giocatrici. Le migliori degli altri tour invece di solito si trasferiscono nell'LPGA Tour alla prima opportunit\u00e0.\nNegli Stati Uniti il tour femminile di secondo livello \u00e8 il Duramed FUTURES Tour."}
{"id": "2050875", "revid": "118031", "url": "https://it.wikipedia.org/wiki?curid=2050875", "title": "Tour golfistici professionistici", "text": ""}
{"id": "2050876", "revid": "56620", "url": "https://it.wikipedia.org/wiki?curid=2050876", "title": "George Ritchey", "text": ""}
{"id": "2050880", "revid": "203463", "url": "https://it.wikipedia.org/wiki?curid=2050880", "title": "Campionato del mondo di scacchi dei giovani", "text": ""}
{"id": "2050882", "revid": "287204", "url": "https://it.wikipedia.org/wiki?curid=2050882", "title": "Stephane Pompougnac", "text": ""}
{"id": "2050883", "revid": "647919", "url": "https://it.wikipedia.org/wiki?curid=2050883", "title": "U.S. Naval Academy", "text": ""}
{"id": "2050899", "revid": "767487", "url": "https://it.wikipedia.org/wiki?curid=2050899", "title": "Piero Calabrese", "text": "In Italia ha lavorato e scritto per Alex Baroni, Giorgia, Zero Assoluto, Erredieffe, Julia Lenti e Marco Mengoni; inoltre \u00e8 stato uno dei componenti del complesso La Bottega dell'Arte, per cui ha scritto molti brani noti tra cui i due grandi successi \"Come due bambini\", che rimase in hit-parade per venticinque settimane arrivando fino al quinto posto, \"Amore nei ricordi\", classificatosi al secondo posto al Festivalbar 1976 e che rimase in hit-parade per venti settimane arrivando anch'esso al quinto posto;\nIn Francia il suo nome \u00e8 spesso abbinato a quello di Jeanne Mas con la quale collabora fin dai primi anni ottanta e assieme a lei ha lavorato con artisti internazionali quali come Tony Levin, Manu Katch\u00e9.\nAncora in Francia \u00e8 stato coproduttore dei Blossom Child, disco d'oro nel 1986, e produttore e autore di Amanda Lear con la Carrere, autore di Mireille Mathieu, autore e produttore di Carol Athena, Alex Parisi. Ancora all'estero autore di Moses \"Our Revolution\", disco d'oro e di platino. Autore e produttore per il Sud America del primo album di Laronte.\nBiografia.\nNel 1974 esordisce come componente de La Bottega dell'Arte gruppo col quale scala per moltissimi anni la hit parade nazionale con molti singoli ed album.\nNegli anni ottanta scrive per Franco Califano, Tiziana Rivale, Dee D. Jackson.\nNel 1993 apre a Roma, lo studio di registrazione Il Biplano da dove partono nuovi progetti e collaborazioni\nDal 1993 al 2002 scrive per i Dhamm, disco d'oro con \"Irene\", e i Ragazzi Italiani; scrive e produce i dischi di Lara Martelli, Erredieffe; produce i primi tre dischi di Zero Assoluto e ottiene vari dischi d'oro con i brani scritti per il primo album di Alex Baroni, \"Alex Baroni\"; produce il disco degli Archinu\u00e8, Premio Mia Martini della critica al Festival di Sanremo 2002.\nDal 2003 comincia a lavorare per gli arrangiamenti con l'Associazione Eleniana al progetto del coro de \"Le Matite Colorate\" dirette dal maestro Germano Neri su musiche di Padre Luca Zecchetto.\nNel 2004 e 2006 \u00e8 maestro orchestratore per il musical prodotto dal Teatro dell'Opera di Roma \"Viaggio verso il sole\", per il quale scrive anche i testi originali. .\nNel 2005 \u00e8 autore di \"C'\u00e8 di pi\u00f9\" di Alex Baroni.\nNel 2007 esce il doppio CD \"Alex Baroni Collection\" di Alex Baroni, nel quale compare in qualit\u00e0 di autore di alcuni brani. Sempre nello stesso anno collabora con Giorgia nel suo nuovo disco \"Stonata\".\nAd aprile 2009, con il patrocinio dell'IMAIE, con il nome \"Tusitala Project\", d\u00e0 vita al progetto di world music \"Echoes of Mediterranean\", album di sperimentazione pubblicato nell'ottobre 2009. Nel maggio dello stesso anno, esce una nuova produzione per la Sony, un disco con Lucilla Galeazzi e Peppe Voltarelli.\nA giugno 2009 assume la direzione artistica della Casa Editrice Ferdinando Bideri, per la quale d\u00e0 vita ad una serie di nuove etichette per nuove produzioni di vario stile e orientamento ed una dedicata al recupero del repertorio classico di tradizione.\nDal 2009 produce per Cantieri Musicali Marco Mengoni, vincitore della edizione Italiana di X Factor 2009, di cui l'anno successivo diviene direttore artistico nel suo primo tour.\nA settembre 2011 cura il nuovo singolo \"Solo (Vuelta al ruedo)\" di Marco Mengoni, che anticipa l'uscita dell'album \"Solo 2.0\" e .\nNel 2012, inizia la produzione di Julia Lenti.\nNel 2011, dopo molti anni come responsabile didattico per diverse scuole per il campo della fonia e produzione musicale, inizia una serie di seminari di produzione musicale rivolti ai musicisti e a giovani talenti.\nDal 2012 cura insieme al fratello Massimo, la didattica del Village Music Lab Academy di Caserta e tiene seminari e master per l'Universit\u00e0 LUISS di Roma, nell'ambito del corso di Master of Music.\nNel 2014 avvia la collaborazione con Stefano Corona. Il 2 aprile 2016 viene pubblicato il singolo \"Amare \u00e8 Facile\" come anticipo del primo album previsto per il settembre 2016.\nDischi di altri artisti a cui ha partecipato.\nLe partecipazioni sono da intendersi come arrangiatore, e/o musicista e/o autore"}
{"id": "2050902", "revid": "1564499", "url": "https://it.wikipedia.org/wiki?curid=2050902", "title": "Apeneste", "text": "Apeneste o Apameste () era un'antica citt\u00e0 della Daunia, fondata probabilmente intorno all'VIII secolo a.C.. \nStoria.\nApeneste \u00e8 citata dall'astronomo e geografo greco Claudio Tolomeo nel Libro III del suo \"Theatrum geographicum\" che, descrivendo le citt\u00e0 marittime dell'Apulia Dauna scrive \"Apulorum Dauniorum in Ionio pelago Salapia, Sipus, Apenestae, Garganus Mons. Et iuxta sinum Adriaticum Hyrium\".\nIn base ai numerosi ritrovamenti di monete recanti il nome di Oiniades (greco \"\u039f\u03b9\u03bd\u03b9\u03ac\u03b4\u03b5\u03c2\", latino \"Oeniadae\") oggi Iniades, paese oggi nel distretto dell'Etolia-Acarnania si attribuisce la fondazione di Apeneste a coloni Greci provenienti dall'Acarnania e dall'Etolia (regioni storiche della Grecia occidentale). Molto probabile la commistione di detti coloni con popolazioni indigene di origine illirica. La zona intorno a Mattinata presenta notevoli tracce e reperti di insediamenti di origine daunia su Monte Saraceno databili al IX secolo a.C. e quindi antecedenti alla migrazione greca (Ettore De Juliis in \"Iapigi. Storia e civilt\u00e0 della Puglia preromana\" e Marina Mazzei in \"I Dauni - Archeologia dal IX al V secolo a.C.\").\nEtimologia.\n\"Apeneste\" o \"Apameste\" deriva dal greco (\"\u1f00\u03c0\u03b1\u03bd\u03af\u03c3\u03c4\u03b7\u03bc\u03b9\") \"apan\u00edstemi\" = \"sorgo\", \"mi levo\", \"nasco\", come a dire \"sono l'oriente\", il mattino.\n \"Matinum\" \u00e8 ricordata da Orazio per il naufragio di Archita, e in diversi suoi versi per le sue api e per i suoi monti.\nControversie.\nL'origine di citt\u00e0 oggi esistenti dall'antica \"Apeneste\" \u00e8 oggi storicamente contesa da diverse citt\u00e0 quali:\nLa citt\u00e0 di Vieste, la quale rivendica un \"diritto\" di filiazione per la somiglianza fra le parole \"Apeneste\" e Vieste e per la relativa vicinanza geografica al sito dell'antica \"Matinum\". Invero non esistono rinvenimenti o testimonianze storiche di alcun genere che confermino un qualche legame. \"Merinum\" (oggi Merino, localit\u00e0 a 4\u00a0km dal centro di Vieste) e, pi\u00f9 precisamente, \"Vescta\" = Vesta (per la presenza di un tempio dedicato alla dea Vesta) \u00e8 pi\u00f9 probabile che abbiano dato origine all'attuale Vieste.\nLa Matino salentina rivendica anch'essa una probabile discendenza dall'antica \"Matinum\". Carlo Coppola, studioso salentino di etnolinguistica, in un articolo pubblicato nel 1999, asserisce che anche detta citt\u00e0 potrebbe vantare una discendenza diretta da \"Apeneste\" o perlomeno rivendicare una fondazione ad opera di cittadini dell'antica \"Matinum\" in diaspora dopo la distruzione della citt\u00e0. Lo stesso autore ammette che non vi sono fonti certe che confermino detta filiazione ma individua alcuni elementi probatori che fanno pensare concretamente ad una relazione fra la vecchia e la nuova Matino. Il Coppola nota nello specifico la fondazione della nuova Matino in concomitanza con la scomparsa della vecchia, intorno al 980 d.c., alcune discordanze dialettali con i comuni vicini che fanno della Matino nuova un piccolo enigma linguistico e lo stemma cittadino, adottato in epoca normanna, quindi poco dopo l'anno 1000 e la fondazione del borgo, che raffigura un sole nascente, esattamente il significato greco della parola \"Apeneste\". Tale ipotesi non inficia le altre, ma potrebbe essere parallela ad esse potendosi facilmente immaginare che una citt\u00e0 completamente distrutta, probabilmente per una incursione saracena o, secondo altre testimonianze, per un terremoto-maremoto, e ancora pi\u00f9 probabilmente per ambedue le evenienze, possa generare una diaspora dei sopravvissuti che possono aver preso strade e destini diversi.\nIl comune di Mattinata vanta anch'esso una qualche relazione con l'antica Matinus data la vicinanza geografica con il sito dove sorgeva Apeneste, probabilmente in Contrada Agnuli in territorio di Mattinata, ma la circostanza che lo stesso comune abbia poco pi\u00f9 di 150 anni di storia originandosi da un insediamento contadino di poche decine di persone databile agli inzi del 1800 e lasciando cos\u00ec oltre 8 secoli di buio e silenzio fra la scomparsa dell'antica Matinum e la comparsa di Mattinata, rende superfluo ogni disquisizione su una ovviamente impossibile filiazione diretta. Molto probabile invece che il nome Mattinata derivi dall'antica Matino, verosimilmente perch\u00e9 i pastori ed i contadini che fondarono l'originario nucleo di Mattinata intorno al 1780, potrebbero aver avuto una conoscenza tramandata oralmente dell'antica citt\u00e0 scomparsa ormai da almeno 800 anni al momento della costruzione delle prime pagliaie che rappresentarono l'embrione del nuovo comune, oppure perch\u00e9 la contrada dove si and\u00f2 a formare detto embrione aveva conservato negli anni una toponomastica legata all'antica \"Matinum\".\nRagionevolmente \"Apeneste/Matinum\" \u00e8 una delle tante citt\u00e0 che sono apparse e scomparse sui lidi pugliesi, lidi che hanno modificato il proprio aspetto urbanistico profondamente e ripetutamente nel corso dei 3000 anni di storia conosciuta. La citt\u00e0 ha avuto sicuramente sufficiente rilevanza economica, culturale e politica da essere citata da vari autori nell'antichit\u00e0 e la sventura di trovarsi esposta alle scorrerie saracene e barbaresche che per secoli hanno flagellato le coste del Meridione d'Italia. Scomparsa intorno al 950-980 d.c. da ogni carta o citazione storico-geografica, devastata al punto che per almeno 8 secoli nessuno nemmeno tenta di ricostruirla cadendo nell'oblio pi\u00f9 assoluto, rivive in qualche modo nelle poche vestigia di epoca tardo latina ancora visibili nel territorio di Mattinata e, forse, nel sangue di un altro popolo matinese erede dei \"Matinates ex Gargani\" di Pliniana memoria trasferitosi un po' pi\u00f9 a sud a dare vita ad una nuova Patria."}
{"id": "2050906", "revid": "19831581", "url": "https://it.wikipedia.org/wiki?curid=2050906", "title": "Apameste", "text": ""}
{"id": "2050910", "revid": "19831605", "url": "https://it.wikipedia.org/wiki?curid=2050910", "title": "Quinquagesima", "text": ""}
{"id": "2050912", "revid": "21880", "url": "https://it.wikipedia.org/wiki?curid=2050912", "title": "Lecanodiaspididae", "text": "Lecanodiaspididae \u00e8 una famiglia famiglia di insetti appartenente all'ordine dei Rincoti Omotteri, superfamiglia Coccoidea. Sono rappresentati in tutte le regioni zoogeografiche della Terra, con una maggiore frequenza nella regione orientale.\nDescrizione.\nSono insetti morfologicamente affini agli Asterolecaniidae ed ai Cerococcidae.\nLe femmine mostrano una spiccata neotenia. A differenza delle sopracitate cocciniglie, hanno in genere antenne composte da pi\u00f9 articoli. Il rostro \u00e8 composto da 1-2 segmenti. Sul dorso sono presenti pori ceripari disposti a coppie formando strutture a forma di otto come negli Asterolecaniidae. L'ano \u00e8 privo dell'anello sclerificato ed \u00e8 associato a due lamine sclerificate che possono fondersi in un'unica struttura.\nIl corpo \u00e8 protetto da uno scudetto di cera, di aspetto corrugato, di colore variabile dal giallo al bruno-rossastro. Sulla superficie dello scudetto sono spesso presenti 7-9 creste trasversali associate ad una cresta longitudinale mediana.\nBiologia.\nLo sviluppo postembrionale delle femmine si svolge in tre stadi di neanide, quello dei maschi in tre di neanide e due di ninfa (prepupa e pupa). Sono generalmente associati a piante legnose; alcune specie producono demorfazioni degli organi attaccati, per lo pi\u00f9 rappresentate da fossette in cui restano insediati gli insetti.\nNella specie \"Lecanodiaspis prosopidis\", il ciclo si svolge con una generazione l'anno e con svernamento allo stadio di uovo protetto dal follicolo della femmina.\nSistematica.\nLa famiglia comprende circa 80 specie ripartite fra undici generi:"}
{"id": "2050921", "revid": "767487", "url": "https://it.wikipedia.org/wiki?curid=2050921", "title": "Jean Thomas Guillaume Lorge", "text": "Ancien r\u00e9gime.\nIl 19 novembre 1785, all'et\u00e0 di 17 anni, si arruol\u00f2 nel 7\u00ba reggimento dei dragoni, e lo lasci\u00f2 il 13 ottobre 1791.\nGuerre rivoluzionarie francesi.\nEntr\u00f2 come capitano nel 1\u00ba battaglione Lombard nel settembre 1792, e fece prova del proprio coraggio durante i combattimenti di Malines (il 17 novembre), Gerpinnes e Marcinelle.\nIl 25 settembre 1793 viene promosso generale di brigata e con questo grado entra nell'armata delle Ardenne. Nella campagna di quello stesso anno fa mostra di s\u00e9 assistendo con delle manovre combinate il generale Jourdan nella spedizione su Arlon.\nSuccessivamente sostituisce il generale di divisione Marceau dell'armata della Sambre-et-Meuse, che aveva dovuto abbandonare temporaneamente il comando a causa di una caduta da cavallo. And\u00f2 cos\u00ec a porre un blocco a Namur e contribu\u00ec ai successi dei combattimenti dell'Ourthe e della Roer e alla presa di Coblenza il I brumaio anno II (22 ottobre 1793).\nPass\u00f2 il Reno a Uerdingen (Krefeld) agli ordini del generale Kl\u00e9ber, e si copr\u00ec di gloria alle confluenze di F\u00fcrfeld e Dieffenthal, che riusc\u00ec a passare dopo una sanguinosa battaglia. Dopo aver passato nuovamente il Reno, si batt\u00e9 con intrepidit\u00e0 nella battaglia di Altenkirchen il III giorno complementare anno IV (19 settembre 1796). Inoltre prese parte attiva alle operazioni dell'assedio di Magonza, agli ordini di Marceau. \nL'anno successivo passa all'armata del Reno sotto il comando del generale Bruneteau mentre l'anno IV viene ingaggiato nell'armata d'Elvezia. Si diresse rapidamente nel Vallese che si era appena levato contro la Francia, si impadron\u00ec di Sion e cos\u00ec soffoc\u00f2 sul nascere l'insurrezione.\nIl 15 germile anno VII (4 marzo 1799) viene nominato generale di divisione e prende il comando, agli ordini di Massena, delle truppe disseminate nel Fricktal e nei paesi limitrofi.\nIl 13 fiorile anno VIII (2 maggio 1800) \u00e8 al comando di una divisione dell'armata del Danubio, sotto Moreau, e d\u00e0 nuova prova del suo valore a Engen il 13 pratile anno VIII (2 giugno 1800).\nIl 29 frimaio anno IX (20 dicembre 1800) comanda la divisione d'avanguardia dell'armata del Reno, passa la Limmat, spinge le truppe nemiche sotto le mura di Zurigo e, il giorno successivo, guida la presa della citt\u00e0 dando la carica in persona alla testa della cavalleria.\nConsolato e impero.\nIl generale Lorge assistette alla Battaglia di Marengo il 6 messidoro anno IX (25 giugno 1801). Il 19 frimaio anno XII (11 dicembre 1803) viene nominato membro della Legion d'onore.\nIl 2 frimaio anno XIV (23 novembre 1805) comanda la III divisione dell'armata del Nord e l'11 febbraio 1806 riceve il comando della XXVI divisione militare. Il 10 novembre l'Imperatore gli affida la divisione di cavalleria dell'VIII corpo della Grande Armata e la V divisione dei dragoni il 25 maggio 1807. Inoltre partecipa alla campagna del 1809 sotto il maresciallo Soult.\nViene fatto barone nel 1808 e nominato governatore della Manica il 5 ottobre 1810. Il 13 marzo 1813 prende il comando della VII divisione di riserva della cavalleria pesante della Grande Armata e quello della divisione di cavalleria leggera del III corpo il 25 marzo 1813.\nRestaurazione.\nMesso in disponibilit\u00e0 l'11 febbraio 1814, aderisce agli atti del Senato e viene nominato dal re commissario in Portogallo e Spagna per la restituzione dei prigionieri francesi. L'8 luglio riceve il titolo di cavaliere di San Luigi e il 23 agosto di grand'ufficiale della Legion d'Onore.\nVenne congedato definitivamente il primo gennaio 1825 e mor\u00ec il 28 novembre 1826 a Chauconin nel dipartimento della Senna e Marna.\nA lui \u00e8 dedicata una caserma nella sua citt\u00e0 natale, Caen; il suo nome inoltre \u00e8 inciso sotto l'Arco di Trionfo (lato nord, colonna 6) tra quello delle 660 personalit\u00e0 che servirono nell'esercito durante la rivoluzione e il primo impero.\nFonti.\n\u00abJean Thomas Guillaume Lorge\u00bb, in \"Biographie des c\u00e9l\u00e9brit\u00e9s militaires des arm\u00e9es de terre et de mer de 1789 \u00e0 1850\" di Charles Mulli\u00e9, 1852"}
{"id": "2050922", "revid": "765341", "url": "https://it.wikipedia.org/wiki?curid=2050922", "title": "Fran\u00e7ois Joseph Didier Liedot", "text": "Biografia.\n Fran\u00e7ois Joseph Didier Liedot nacque a Metz il 4 febbraio 1773. Giovane abbandon\u00f2 il seminario di Sainte-Anne per arruolarsi nell'arma del genio come tenente.\nSi distinse nei combattimenti con l'armata del Reno, nella campagna d'Egitto del 1798 ove per merito fu nominato capitano. Dopo l'assedio di San Giovanni d'Acri del marzo-maggio 1799, Napoleone, visto che il Liedot si era comportato egregiamente, lo nomin\u00f2 personalmente capo di battaglione: aveva appena 22 anni d'et\u00e0.\nRientrato in Francia, fu nominato colonnello e incaricato della ristrutturazione della Rocca d'Anfo (Rocha Anfouse in francese). Terminato brillantemente l'incarico, si occuper\u00e0 anche della fortificazione di Alessandria guadagnandosi la riconoscenza della popolazione locale poich\u00e9 rispett\u00f2 durante l'esecuzione dei lavori le propriet\u00e0 private. \nVista la professionalit\u00e0 dell'ufficiale, Napoleone lo nomin\u00f2, nel 1812, capo di stato maggiore presso il quartier generale di Mosca durante la campagna di Russia.\nDurante un'esplorazione, il colonnello Liedot cadde in un'imboscata di un reparto di cosacchi e fu ferito gravemente da un colpo di fucile in pieni petto. Nonostante le cure, dopo una notte di patimenti, mor\u00ec il giorno successivo.\nNel 1812 il Fort de la Sommit\u00e9, una fortificazione situata a \u00cele-d'Aix nel dipartimento della Charente Marittima fu intitolato Fort Li\u00e9dot, ultimo omaggio al grande ingegnere militare."}
{"id": "2050928", "revid": "116260604", "url": "https://it.wikipedia.org/wiki?curid=2050928", "title": "Piccolo Sceriffo", "text": "Kit Hodgkins \u00e8 un personaggio immaginario noto come Il Piccolo Sceriffo creato da Tristano Torelli e disegnato da Camillo Zuffi e protagonista di una serie a fumetti di genere western pubblicata dal 1948 al 1966 dall'editore Torelli e poi dall'editore Angelo Fasani. La serie, esordendo il 30 giugno 1948, risulta essere il primo fumetto pubblicato in Italia nel formato a strisce; la serie ha avuto diverse edizioni straniere ed \u00e8 stata ristampata in Italia numerose volte fino agli anni novanta. Gli autori realizzarono anche due romanzi con il personaggio e nel 1950 venne presentato alla Mostra Internazionale del Cinema di Venezia un film andato poi perduto diretto da Vittorio Sala.\nIl personaggio appartiene a una schiera di eroi adolescenti molto diffusi negli anni cinquanta e sessanta come Capitan Miki, il Piccolo Ranger e altri\nBiografia del personaggio.\nKit Hodghins (o Hodgkins), rimasto orfano del padre sceriffo, cattura l'assassino del padre e diviene il nuovo sceriffo di Praire Town. I comprimari sono Piggy, la sorella Lizzie, la fidanzata Flossie figlia di Garrett, e Roki, un coyote addomesticato \nStoria editoriale.\nLa serie delle storie del personaggio inizia sulla testata omonima edita dalla Torelli dal 1948 fino al 1957 quando la collana modific\u00f2 per varie volte la testata fino a quando, nel 1960, la serie di storie del personaggio prosegu\u00ec prima sulla nuova testata \"Sceriffo Gigante\" e poi sull\"'Albo Grandi Avventure\", per poi concludersi definitivamente nel 1966 su un'altra testata \"Il Piccolo Sceriffo\".\nIl personaggio esordisce sulla serie omonima il 30 giugno 1948 edita inizialmente dalla Editrice Star che poi diverr\u00e0 Editrice Torelli; le storie sono scritte da Tristano Torelli e Giana Anguissola e disegnate da Camillo Zuffi; la collana venne edita divisa in dieci serie con cambi di formato - prima a striscia, poi a quadrotto e infine a libretto - e chiuse dopo 847 albi il 30 dicembre 1965. Le prime cinque serie hanno come testata \"Il Piccolo Sceriffo\" e, oltre alle storie del personaggio, pubblicavano anche altre serie a fumetti e racconti in prosa; dalla sesta serie la testata divenne \"Il Nuovo Sceriffo\" e presentava, oltre alla serie a fumetti del personaggio intitolata ora \"Kit lo Sceriffo\", altre serie a fumetti sia italiani che stranieri; dalla ottava serie la testata diventa \"Il Nuovo Sceriffo presenta Radar\", un personaggio ideto da Franco Donatelli, e venne edita dalla Fasani che present\u00f2, insieme alle storie di Radar, nuove storie del personaggio e altre serie di autori italiani; dalla nona serie la testata diventa definitivamente \"Radar\" e le nuove storie del personaggio proseguono sulla nuova testata \"Sceriffo Gigante\" e sull\"'Albo Grandi Avventure\". Della prima testata vengono editi 18 numeri dal 1963 al 1964 che presentano nuove storie del personaggio insieme a ristampe delle prime storie oltre a quelle di nuovi personaggi italiani; le nuove storie del personaggio proseguono poi nei numeri pari della seconda testata con il titolo \"Kit lo Sceriffo\", realizzate da Tristano Torelli e Camillo Zuffi, e pubblicate dal 1964 al 1965 per trenta numeri sempre dall'editore Fasani. L'anno successivo, su quattro numeri della settima e ultima serie della testata di ristampe \"Il Piccolo Sceriffo\", edita dalla S.E.P.I.M, vengono pubblicati gli ultimi episodi inediti del personaggio concludendone definitivamente la saga.\nRistampe.\nIl personaggio \u00e8 stato riproposto in numerose ristampe nel corso degli anni in nuove collane o in edizioni anastatiche. Una prima ristampa si era gi\u00e0 avuta nel 1949 in una testata omonima edita fino al 1953 che ripropose parzialmente la prima serie a strisce, sostituita poi dalla testata sempre omonima edita dal 1954 al 1966 per 153 numeri divisi in sette serie che ripropose l'intera serie originale del personaggio gi\u00e0 edita dal 1948 con, in pi\u00f9, gli ultimi episodi inediti nel 1966, oltre a quelli gi\u00e0 presentati su \"Sceriffo Gigante\". Contemporanea di questa collana fu la testata \"Albo dello sceriffo\" edita tra il 1957 e il 1958 per 55 numeri che ristamparono solo la prima serie seguita poi dalla collana \"Piccolo Sceriffo Mensile\", edita per 33 numeri dal 1965 al 1967, che present\u00f2 la ristampa di storie del personaggio comparse su varie edizioni Fasani e Torelli ed edita prima dall'editore Fasani e poi dalla S.E.P.I.M. Nel 1969 ci fu una edizione dell'editore Meroni intitolata \"Sceriffo Kit\", edita fino al 1970 per 10 numeri al quale seguirono riproposte delle storie nelle testate EVVIVA! della Sepim nel 1973, Comics Color Book della M.G. nel 1977 e quelle dell'editoriale Dardo negli anni novanta che pubblic\u00f2 nel formato bonelliano una nuova serie di ristampe edita fino al 2001 per 112 numeri che riproposero sui primi 100 numeri in ordine cronologico le storie del personaggio, completandone la serie con la testata \"Il Piccolo Sceriffo Old America\", edita in 21 volumi dal 1990 al 1994. Ci sono poi state anche varie ristampe anastatiche edite delle Edizioni Vecchi Ricordi.\nEdizioni estere.\nLa serie a fumetti \u00e8 stata pubblicata anche all'estero: ha avuto un'edizione inglese intitolata Little Sheriff, una francese intitolata Le Petit Sh\u00e9riff della Sag\u00e9, una tedesca intitolata Der Kleine Sheriff e una brasiliana delle edizioni Vecchi.\nAltri media.\nNarrativa.\nGiana Anguissola e Tristano Torelli sono gli autori di due romanzi: \u201cIl Piccolo Sceriffo\u201d e \u201cArtiglio nero\u201d.\nCinema.\nDal fumetto fu tratto nel 1950 un mediometraggio omonimo diretto da Vittorio Sala ed interpretato dai nipoti di Tristano Torelli. Dopo esser stato presentato nella sezione ragazzi della XI Mostra del cinema di Venezia ebbe una sola proiezione in orario mattutino il giorno 3 dicembre 1950 presso il cinema Impero di Milano. L'unica copia sarebbe stata venduta insieme a materiale editoriale inerente al film, a parenti di Torelli emigrati in Sud America. Il film si considera purtroppo perduto.\nFotoromanzo.\nNel 1972 ne fu tratto un fotoromanzo sexy edito sul quattordicinale per uomini Caballero della Sepim il cui editore era il figlio di Tristano Torelli, Guglielmo."}
{"id": "2050929", "revid": "729019", "url": "https://it.wikipedia.org/wiki?curid=2050929", "title": "Junkers D.I", "text": "Lo Junkers D.I fu un aereo da caccia monoplano ad ala bassa sviluppato dall'azienda aeronautica tedesco imperiale Junkers-Fokker Werke AG (JFA) nei tardi anni dieci del XX secolo.\nImpiegato dai reparti aerei dalla Kaiserliche Marine, la marina militare tedesco imperiale, entr\u00f2 in servizio nel 1918 operando nelle fasi finali della prima guerra mondiale fino al termine del conflitto. Il modello si ricorda per essere stato il primo caccia di costruzione interamente metallica ad entrare in servizio operativo.\nStoria del progetto.\nIl prototipo era una iniziativa privata della Junkers designato come J 7 e fece il primo volo il 17 settembre 1917. Venne mostrato all'\"Idflieg\" all'inizio dell'anno seguente e rivel\u00f2 abbastanza prestazioni per ricevere un ordine per tre aerei supplementari per le prove. Tuttavia, le modifiche apportate da Junkers furono abbastanza significative al punto di ridisegnare il successivi esemplari come J 9.\nDurante le prove il J 9 dimostr\u00f2 di mancare della maneggevolezza necessaria per un caccia di prima linea ma venne giudicato adeguato come caccia della marina e quindi venne ordinato un lotto di 12. Questi avrebbero dovuto essere stati forniti ad un'unit\u00e0 navale della marina imperiale nel settembre 1918 ma dotato la stessa unit\u00e0 riassegnato al fronte orientale dopo l'armistizio.\nUno sopravvive nel Mus\u00e9e de l'Air et de l'Espace vicino a Parigi."}
{"id": "2050932", "revid": "119991", "url": "https://it.wikipedia.org/wiki?curid=2050932", "title": "Selva di Santa Fiora", "text": ""}
{"id": "2050955", "revid": "1573940", "url": "https://it.wikipedia.org/wiki?curid=2050955", "title": "Palazzo Stub", "text": "Palazzo Stub \u00e8 un palazzo di Livorno, sito in via Castelli, all'esterno del Rivellino di San Marco.\nStoria.\nLe origini del palazzo, attribuito al disegno di Riccardo Calocchieri, risalgono all'urbanizzazione delle aree esterne al Rivellino di San Marco; qui, in un lotto di terreno compreso tra il Fosso Reale ed il Canale dei Navicelli, Gherardo Stub fece costruire, precedentemente al 1829, la propria dimora; essa si inseriva nei pressi della Porta San Marco, il varco realizzato dai francesi alla fine del suddetto rivellino.\nLa famiglia Stub, originaria della Norvegia, nei primi anni dell'Ottocento si era trasferita a Livorno, dove aveva avviato una consistente attivit\u00e0 commerciale di materiale ligneo per armature navali.\nSuccessivamente, Gherardo Stub fu eletto console generale di Svezia e Norvegia (1846), mentre il figlio Araldo divenne consigliere della Cassa di Risparmio di Livorno.\nProprio a seguito di una iniziativa della Cassa di Risparmio, tesa alla realizzazione di un asilo per bambini di sesso maschile e femminile, nel 1887 il palazzo fu ceduto allo stesso istituto bancario e divenne sede degli \"Asili infantili della Cassa di Risparmi di Livorno\". Successivamente, nel corso del XX secolo fu destinato ad ospitare un istituto scolastico (l'Avviamento Industriale).\nRisparmiato dai bombardamenti della seconda guerra mondiale, dal 1993, dopo un impegnativo restauro, \u00e8 sede della Compagnia D'Alesio, una societ\u00e0 attiva soprattutto nel trasporto di prodotti petroliferi e nel loro stoccaggio in ambito portuale.\nDescrizione.\nPalazzo Stub si inserisce in un lotto di terreno non distante dal quartiere della Venezia Nuova e compreso tra il fosso esterno al Rivellino di San Marco ed il Canale dei Navicelli.\nIl complesso si eleva su tre piani fuori terra ed \u00e8 affiancato da due corti, chiuse verso la strada mediante alti muraglioni, integrati uniformemente nel prospetto dell'edificio.\nLa facciata principale, sulla via Castelli, presenta un'architettura sobria, con richiami tardo-rinascimentali; l'apparato decorativo si esaurisce nelle cornici modanate che circondano le aperture vetrate, mentre la parte centrale del complesso \u00e8 sottolineata da un ampio balcone, sul quale affacciano gli ambienti del primo piano.\nL'interno si sviluppa attorno ad un vasto atrio, articolato per mezzo di colonne che sostengono un soffitto a cassettoni. Da qui, una scala monumentale conduce ai piani superiori, che rispecchiano in buona parte la configurazione originaria del palazzo."}
{"id": "2050956", "revid": "35707", "url": "https://it.wikipedia.org/wiki?curid=2050956", "title": "Kid Creole", "text": ""}
{"id": "2050961", "revid": "1573940", "url": "https://it.wikipedia.org/wiki?curid=2050961", "title": "Riccardo Nowak", "text": "Ai Giochi della IV Olimpiade, disputatisi a Londra nel 1908, si \u00e8 aggiudicato una medaglia d'argento nella competizione di sciabola a squadre dopo essere stato eliminato ai primi turni in quella individuale. Quattro anni dopo partecipa alle gare di spada uscendo ancora prematuramente in quella individuale e sfiorando il bronzo in quella a squadre."}
{"id": "2050963", "revid": "767487", "url": "https://it.wikipedia.org/wiki?curid=2050963", "title": "Burro Banton", "text": "Burro emerse durante la met\u00e0 del 1980 all'inizio della mania digitale dancehall (avviata da artisti come King Jammy e Cutty Ranks) e raggiunse la notoriet\u00e0 con il suo inno \"Boom Wah Dis\", registrato sul Steely &amp; Clevie riddim chiamato \"Street Sweeper\". \nEgli \u00e8 noto per il suo stile molto aggressivo ma soprattutto per la voce profonda e graffiante ispirazione per molti artisti moderni dancehall come Buju Banton, Bounty Killer, e Elephant Man.\nStoria.\nNel 1992 Super Cat firma con la Columbia / PMI Records e Burro lascia la Giamaica per New York dove lavora in pianta stabile con Bobby Konders, sound man e produttore per il suo marchio Massive B. Proprio qui registra numerose hit che schizzano in vetta alle hit Giamaicane come \"Washington Session\", \"Tek a Set\", \"Westmoreland Sensi Come From\".\nQuesto sembra essere il preludio all'uscita di un nuovo album che non sarebbe passato inosservato sul palcoscenico internazionale del reggae e della dancehall, infatti nel 1993 proprio sul label Massive B esce il suo secondo LP \"The Original Banton\" ed il suo nome \u00e8 rilanciato alla grande da nuovi singoli tra cui il potentissimo \u2018Boom wa dis\u2019, prodotto da Steelie &amp; Clevie sul loro Street Sweeper riddim. Proprio a una delle migliori e pi\u00f9 rispettate squadre di produzione, quale Steelie &amp; Clevie, venne l'intuizione geniale di montare \"Boom Wha Dis\" sul mortale \"Street Sweeper\" riddim, intuizione accolta da \nBurro, infatti la hit schizza alla vetta delle classifiche non solo a Kingston ed in tutta la Giamaica, ma anche a New York, Miami ed oltre. Il singolo \u00e8 stato in pesante rotazione per mesi in tutti i circoli di Reggae del mondo.\nDopo il successo di \"The Original Banton\".\nDopo il successo Burro estende la sua carriera con singoli prodotti sempre all'insegna della sua ultima etichetta \"Massive B\", \"Politicans\" \u00e8 uno di questi, sviluppato sul \"Lickshot Rewind\" riddim. In questo singolo il deejay intende denunciare la dura condizione sociale del ghetto di Kingston ed invitare i politici a mantenere le proprie promesse. Altre produzioni sono: \"Phenomenum 2\" sul \"Dun Dem\" riddim, Rock, Penicillin e la hit \"Jah Jah Rule\".\nBurro Banton \u00e8 stato in tour costantemente negli ultimi dieci anni in tutta l'Asia, l'Europa e Nord America condividendo il palco con Capleton e Bounty Killer, solo per citarne alcuni e distinguendosi nella sua performance grazie alla sua originalit\u00e0.\nBurro continua inoltre a registrare con discreto successo commerciale e premiato dalla critica, come accaduto in occasione della sua hit pi\u00f9 recente \"Badder Den Dem\", realizzata in collaborazione con la Massive B per il videogioco \"Grand Theft Auto IV\"."}
{"id": "2050965", "revid": "1452073", "url": "https://it.wikipedia.org/wiki?curid=2050965", "title": "Apocalisse (Magic)", "text": "Apocalisse (\"Apocalypse\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 4 giugno 2001, \u00e8 il terzo e ultimo set del \"blocco di Invasione\", che comprende anche \"Invasione\" e \"Congiunzione\".\nAmbientazione.\nLa guerra interplanare fra Phyrexia e Dominaria volge al termine. Una task force di nove viandanti dimensionali si infiltra nel piano delle macchine per distruggerlo dall'interno, ma gli inganni dell'oscuro signore corrompono anche i membri di questa spedizione. La ciurma della nave volante Cavalcavento cerca disperatamente un antico tomo Thran, per capire come poter utilizzare l\"'arma dell'eredit\u00e0\", mentre Gerrard si trova a fronteggiare l'ex alleato Crovax, ora evincaro dominante di Rath. Intanto le truppe sopravvissute della coalizione, guidate da Grizzlegrom, Eladamri, e Lin Sivvi, combattono contro orde di mostruosit\u00e0 meccaniche cercando di raggiungere la \"Fortezza\" ad Urborg. Ma infine lo stesso Yawgmoth giunge a Dominaria attraverso un portale. Quando ogni speranza di vittoria sembra ormai perduta, Urza rinsavisce e annienta Phyrexia e il suo dio sacrificando se stesso.\nCaratteristiche.\n\"Apocalisse\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 la maschera di \"Yawgmoth\", e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Apocalisse\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\n\"Prerelease\".\n\"Apocalisse\" fu presentata in tutto il mondo durante i tornei di prerelease il 26 maggio 2001, in quell'occasione venne distribuita una speciale carta olografica promozionale: il \"Fungherrante\", che presentava il nome e il testo della carta in sanscrito. \u00c8 stata la terza e ultima carta promozionale delle prerelease a essere stampata in una lingua morta.\nRistampe.\nNessuna carta del set \u00e8 stata ristampata da precedenti.\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, vengono invece ulteriormente sviluppate le meccaniche dei due set precedenti, ovvero le magie multicolori e l'abilit\u00e0 \"Potenziamento\", vengono inoltre stempate cinque nuove \"carte split\"."}
{"id": "2050984", "revid": "108319886", "url": "https://it.wikipedia.org/wiki?curid=2050984", "title": "Gherardo Stub", "text": "Biografia.\nFiglio di Jacob Stub ed Emma Dissenttun, nacque in Norvegia e negli ultimi anni del Settecento si trasfer\u00ec a Livorno, dove avvi\u00f2 un'attivit\u00e0 di commercio di legname per armature navali.\nContemporaneamente divenne procuratore di numerose famiglie inglesi e negli anni venti del medesimo secolo fece innalzare la propria dimora, nota come Palazzo Stub, all'esterno delle fortificazioni del Rivellino di San Marco.\nSpos\u00f2 l'inglese Giovanna Hall, figlia del cappellano inglese Thomas Hall. Uno dei loro figli, Araldo (Harald), dopo aver completato gli studi a Lipsia, collabor\u00f2 col padre nella rappresentanza di navi e trasporti russi e svedesi. Nel 1846 Gherardo Stub fu eletto console gerente del regno di Svezia e Norvegia a Livorno ed entr\u00f2 a far parte della nobilt\u00e0 cittadina nel 1838.\nAnche il figlio Araldo spos\u00f2 una ragazza di origini inglesi e, per ragioni commerciali, viaggi\u00f2 molto, diventando Cavalier dell'Ordine Reale di Vasa e consigliere della Cassa di Risparmio di Livorno. Le cronache di quei viaggi furono trascritte su 22 volumi, che, nel 1906, Axel Chum, nipote di Araldo, cedette al Comune di Livorno.\nGherardo mor\u00ec nel 1858 ed \u00e8 sepolto al Cimitero della Congregazione Olandese Alemanna."}
{"id": "2050985", "revid": "7969", "url": "https://it.wikipedia.org/wiki?curid=2050985", "title": "Charles Scorsese", "text": ""}
{"id": "2050990", "revid": "1762097", "url": "https://it.wikipedia.org/wiki?curid=2050990", "title": "Tutor", "text": ""}
{"id": "2050996", "revid": "339392", "url": "https://it.wikipedia.org/wiki?curid=2050996", "title": "Eptesicus nilssoni", "text": ""}
{"id": "2050999", "revid": "155613", "url": "https://it.wikipedia.org/wiki?curid=2050999", "title": "Riccardo Calocchieri", "text": "Nato a Livorno da Pietro, un modesto pittore, e Anna Fossati, si form\u00f2 all'Accademia di Belle Arti di Firenze, lavorando in seguito nel corpo degli architetti e degli ingegneri delle \"Regie Fabbriche\" e poi dell'\"Intendenza della Casa Imperiale\".\nPoich\u00e9 la famiglia non poteva sostenerne gli studi, usufru\u00ec dell'eredit\u00e0 Sardi, un lascito destinato a studenti livornesi di valore e che si guadagn\u00f2 a pieni voti con un pubblico esperimento di geometria pratica.\nFu attivo soprattutto a Livorno, dove fece da apprendista al celebre ingegnere Salvetti. Si occup\u00f2, all'inizio dell'Ottocento, dell'acquedotto di Colognole per volere di Maria Luisa di Borbone, reggente al Regno di Etruria.\nDurante il periodo napoleonico rimase inviso al regime e non pot\u00e9 lavorare fino al ripristino del governo toscano nel 1814 allorch\u00e9 fu nominato prima ingegnere presso Orbetello e poi secondo architetto di Livorno.\nA Livorno, in collaborazione con altri progettisti, realizz\u00f2 l'impianto originario del Cimitero comunale dei Lupi, innalz\u00f2 il Palazzo Uzielli nei pressi dell'attuale piazza Cavour e, nel Duomo di Livorno restaur\u00f2 la Cappella della Concezione, mentre Luigi Ademollo ne affresc\u00f2 la volta (la cappella \u00e8 stata distrutta durante la seconda guerra mondiale).\nIntorno al 1832, edific\u00f2, per Fran\u00e7ois Jacques de Larderel, il primo nucleo dell'omonimo palazzo, dove in seguito lavorarono anche Gaetano Gherardi e Ferdinando Magagnini.\nA Calocchieri \u00e8 stato anche attribuito il progetto di Palazzo Stub, posto nei pressi del Rivellino di San Marco e costruito negli anni venti dell'Ottocento su commissione di Gherardo Stub.\nSotto i Lorena si occup\u00f2 anche delle fortificazioni di Livorno, Vada, Bibbona e Orbetello. Fu anche socio ordinario dell'Accademia Labronica, presso cui svolgeva letture di Memorie Scientifiche. "}
{"id": "2051003", "revid": "556553", "url": "https://it.wikipedia.org/wiki?curid=2051003", "title": "New England (Australia)", "text": "New England (Nuova Inghilterra) \u00e8 il nome dato alla regione che si trova nel nord del Nuovo Galles del Sud, in Australia.\nArmidale e Tamworth sono tradizionalmente i due principali centri abitati. Ad Armidale ha sede l'Universit\u00e0 del New England, il primo ateneo fondato fuori da una capitale di stato, con molti parchi sparsi per la citt\u00e0. Tamworth, invece, \u00e8 la capitale della musica country australiana e delle competizioni equestri. Oggigiorno la rapida crescita di centri costieri come Ballina, Coffs Harbour, e Port Macquarie hanno superato le due dell'entroterra.\nLe aree interne vedono una ricca produzione di lana grezza, mentre quelle litoranee hanno una diffusa produzione agricola di tipo semi-tropicale (come ad esempio la coltivazione di canna da zucchero). La costiera settentrionale \u00e8 nota come meta turistica, soprattutto le due citt\u00e0 di Byron Bay e Murwillumbah.\nGeografia.\nPoich\u00e9 i confini del New England non sono definiti, si possono dare diverse definizioni di questo termine.\nLa definizione pi\u00f9 restrittiva \u00e8 quella che individua il New England nei territori montuosi che formano parte della Grande Catena Divisoria, tra il Liverpool Range a sud e i confini del Queensland a nord. L'area include zone a oltre 800 metri sul livello del mare, con un caratteristico clima freddo, una caratteristica vegetazione ed un paesaggio caratterizzato da rocce granitiche. Questa regione montuosa \u00e8 spesso indicata con i nomi di \"New England Tableland\", \"New England Plateau\" (Altopiano del New England) o \"Northern Tablelands\". Alcune zone raggiungono i 1000 metri sul livello del mare, toccando i 1600\u00a0m con \"Round Mountain\". In questa definizione di New England, rientra un'area che comprende le citt\u00e0 e i distretti di Tenterfiled, Glen Innes, Inverell, Armidale e Walcha.\nUna definizione pi\u00f9 estesa della regione del New England comprende anche le aree oltre le regioni montuose, ovvero i \"North West Slopes\" e i \"Liverpool Plains\"; le valli del fiume Gwydir e del Namoi e relativi affluenti; le collinette e le zone montuose della parte occidentale degli altipiani centrali del New England. Questa definizione comprende anche citt\u00e0 e distretti come Moree, Narrabri, Gunnedah, Manilla, Tamworth, Quirindi. L'area denominata \"Granite Belt\" (cintura di granito), appartenente al Queensland, pu\u00f2 essere inclusa nella regione del New England in quanto prosecuzione naturale del New England Plateau.\nNella sua definizione pi\u00f9 vasta, il New England comprende i bassipiani costieri del nord del Nuovo Galles del Sud, conosciuti come \"North Coast\" o regione dei fiumi settentrionali, e citt\u00e0 come Lismore e Grafton. Tuttavia, eccezion fatta per i casi in cui si chiese la creazione dello Stato del New England, solitamente questa regione non comprende la zona della North Coast.\nIl New England \u00e8 attraversato dalla \"New England highway\" (autostrada del New England), che, toccando Tamworth, Armidale, Glen Innes e Tenterfield, collega il Nuovo Galles del Sud con il Queensland. La \"Main North railway line\" (principale ferrovia settentrionale) \u00e8 stato il primo collegamento ferroviario tra i due stati, ma \u00e8 stata oggi abbandonata a nord di Armidale in favore della \"North Coastal railway line\" (ferrovia della costa settentrionale). Le \"Oxley Highway\", \"Gwydir Highway\", \"Waterfall Way\" e \"Bruxner Highway\" attraversano l'area del New England da ovest a est.\nL'altopiano delle \"Northern Tablelands\", che caratterizza la topografia della regione, \u00e8 percorso nella sua parte orientale dalle sorgenti e dagli affluenti del fiume Clarence e del Macley, che in vari punti formano gole, come a Dorrigo, e cascate, come le cascate Ebor e le Wollomombi a est di Armidale. Vi sono numerosi parchi naturali nella regione, come il parco nazionale del New England, il secondo pi\u00f9 antico parco naturale australiano, in cui si trova la seconda cima pi\u00f9 alta del New England, \"Point Lookout\".\nNella sua parte occidentale, l'altopiano \u00e8 meno roccioso e percorso verso ovest dagli affluenti dei fiumi Severn, Namoi e Gwydir, che formano parte del bacino Murray-Darling. Sul fiume Gwydir si trova, inoltre, la diga Copeton, mentre nel bacino del Namoi si trovano le dighe Keepit, Chaffey e Split Rock. Nella zona montuosa, il principale gruppo \u00e8 il \"Nandewar Range\", che raggiunge il suo punto pi\u00f9 elevato con il monte Kaputar, vicino a Narrabri.\nTra i parchi nazionali della regione orientale rientrano:\nPreistoria.\nLa regione fu occupata per migliaia di anni da aborigeni, in particolare a ovest dai Kamilaroi. Nelle zone montuose si parlavano lingue ormai estinte, come l'Anaiwan (o Nganaywana), il Ngarrabal e il Marabal.\nStoria.\nIl primo europeo che esplor\u00f2 l'area del New England fu l'inglese John Oxley, che attravers\u00f2 la parte meridionale del New England Range e scopr\u00ec Port Macquarie, cui diede il nome. Nel 1827 Allan Cunningham, percorrendo l'estremit\u00e0 occidentale del Range, raggiunse Darling Downs, nel Queensland e l'area fu aperta per gli insediamenti negli anni trenta, sebbene le zone semi-tropicali della costa non si svilupparono per molti anni.\nIl 22 maggio 1839 il Distretto del New England fu cos\u00ec definito dalla Gazzetta: \"\"Distretto del New England\": delimitato a est da una linea verso nord che parte dalla cima del monte Werrikimber, all'inizio del fiume Hastings; a sud da una linea verso ovest dal monte Werrikimber alla Grande Catena Divisoria; a ovest dall'estremit\u00e0 occidentale della Grande Catena Divisoria, includendo il Tableland; a nord il confine non \u00e8 definito.\"\nLe stazioni di polizia del comando locale (LAC, \"Local Area Command\") del New England sono: Armidale, Ashford, Bundarra, Deepwater, Delungra, Emmaville, Glen Innes, Guyra, Inverell, Tenterfield, Tingha, Uralla e Yetman. Bendemeer, Nowendoc, Walcha e Walcha Road appartengono al LAC di Oxley.\nMovimento per il nuovo stato.\nVi sono stati numerosi tentativi di costituire il New England come un nuovo Stato all'interno del Commonwealth australiano, soprattutto nei periodi in cui il partito laburista australiano governava il Nuovo Galles del Sud. Negli anni trenta e negli anni sessanta del Novecento il Movimento per il nuovo stato del New England promosse la separazione del New England dal Nuovo Galles del Sud, appoggiato dal Partito nazionale d'Australia che sperava di riuscire a governare questo nuovo Stato.\nIl 29 aprile 1967 si tenne nella regione un referendum per il distaccamento dal Nuovo Galles del Sud, nel quale i 'no' vinsero con il 54% dei voti.\nIl Capitolo VI della Costituzione Australiana concede la formazione di nuovi stati, ma solo dietro consenso dello Stato in questione. Il Nuovo Galles del Sud non ha mai espresso simili intenzioni nei confronti del New England."}
{"id": "2051004", "revid": "174925", "url": "https://it.wikipedia.org/wiki?curid=2051004", "title": "Gaspero Pampaloni", "text": "Nato nella seconda met\u00e0 del XVIII secolo, nei primi decenni dell'Ottocento fu particolarmente attivo a Livorno.\nQui, nel 1806, sui terreni dell'ex Rivellino di San Marco, complet\u00f2 il sontuoso Teatro San Marco (semidistrutto durante la seconda guerra mondiale). Nei medesimi anni collabor\u00f2 con Riccardo Calocchieri nella realizzazione del Cimitero comunale dei Lupi.\nSuccessivamente, facendo ricorso ad un linguaggio neoclassico, edific\u00f2 la chiesa di San Benedetto (1817-1819), un edificio a pianta centrale sormontato da una calotta e preceduto da un portico architravato d'ordine ionico.\nLavor\u00f2 poi alla cattedrale, dove sostitu\u00ec l'originario campanile a vela con una torre a pianta quadrata alta circa 50 metri (distrutta durante l'ultima guerra, \u00e8 stata ricostruita con alcune modifiche).\nIn seno allo Scrittoio delle Regie Fabbriche, Pampaloni fu assistente di Luigi Bettarini per il piano urbanistico teso a favorire l'unione tra la vecchia citt\u00e0 medicea e i sobborghi oltre il Fosso Reale."}
{"id": "2051010", "revid": "983767", "url": "https://it.wikipedia.org/wiki?curid=2051010", "title": "Repubblica Socialista Sovietica Persiana", "text": "La Repubblica Socialista Sovietica Persiana (nota anche come Repubblica Sovietica di Gilan; in ) fu fondata nel giugno 1920 dopo che i bolscevichi raggiunsero i confini dell'ex Impero russo abbattendo la Repubblica Democratica di Azerbaigian e cacciando gli inglesi dalla Repubblica Transcaspiana attraverso la RSS Turkestan e la RSS Corasmia. In virt\u00f9 dell'accordo anglo-russo del 1907 che spartiva la Persia, essi intesero riprendere il possesso dei territori ivi persi dal 1917. Ma i britannici che avevano occupato tutto il territorio, cercando di formalizzare il proprio Protettorato con l'Intesa Anglo-Persiana del 1919, non intendevano considerare pi\u00f9 valido tale accordo, in quanto non riconoscevano nella Russia bolscevica l'Impero russo che l'aveva firmato. Nel 1921 Reza Pahlavi (futuro sci\u00e0 di Persia) marcia su Teheran con la sua brigata cosacca e mette al governo Zia Tabatabai. Il nuovo governo persiano firma il 26 febbraio 1921 a Mosca il Trattato russo-persiano di amicizia, che prevede la rinuncia russa a tutte le pretese zariste sul Paese e la non ingerenza reciproca. Senza il sostegno russo la Repubblica di Gilan viene velocemente repressa da Reza Khan.\nI sovietici della Flottiglia del Caspio al comando dell'ammiraglio Fedor Raskolnikov e di Grigoriy Ordzhonikidze sbarcano nel maggio 1920 nel porto di Anzali, ufficialmente per inseguire alcuni \"bianchi\" in fuga. Appena sbarcati i russi, la piccola guarnigione britannica, impaurita, fugg\u00ec ritirandosi a Manjil. I russi presero possesso del territorio e si espansero con l'arrivo di altri rinforzi, con il sostegno del Movimento costituzionalista del Gilan del comunista Mirza Kouchek Khan Jangali. Il 9 giugno egli proclam\u00f2 la nascita della \"Repubblica Socialista Sovietica Persiana\", nota anche come \"Repubblica del Gilan\", limitata alla zona costiera persiana sul mar Caspio ma con l'intenzione di fare dell'intera Persia uno Stato comunista. La Repubblica ebbe breve vita, difatti all'inizio del 1921 i sovietici si pacificarono su tutti i fronti firmando un Trattato di Amicizia anche con la Persia. Di conseguenza i russi abbandonarono la Repubblica, che perdur\u00f2 da s\u00e9 fino a settembre, quando cadde e fu riassorbita dalla Persia di Reza Khan.\nDurante la sua breve vita si svolse, in settembre 1920 nell'Azerbaigian sovietico, il Congresso di Baku per la liberazione dei Popoli d'Oriente. Il Congresso fu promosso dal Comintern e presieduto da Zinoviev, che invit\u00f2 \"i contadini e gli operai persiani a ribellarsi contro lo sfruttamento della dinastia Qajar e la svendita della Persia ai capitalisti inglesi\". In quel tempo anche l'Azerbaijan iraniano si rivolta contro Teheran e proclama l'indipendenza dell\"Azadistan. Anche l'Azadistan cade poco dopo il ritiro dei russi dal Gilan e, nel 1922, Governatore della Provincia dell'Azerbaijan viene nominato Mohammad Mossadeq."}
{"id": "2051014", "revid": "339392", "url": "https://it.wikipedia.org/wiki?curid=2051014", "title": "Dichiarazione di indipendenza degli Stati Uniti", "text": ""}
{"id": "2051016", "revid": "466539", "url": "https://it.wikipedia.org/wiki?curid=2051016", "title": "Nomi incisi sotto l'Arco di Trionfo di Parigi", "text": "Lista delle 660 personalit\u00e0 il cui nome compare sotto l'Arco di Trionfo, a Parigi. La maggior parte rappresenta generali che hanno servito sotto la Prima Repubblica francese (1792-1804) e il Primo Impero francese (1804-1815). I nomi sottolineati indicano i morti in combattimento (cos\u00ec appaiono anche nell'originale).\nSi veda anche l'elenco dei generali della rivoluzione e del primo impero. \nPilastro Nord.\nI 165 nomi iscritti sul pilastro Nord (Avenue de la Grande Arm\u00e9e / Avenue de Wagram)\nARMEES DU NORD\u30fbDES ARDENNES\u30fbDE LA MOSELLE\u30fbDU RHIN\u30fbDE SAMBRE ET MEUSE\u30fbDE RHIN ET MOSELLE\u30fbDE HOLLANDE\u30fbDE HANOVRE\nPilastro Est.\nI 164 nomi iscritti sul pilastro Est (Avenue des Champs-\u00c9lys\u00e9es / Avenue de Wagram)\nARMEES DU DANUBE\u30fbD'HELVETIE\u30fbDES GRISONS\u30fbDES ALPES\u30fbDU VAR\u30fbD'ITALIE\u30fbDE ROME\u30fbDE NAPLES\nPilastro Sud.\nI 166 nomi iscritti sul pilastro Sud (Avenue des Champs-\u00c9lys\u00e9es / Avenue Kl\u00e9ber)\nARMEES DE DALMATIE\u30fbD'EGYPTE\u30fbD'ESPAGNE\u30fbDE PORTUGAL\u30fbD'ANDALOUSIE\u30fbD'ARRAGON\u30fbDE CATALOGNE\u30fbDU MIDI\nPilastro Ovest.\nI 165 nomi iscritti sul pilastro Ovest (Avenue de la Grande Arm\u00e9e / Avenue Kl\u00e9ber)\nARMEES DES PYRENEES ORales\u30fbDES PYRENEES OCales\u30fbDE L'OUEST\u30fbDE RESERVE\u30fbDU CAMP DE BOULOGNE\u30fbGRANDE ARMEE"}
{"id": "2051017", "revid": "271875", "url": "https://it.wikipedia.org/wiki?curid=2051017", "title": "Another Girl Another Planet", "text": ""}
{"id": "2051030", "revid": "200568", "url": "https://it.wikipedia.org/wiki?curid=2051030", "title": "Dittatura militare provvisoria del Mughan", "text": "La Dittatura militare provvisoria del Mughan fu un piccolo territorio costiero sul mar Caspio in territorio azero al confine con la Persia. Esso nacque quando i britannici della Dittatura centrocaspiana furono sconfitti dagli ottomani nella battaglia di Baku il 15 settembre 1918. I britannici pur ritirandosi riuscirono a mantenere questo piccolo territorio, al quale dettero il nome di Dittatura militare provvisoria del Mughan (da dicembre, dopo la resa ottomana nella prima guerra mondiale, Amministrazione territoriale del Mughan). Questa entit\u00e0 non si consider\u00f2 mai indipendente, ma per voce del suo amministratore russo V.T. Suchorukov, \"parte integrante dell'Impero russo\", in opposizione all'indipendentismo della Repubblica Democratica di Azerbaigian. Il 25 aprile 1919 una rivolta bolscevica trasform\u00f2 l'amministrazione in comunista, come Repubblica Sovietica del Mughan."}
{"id": "2051031", "revid": "271907", "url": "https://it.wikipedia.org/wiki?curid=2051031", "title": "Repubblica Sovietica del Mughan", "text": "La Repubblica Sovietica del Mughan fu un breve Stato succeduto alla Amministrazione territoriale del Mughan in seguito ad una rivolta bolscevica nel marzo del 1919. Il 23 giugno dello stesso anno fu invaso dalla Repubblica Democratica di Azerbaigian ed abolito."}
{"id": "2051032", "revid": "122246", "url": "https://it.wikipedia.org/wiki?curid=2051032", "title": "Grotta di San Michele Arcangelo (Olevano sul Tusciano)", "text": "La grotta di San Michele Arcangelo \u00e8 una cavit\u00e0 naturale situata sul versante occidentale del Monte Raione nel comune di Olevano sul Tusciano in provincia di Salerno. Al suo interno \u00e8 ubicato un complesso religioso del IX-X secolo.\nLa grotta.\nL'ingresso della cavit\u00e0 \u00e8 situato su un costone calcareo del monte, posto a ridosso del fiume Tusciano. Vi si accede attraverso due sentieri : uno inizia dalla frazione Ariano e l'altro inizia dalla frazione Salitto. I due sentieri si congiungono poco prima della grotta, terminando con una scalinata.\nIl complesso religioso.\nLa particolarit\u00e0 del sito \u00e8 la presenza al suo interno di una struttura religiosa complessa e di particolare rilevanza storica, composta da cinque edifici di notevole pregio denominati \"martyrion\", una Basilica ad aula unica con affreschi di epoca longobarda, due edicole votive con cortile, una chiesa e un oratorio."}
{"id": "2051038", "revid": "767487", "url": "https://it.wikipedia.org/wiki?curid=2051038", "title": "Lista delle divinit\u00e0 buddhiste", "text": ""}
{"id": "2051040", "revid": "2091899", "url": "https://it.wikipedia.org/wiki?curid=2051040", "title": "Il supermercato", "text": "Il supermercato \u00e8 una sit-com del 2005 prodotta da Endemol e trasmessa da Canale 5. Successivamente \u00e8 stata riproposta in replica su Mediaset Extra.\nTrama.\nBiagio Angiolini (Enrico Bertolino) \u00e8 il proprietario del supermercato \"Biagio market\".\nQuando una delle sue colleghe di lavoro non pu\u00f2 pi\u00f9 lavorare, deve far lavorare sua moglie Cinzia (Angela Finocchiaro), anche se non ha esperienza di lavoro.\nLe vicende sono arricchite dai loro figli, Daniele e Martina e dallo zio Fausto (Mimmo Chianese) che collabora al Supermercato e accudisce quando pu\u00f2 i ragazzi.\nLista degli episodi.\n01 - AAA Cinzia offresi\n02 - La recluta Cinzia\n03 - La zuppa inglese\n04 - Caro prosciutto...\n05 - Sito dolce sito\n06 - Fatti mandare dalla nonna...\n07 - Un'insegna per due\n08 - Appuntamento a Ischia\n09 - Come si dice ladro in inglese\n10 - Un segreto per il nonno\n11 - Domenica con scasso\n12 - \u00c8 l'ora dell'amore\n13 - Quando il gatto non c'\u00e8\n14 - Un tipo di topo\n15 - Una famiglia a dieta\n16 - A scuola d'amore\n17 - Ciak si gira\n18 - Un mondo perfetto\n19 - Supersogno al Super"}
{"id": "2051041", "revid": "1543377", "url": "https://it.wikipedia.org/wiki?curid=2051041", "title": "Break Time Masti Time", "text": "Break Time Masti Time \u00e8 una serie televisiva indiana adattata dall'italiana Quelli dell'intervallo. \u00c8 in trasmissione su Disney Channel India da ottobre 2008."}
{"id": "2051053", "revid": "466539", "url": "https://it.wikipedia.org/wiki?curid=2051053", "title": "Oesterreichische Flugzeugfabrik", "text": "La Oesterreichische Flugzeugfabrik AG, abbreviata Oeffag, era un'azienda attiva principalmente nella produzione bellica ed aeronautica con sede a Wiener Neustadt, nell'allora Impero austro-ungarico, tra il 1915 ed il 1928.\nStoria.\nNel mese di dicembre del 1913, alla societ\u00e0 Oesterreichische Daimler Motoren, sussidiaria della \u0160kodawerke AG, una tra le maggiori fabbriche di armamenti dell'epoca, fu concesso di costruire una fabbrica di aerei in Steinfeld, nei sobborghi di Wiener Neustadt.\nNel marzo del 1915, il Dr. h.c. Karl Freiherr von Skoda, il delegato per la banca \u00d6sterreichische Creditanstalt f\u00fcr Handel und Gewerbeper e Ferdinand Porsche, direttore tecnico di Austro-Daimler AG, firmarono l'atto costitutivo della nuova societ\u00e0 denominata Oesterreichische Flugzeugfabrik AG, per una quota capitale pari a 600\u00a0000 corone. L'ingegner Leo Portsch della societ\u00e0 \u0160koda divenne il direttore generale mentre l'ingegner Karl Ockem\u00fcller fu designato direttore tecnico. Ockem\u00fcller in collaborazione con l'ingegner Eduard Zaparka progett\u00f2 il primo prototipo della Oeffag, un biposto contrassegnato dal numero 50.01.\nLa societ\u00e0 ricevette il primo ordine dalla k.u.k. Luftfahrtruppen (LFT) per la costruzione di 25 Oeffag C.I serie 51, un velivolo biposto direttamente derivato dal prototipo 50.01, cui seguirono due ulteriori serie da 32 velivoli per la versione C.II (serie 52 e 52.5). Successivamente, la societ\u00e0 ricevette ordini anche dalla k.u.k. Kriegsmarine per la costruzione di idrovolanti a scafo centrale tipo K. Nel 1916, la Oeffag acquis\u00ec i diritti di produzione dell'Albatros D.III e il 4 dicembre fu firmato il primo ordine per la costruzione del nuovo aeroplano, che prevedeva una serie di 16 Albatros D.II e 34 D.III, al prezzo di 30\u00a0500 corone ciascuno, senza propulsore.\nAl termine della prima guerra mondiale, a causa del trattato di Versailles, la produzione di velivoli venne vietata e l'azienda si limit\u00f2 a produrre componenti per automobili ed autobus per conto della Austro-Daimler. Nel 1928 la Oeffag, l'Austro-Daimler e la Puch si fusero nella \"Austro-Daimler-Puchwerke AG\" che a sua volta, nel 1934, si fuse con la Steyr-Werke AG fondando la Steyr-Daimler-Puch AG, o pi\u00f9 semplicemente Steyr-Puch.\nVelivoli prodotti.\n1915.\nTutti i velivoli erano ricognitori biplani di propria progettazione e produzione:\n1916.\nI velivoli prodotti erano motorizzati con unit\u00e0 Austro-Daimler da"}
{"id": "2051054", "revid": "682087", "url": "https://it.wikipedia.org/wiki?curid=2051054", "title": "Chiavica", "text": ""}
{"id": "2051059", "revid": "1086846", "url": "https://it.wikipedia.org/wiki?curid=2051059", "title": "FA Cup 1982-1983", "text": "La FA Cup 1982-1983 \u00e8 stata la centoduesima edizione della competizione pi\u00f9 antica del mondo. \u00c8 stata vinta dal Manchester United contro il Brighton &amp; Hove."}
{"id": "2051065", "revid": "287204", "url": "https://it.wikipedia.org/wiki?curid=2051065", "title": "Hamelin", "text": ""}
{"id": "2051068", "revid": "116328171", "url": "https://it.wikipedia.org/wiki?curid=2051068", "title": "Capitan Nazi", "text": "Capitan Nazi \u00e8 un personaggio dei fumetti della Fawcett Comics e della DC Comics, un supercriminale rivale di Capitan Marvel e Capitan Marvel Jr. Fu creato da William Woolfolk e Mac Raboy.\nStoria editoriale.\nFawcett Comics.\nIl super forte Capitan Nazi fu geneticamente modificato dal suo padre scienziato e sviluppato nel \"modello perfetto\" al fine di combattere per Adolf Hitler e per l'Asse di Potere durante la seconda guerra mondiale. Nazi apparve per la prima volta in \"Master Comics\" n. 21 (Dicembre 1941), in opposizione sia a Capitan Marvel che a Bulletman. Durante la seconda met\u00e0 della battaglia con Marvel, in \"Whiz Comics\" n. 25 (pubblicato nello stesso mese), Nazi attacc\u00f2 due astanti innocenti mentre pescavano vicino alla scena della battaglia. Uno di loro, un vecchio chiamato Jacob Freeman, fu ucciso, ma il nipote di quest'ultimo, Freddy Freeman fu salvato da Capitan Marvel e divenne Capitan Marvel Jr..\nJunior, zoppo nell'identit\u00e0 di Freddy Freeman a causa dell'attacco, continu\u00f2 a sostenere una battaglia contro Nazi e i due si confrontarono in diverse battaglie. Nazi serv\u00ec anche come membro della Societ\u00e0 dei Mostri del Male durante gli anni della Guerra, prima di apparire per l'ultima volta in \"Capitan Marvel Jr.\" numero 14 nel 1944.\nDC Comics.\nCapitan Nazi apparve solo sporadicamente nel revival della Famiglia Marvel sotto il titolo \"Shazam!\" della DC Comics negli anni settanta e ottanta, salvati per le ristampe delle storie originali della Fawcett. La prima comparsa di Nazi nei nuovi fumetti DC fu in \"Shazam!\" numero 34 (marzo-aprile 1978).\nNazi fu introdotto nel nuovo Universo DC nella serie \"Il potere di Shazam!\" di Jeff Ordway del 1995. Nella serie moderna, Nazi \u00e8 stato attivo negli anni quaranta, combattendo eroi della seconda guerra mondiale quali Bulletman, Minute-Man e Spy Smasher, ma si mise in animazione sospesa cos\u00ec che potesse riemergere nella societ\u00e0 moderna e far rivivere il Terzo Reich. Il fratello di Nazi, lo scienziato Wolf Krieger, e sua nipote, la cattiva super potente chiamata Madame Libertine che possedeva il potere di controllare la mente, port\u00f2 avanti l'eredit\u00e0 di Capitan Nazi negli anni novanta e resuscit\u00f2 il loro eroe dalla sua camera di animazione sospesa ne \"Il potere di Shazam!\" numero 5.\nNei numeri da 6 a 8 della serie \"The Power of Shazam!\" riprende la storia dell'assassinio del nonno di Freddy Freeman da parte di Capitan Nazi, il suo aver reso Freddy uno zoppo, la resurrezione di Freddy come Capitan Marvel Jr. e il suo tentativo di vendetta su Nazi. Dopo che la Famiglia Marvel cattur\u00f2 e batt\u00e9 Nazi, egli venne mandato in Europa per essere processato per i crimini di guerra commessi durante il secondo conflitto mondiale.\nCapitan Nazi infine si alle\u00f2 con la nuova Societ\u00e0 Segreta dei Super Cattivi di Lex Luthor come visto nella miniserie \"Villains United\", dove lavor\u00f2 con loro per torturare i Segreti Sei. Nazi fu accecato durante la fuga dei Segreti Sei, quando Catman gli conficc\u00f2 due siringhe negli occhi.\nCapitan Nazi vide quasi la sua fine in \"Batman\" n. 647 quando combatt\u00e9 contro Batman e Cappuccio Rosso. Il Capitano e altri due membri della Societ\u00e0 furono dati al cattivo Black Mask per aiutarlo nei suoi tentativi di assassinare Cappuccio Rosso. Durante il combattimento, Cappuccio Rosso uccise apparentemente Capitan Nazi conficcando un'arma simile a una pistola elettrica nel suo occhio cibernetico. Tuttavia, in \"Villain United Special\" numero 1, si scopr\u00ec che Nazi era sopravvissuto.\nSu richiesta della Societ\u00e0, Nazi apparve in Khandaq per rilasciare tutti i criminali in prigione e per combattere il sovrano di Khandaq ed ex membro della Societ\u00e0 Segreta, Black Adam. Durante la battaglia, Black Adam si confront\u00f2 con Nazi sul come quest'ultimo fosse sopravvissuto alla morte, al cui Capitan Nazi rispose che quelle che si credevano le sue origini erano sbagliate e che lui addirittura non fosse umano; che egli era l'avatar di vita del nazionalsocialismo a cui fu data forma fisica e che fintanto che ci sono nazisti in esistenza, egli sarebbe esistito. Nonostante queste rivelazioni, Black Adam batt\u00e9 Nazi facilmente.\nNazi \u00e8 apparso come leader di una squadra a tema nazista in Justice Society of America chiamato \"il Quarto Reich\" dopo il salto di \"Un Anno Dopo\", ed \u00e8 un avversario di Wonder Woman in \"The Circle\", indossando un generico costume nero.\nApparizioni su altri media.\nCapitan Nazi ha un piccolo cameo in un episodio della serie televisiva a cartoni animati \"Justice League Unlimited\" (2001). Durante la sequenza di un flashback, Capitan Nazi evita di far prendere il siero del super soldato all'eroe di Fawcett City, Spy Smasher. Si rivela pi\u00f9 tardi che il siero fu creato per il \"Progetto Capitan Nazi\". Il Generale Wade Eiling irruppe nei Laboratori Cadmus e si iniett\u00f2 il siero, quindi part\u00ec alla carica contro la Justice League.\nL'idea del siero del super soldato della seconda guerra mondiale \u00e8 molto simile a quella che forn\u00ec a Capitan America della Marvel Comics i suoi poteri."}
{"id": "2051069", "revid": "174925", "url": "https://it.wikipedia.org/wiki?curid=2051069", "title": "GameBoy Advance", "text": ""}
{"id": "2051087", "revid": "174925", "url": "https://it.wikipedia.org/wiki?curid=2051087", "title": "Menippeo", "text": ""}
{"id": "2051091", "revid": "767487", "url": "https://it.wikipedia.org/wiki?curid=2051091", "title": "Rendez-vous \u00e0 Melbourne", "text": "Rendez-vous \u00e0 Melbourne \u00e8 un film documentario del 1957 sulle Olimpiadi di Melbourne 1956 diretto dal regista francese Ren\u00e9 Lucot. Il film \u00e8 stato presentato alla XXVIII Mostra Internazionale d'Arte Cinematografica di Venezia nel 1957.\nTrama.\nIn una edizione funestata dalle tristi vicende di politica internazionale di quegli anni (Crisi di Suez e i carrarmati sovietici a Budapest) e ricordate anche per la curiosa vicenda delle gare di Equitazione dirottate addirittura a Stoccolma per rispettare una \"vetusta\" legge australiana che prevede una quarantena di sei mesi per cavalli non provenienti dal Regno Unito, fa capolino la storia d'amore tra Olga Fikotov\u00e1, studentessa universitaria di Praga (a Melbourne oro nel lancio del disco) e lo statunitense Harold O'Connolly, ex giocatore di football americano, qui oro nel lancio del martello, nonostante un handicap ad un braccio, pi\u00f9 corto dell'altro di ben sette centimetri.\nQuestione titolo di film ufficiale dei Giochi.\nIl CIO nel maggio 2000 ha annunciato di avere acquisito i diritti di oltre 20.000 ore di materiale video realizzate fra Londra 1908 e Nagano 1998 sui Giochi olimpici, nonch\u00e9 di aver comprato i diritti dei precedenti film ufficiali dei Giochi, da \"Olympia\" del 1936 ai film di Bud Greenspan. In forza di questo fatto il sito RunningMovies.com considera il film \"The Official Films Of The Olympic Games: Melbourne 1956\", quale ufficiale della manifestazione. In effetti il film \u00e8 stato realizzato direttamente in DVD nel 2000, sotto l'egida del CIO che, avendo acquisito i diritti di tutto il materiale video girato a Melbourne, ha consentito la realizzazione di questo film documentario alla Warner Vision Australia, e la cui narrazione \u00e8 stata affidata al giornalista australiano Sandy Roberts. Tuttavia il film di Lucot deve essere a buon diritto considerato \"film ufficiale\" della manifestazione, non soltanto perch\u00e9 \u00e8 stato realizzato all'epoca delle Olimpiadi e non cinquant'anni dopo, ma soprattutto perch\u00e9 come tale \u00e8 stato presentato gi\u00e0 nel 1957 al Festival di Venezia."}
{"id": "2051098", "revid": "309289", "url": "https://it.wikipedia.org/wiki?curid=2051098", "title": "Alakit", "text": "LAlakit () \u00e8 un fiume della Russia siberiana orientale, affluente di destra dell'Olen\u00ebk. Scorre nella Sacha (Jacuzia).\nNasce da un piccolo specchio d'acqua nelle estreme propaggini nord-orientali dell'altopiano del Viljuj, scorrendo successivamente con direzione mediamente settentrionale o nord-occidentale in una zona remota, senza incontrare centri urbani di rilievo; i maggiori tributari sono Ni\u017enjaja Bol'\u0161aja Kuonda (106\u00a0km) e Verchnjaja Bol'\u0161aja Kuonda dalla sinistra idrografica, Mastach (127\u00a0km) dalla destra.\nIl fiume \u00e8 gelato, mediamente, dalla prima met\u00e0 di ottobre alla fine di maggio."}
{"id": "2051099", "revid": "1543377", "url": "https://it.wikipedia.org/wiki?curid=2051099", "title": "Buor-Jurjach (affluente della Ujandina)", "text": "Il Buor-Jurjach () \u00e8 un fiume della Russia siberiana nordorientale, affluente di destra della Ujandina (bacino idrografico della Indigirka).\nNasce e scorre nella zona del bassopiano di Abyj, in un territorio piatto e ricco di laghi (circa 1.000 nel bacino), assolutamente remoto e pressoch\u00e9 spopolato; il maggiore tributario \u00e8 l'Omuk-Jurjage (186\u00a0km), confluente dalla destra idrografica.\nIl fiume \u00e8 ghiacciato, in media, nel periodo compreso fra i primi di ottobre e i primi di giugno."}
{"id": "2051102", "revid": "200568", "url": "https://it.wikipedia.org/wiki?curid=2051102", "title": "Ombrone pistoiese", "text": ""}
{"id": "2051103", "revid": "309289", "url": "https://it.wikipedia.org/wiki?curid=2051103", "title": "\u010cybyda", "text": "La \u010cybyda (; in lingua sacha: \u0427\u044b\u0431\u044b\u044b\u0434\u0430) \u00e8 un fiume della Russia siberiana orientale (Sacha-Jakuzia), affluente di destra del Viljuj nel bacino idrografico della Lena.\nHa origine nella parte settentrionale delle alture della Lena; scorre successivamente nel bassopiano della Jacuzia centrale in direzione settentrionale e nord-occidentale, senza incontrare centri urbani di rilievo. Sfocia nel Viljuj a 365\u00a0km dalla foce, una trentina di chilometri a ovest di Viljujsk. I maggiori affluenti sono Tymtajdach (193\u00a0km) dalla destra idrografica, Sergeljach (114\u00a0km) e Byrykan (229\u00a0km) dalla sinistra."}
{"id": "2051104", "revid": "287204", "url": "https://it.wikipedia.org/wiki?curid=2051104", "title": "Cybyda", "text": ""}
{"id": "2051105", "revid": "80339", "url": "https://it.wikipedia.org/wiki?curid=2051105", "title": "Chybyda", "text": ""}
{"id": "2051110", "revid": "309289", "url": "https://it.wikipedia.org/wiki?curid=2051110", "title": "Vakunajka", "text": "La Vakunajka () \u00e8 un fiume della Russia siberiana orientale, affluente di destra della \u010cona (bacino idrografico del Viljuj). Scorre nel Katangskij rajon dell'Oblast' di Irkutsk e nel Mirninskij ulus della Sacha-Jakuzia.\nNasce e scorre nella parte orientale dell'altopiano della Siberia centrale dove questo si salda ad oriente alle alture della Lena, mantenendo direzione mediamente settentrionale su tutto il percorso; sfocia nella \u010cona nel suo medio corso, a 300\u00a0km dalla foce. Il principale affluente \u00e8 il Killemtine (lungo 196\u00a0km), proveniente dalla destra idrografica."}
{"id": "2051111", "revid": "92105", "url": "https://it.wikipedia.org/wiki?curid=2051111", "title": "Laurence Fox", "text": "Biografia.\nDiscende da una famiglia appartenente al mondo del cinema e del teatro, infatti il padre \u00e8 l'attore James Fox, gli zii sono l'attore Edward Fox ed il produttore Robert Fox. Inoltre \u00e8 cugino dell'attrice Emilia Fox e sua sorella Lydia \u00e8 anche lei un'attrice di successo. \u00c8 stato sposato dal 31 dicembre 2007 al 12 Maggio 2016 con l'attrice Billie Piper da cui ha avuto due figli."}
{"id": "2051112", "revid": "80339", "url": "https://it.wikipedia.org/wiki?curid=2051112", "title": "Vakunayka", "text": ""}
{"id": "2051114", "revid": "1649409", "url": "https://it.wikipedia.org/wiki?curid=2051114", "title": "Vittore Boccardi", "text": "Biografia.\nHa diretto per 25 anni il mensile di attualit\u00e0 sociale e religiosa \"Il Cenacolo\" e, successivamente, l'editrice Centro Eucaristico di Ponteranica (BG). Ha curato fin dal 1985 i reportage dei Congressi Eucaristici Internazionali, fino a quello di Montr\u00e9al del 2008. Dopo questa sua lunga carriera giornalistica specializzata in pubblicistica storico-ecclesiale e religiosa, dal 1\u00ba ottobre 2008 \u00e8 segretario del Pontificio Comitato per i Congressi Eucaristici Internazionali che ha sede in Vaticano."}
{"id": "2051116", "revid": "118502803", "url": "https://it.wikipedia.org/wiki?curid=2051116", "title": "Singolarit\u00e0 di Prandtl-Glauert", "text": "La singolarit\u00e0 di Prandtl\u2013Glauert \u00e8 la previsione, implicita nella similitudine di Prandtl-Glauert, che un aeromobile sia assoggettato a pressioni infinite al raggiungimento della velocit\u00e0 del suono. Per questo motivo agli inizi del XX secolo si riteneva che la barriera del suono fosse insuperabile.\nEffetti termodinamici.\nLa singolarit\u00e0 \u00e8 generalmente accettata come la causa della nube di condensazione visibile che circonda spesso un veicolo viaggiante a velocit\u00e0 transonica, anche se resta qualche discussione. Nel momento d'improvviso calo della pressione atmosferica dopo il passaggio dell'aeromobile, si verifica la formazione di un \"cono di vapore\".\nQueste nubi di condensazione erano spesso visibili circa dai 25 ai 33 secondi dopo l'avvio del sistema di lancio spaziale Space Shuttle, quando il velivolo viaggiava a velocit\u00e0 transonica. Questi effetti sono visibili anche nei filmati di alcuni test nucleari.\nPoich\u00e9 il calore non lascia la massa d'aria, questo cambiamento di pressione \u00e8 adiabatico, con associato un cambiamento di temperatura. In aria umida, il calo della temperatura nella parte pi\u00f9 rarefatta delle onde d'urto (vicino all'aeromobile) pu\u00f2 portare la temperatura al di sotto del suo punto di rugiada, e l'umidit\u00e0 si condensa sino a formare una nube visibile di gocce d'acqua microscopiche. Poich\u00e9 l'effetto della pressione \u00e8 ridotto dall'espansione dell'onda (lo stesso effetto della pressione si sviluppa su un pi\u00f9 ampio raggio), la condensa del vapore avviene in un'area di raggio limitato.\nGli effetti della singolarit\u00e0 di Prandtl-Glauert possono essere facilmente osservati in giornate umide anche con un colpo di frusta. Una piccola nube visibile \u00e8 prodotta nel punto in cui la punta della frusta supera la velocit\u00e0 del suono.\nRagioni di invalidit\u00e0 intorno a Mach 1.\nLa trasformazione di Prandtl-Glauert assume la linearit\u00e0 (cio\u00e8 una piccola modifica avr\u00e0 un piccolo effetto che \u00e8 proporzionale alla sua dimensione). Questa ipotesi diventa imprecisa ad alti numeri di Mach ed \u00e8 del tutto non valida nei punti in cui il flusso raggiunge velocit\u00e0 supersoniche, poich\u00e9 le onde d'urto soniche sono cambiamenti istantanei (e quindi manifestamente non lineari) nel flusso. Infatti una delle ipotesi nella trasformazione di Prandtl-Glauert \u00e8 il numero Mach approssimativamente costante in tutto il flusso mentre la pendenza crescente nel grafico della trasformazione indica che cambiamenti molto piccoli avranno un effetto molto forte a numeri di Mach pi\u00f9 alti, violando cos\u00ec gli assunti, i quali decadono del tutto alla velocit\u00e0 del suono.\nCi\u00f2 significa che la singolarit\u00e0 rappresentata dalla trasformazione vicino alla velocit\u00e0 del suono (\"M=1\") non rientra nell'area di validit\u00e0. Le forze aerodinamiche sono calcolate per avvicinarsi all'infinito alla \"singolarit\u00e0 Prandtl\u2013Glauert\"; in realt\u00e0, le perturbazioni aerodinamiche e termodinamiche si amplificano fortemente vicino alla velocit\u00e0 del suono, ma rimangono comunque finite evitando una singolarit\u00e0. La trasformazione di Prandtl\u2013Glauert \u00e8 un'approssimazione linearizzata del flusso potenziale comprimibile e inviscido; mentre all'avvicinarsi alla velocit\u00e0 del suono, prendono il sopravvento all'interno del flusso i fenomeni non lineari che questa trasformazione ignora completamente per motivi di semplicit\u00e0."}
{"id": "2051123", "revid": "287204", "url": "https://it.wikipedia.org/wiki?curid=2051123", "title": "Stiff upper lip (disambigua)", "text": ""}
{"id": "2051125", "revid": "1305772", "url": "https://it.wikipedia.org/wiki?curid=2051125", "title": "Nkisi", "text": "I minkisi (nkisi al singolare, talvolta nkishi/minkishi) sono feticci diffusi in gran parte dell'Africa centrale, nel bacino del Congo. Un nkisi ha lo scopo di racchiudere un potere magico o spirituale (un \"mpungo\"), spesso associato al culto degli antenati.\nI minkisi risalgono storicamente almeno al Regno del Congo, nei cui rituali si impiegavano comunemente feticci di questo genere. La tradizione \u00e8 rimasta presso la maggior parte dei popoli dell'area, e in particolare \u00e8 ancora molto presente nelle culture bakongo e songye.\nOgni nkisi ha uno specifico potere. I minkisi sono classificabili in due grandi gruppi: quelli \"del sopra\", associati al cielo e alla mascolinit\u00e0, e quelli \"del sotto\", associati alla terra e all'acqua e alla femminilit\u00e0. Ci sono minkisi con funzione curativa, divinatoria, o con diversi scopi propiziatori (per esempio, per il successo nella caccia, nel commercio, in amore e via dicendo). Nei minkisi pi\u00f9 complessi e potenti possono coesistere pi\u00f9 poteri. Una particolare categoria di minkisi del sopra, chiamati minkondi (singolare nkondi), servono a punire i criminali, aiutando a scovarli e a vendicare le loro malefatte.\nI minkisi possono avere molte forme ed essere fatti di diversi materiali; sono comunque innanzitutto contenitori, e quindi dotati di una nicchia interna, in cui vengono racchiusi gli elementi dotati di potere magico. Possono essere contenitori di origine naturale come conchiglie o corna svuotate, oppure artefatti umani come vasetti di ceramiche o sculture di legno. Le sculture hanno spesso forma umana o di animale; un soggetto particolarmente comune \u00e8 il cane (o il cane a due teste), \"kozo\", che nella mitologia congolese rappresenta la guida che conduce l'uomo nell'aldil\u00e0. Nei minkisi di forma umana o animale, la nicchia \u00e8 posizionata all'altezza del ventre, che nella cultura congolese \u00e8 il luogo del corpo che contiene lo spirito vitale.\nLe dimensioni dei minkisi sono estremamente variabili; alcuni minkisi rappresentano esseri umani o animali in grandezza naturale. Per esempi, grandi minkondi vengono spesso posizionati all'ingresso dei villaggi bagongo.\nGli elementi che vengono inseriti nella nicchia possono essere molto vari, e vengono scelti in funzione del potere magico associato, che deve accordarsi con lo scopo del feticcio. Non raramente, l'associazione di un determinato elemento con il suo potere magico \u00e8 basata su una assonanza fra il nome dell'elemento e quello del suo presunto effetto. Per esempio, si usano pezzi di frutta perch\u00e9 il nome \"luyala\" in kikongo ha un suono simile a \"yaala\", che significa \"che governi\", e si usano funghi perch\u00e9 il nome \"tondo\" \u00e8 simile a \"tondwa\" (\"che sia desiderato\").\nUna categoria specifica di minkisi sono quelli con funzione di reliquiario, i cui contenuti provengono quindi da luoghi di sepoltura. Questi minkisi sono \"tombe in miniatura\", ovvero riproducono una piccola parte del potere spirituale che la cultura congolese associa ai luoghi di sepoltura degli antenati.\nUn significato preciso viene anche associato ai diversi tipi di colorazione o all'uso di particolari materiali o ornamenti. Per esempio, l'ocra bianca, usata come colorante, \u00e8 associata ai morti e alla rettitudine morale; quella rossa, invece, simboleggia la mediazione fra il mondo fisico e quello spirituale. Un piccolo specchio usato come coperchio della nicchia del feticcio rappresenta la chiaroveggenza e viene quindi usato nei feticci connessi alle pratiche divinatorie."}
{"id": "2051126", "revid": "14691", "url": "https://it.wikipedia.org/wiki?curid=2051126", "title": "Minkisi", "text": ""}
{"id": "2051131", "revid": "123993305", "url": "https://it.wikipedia.org/wiki?curid=2051131", "title": "Messerschmitt (azienda)", "text": "La Messerschmitt AG era un'azienda aeronautica tedesca fondata negli anni trenta, che progett\u00f2 e produsse la maggior parte degli aerei da caccia usati dalla Luftwaffe durante la seconda guerra mondiale; in particolare il Bf 109, il Bf 110 ed il Me 262. La societ\u00e0 sopravvisse nel dopoguerra, anche in seguito a numerose fusioni, con cambiamento di denominazione dall'originale a Messerschmitt-B\u00f6lkow-Blohm GmbH (MBB) fino all'acquisizione da parte della Daimler Benz Aerospace AG (DASA) nel 1989.\nGli inizi.\nLa storia della Messerschmitt inizia nel 1927 con l'arrivo del professore Willy Messerschmitt nella Bayerische Flugzeugwerke AG (BFW) con sede ad Augusta, in Baviera, per costituire l'ufficio di progettazione. Egli promosse l'uso della \"costruzione leggera\" secondo la quale molte parti separate e pesanti venivano unite in un singolo blocco risparmiando, in tal modo, peso e aumentando le performance.\nIl primo vero test fu il Messerschmitt Bf 108 Taifun, un aereo sportivo che ben presto avrebbe battuto ogni sorta di record. In base a questi risultati la societ\u00e0 fu invitata a sottoporre un progetto per la gara della Luftwaffe del 1935 di un nuovo caccia. L'apparecchio proposto, il Bf 109, basato sul metodo di costruzione sopra descritto, vinse facilmente la gara diventando uno dei principali caccia di riferimento della moderna aviazione.\nDa quel momento in poi la Messerschmitt divenne la favorita del partito nazista, tanto per la sua abilit\u00e0 nella progettazione di velivoli quanto per la sua attivit\u00e0 politica nel destreggiarsi negli ambienti che contano. Inoltre, essendo localizzata nel sud della Germania, Messerschmitt godeva del vantaggio di essere lontana dalle basi dei bombardieri inglesi.\nL'11 luglio 1938 la Bayerische Flugzeugwerke cambi\u00f2 nome in Messerschmitt AG e Willy Messerschmitt divenne presidente e direttore generale. La variazione di ditta corrispose nella variazione delle sigle dei nuovi apparecchi che sostituirono le iniziali Me al posto di Bf. I primi apparecchi, come il 109 e 110, mantennero nei documenti ufficiali la vecchia denominazione anche se in alcuni casi anche per loro venne usata la nuova.\nStando alla codifica RLM, gli aerei Messerschmitt dal 108 al 163 possiedono il prefisso Bf, i successivi Me.\nAttivit\u00e0 durante la guerra.\nDurante la guerra Messerschmitt divenne il principale progettista dell'aviazione militare; i suoi Bf 109 e Bf 110 costituirono la maggior parte della caccia tedesca della prima parte della guerra. Diversi altri progetti vennero industrializzati, incluso l'enorme aliante da trasporto Me 321 \"Gigant\" e la sua variante a sei motori: l'Me 323. Comunque nella seconda met\u00e0 della guerra, Messerschmitt si convert\u00ec pressoch\u00e9 interamente ai progetti di aerei a reazione, realizzando il primo caccia a reazione al mondo: il Me 262 \"Schwalbe\" (\"Rondine\"). \nMesserschmitt produsse anche l'aereo, progettato dall'istituto DFS, denominato Me 163 \"Komet\", ossia il primo, ed unico, aereo dotato di motore a razzo ad entrare in servizio.\nAnche Messerschmitt ebbe per\u00f2 i suoi insuccessi; il Me 210, progettato come il successore del 110, fu un disastro cos\u00ec grande che port\u00f2 quasi al fallimento della societ\u00e0. Difetti di progettazione caratterizzarono anche il Messerschmitt Me 410 \"Hornisse\" (\"Calabrone\"), ma solo un piccolo numero venne prodotto prima che tutta l'attenzione si concentrasse sull'innovativo Me 262. Successivamente durante la guerra, Messerschmitt lavor\u00f2 su un progetto di \"Amerikabomber\" pesante, il Me 264, che vol\u00f2 come prototipo ormai troppo tardi per partecipare alle operazioni.\nDopoguerra.\nDopo la seconda guerra mondiale alla societ\u00e0 fu vietato di produrre aeromobili. La produzione si indirizz\u00f2 allora su piccoli veicoli a 3 ruote (\"KR175 / KR200\"). Una leggenda metropolitana vuole che fossero fabbricati con vecchie componenti di aeroplani. In verit\u00e0 dato che a progettarle fu l'ingegnere aeronautico Fritz Fend, probabilmente fu l'aspetto simile a creare la leggenda. Una ben nota apparizione sul grande schermo di questi veicoli fu nel film \"Brazil\" di Terry Gilliam. Il cantante Elvis Presley possedeva una KR200 rossa.\nLe macchine furono prodotte da una societ\u00e0 dello stesso Fend negli stabilimenti Messerschmitt di Regensburg, anche se Willy Messerschmitt aveva veramente poco a che fare con questi veicoli, a parte il fatto che essi circolavano con il suo marchio. L'influenza aeronautica sul progetto di Fend \u00e8 rintracciabile nello sforzo di rivestire il due posti con una struttura metallica aerodinamica e leggera. Il risultato \u00e8 nelle notevoli prestazioni del veicolo propulso da un piccolo motore a due tempi monocilindrico da 175 cm\u00b3. La versione potenziata (detta KR200) segu\u00ec poco dopo; motorizzata con un 200 cm\u00b3, usc\u00ec di produzione nel 1964.\nIn seguito \u00e8 stata avviata la produzione del quattro ruote TG500 o \"Tiger\" (propulso da un motore bicilindrico da 490 cm\u00b3) in grado di raggiungere velocit\u00e0 pi\u00f9 elevate e dotato di maggiori capacit\u00e0 di carico.\nMeno noto \u00e8 il fatto che le fabbriche Messerschmitt producevano anche case prefabbricate, progettate per essere montate autonomamente come \"self-building-kits\" e principalmente costituite da una struttura di metallo leggero.\nNel 1955, duecento Vespa GS VS1 in CKD vennero importate in Germania dall'Italia, e montate negli stabilimenti della Messerschmitt, con l'aggiunta dello stemma della casa Tedesca e di altri particolari, quali il commutatore luci Hella e il bordo scudo di serie. Nel 1956 la Messerschmitt costruisce un proprio modello denominato GS2 Type 62, con prefisso e numero telaio VD1TS 1001-7000. Con delle linee meno ricche di curve, aveva delle differenze sostanziali dalla GS VS1: l'impianto elettrico era prodotto in Germania, aveva un contachilometri VDO di forma quadrata, la sella Denfeld e i cavi esterni al manubrio. Il numero di modelli costruito doveva essere di circa 6000 pezzi, ma ad oggi non se ne contano pi\u00f9' di 1700. Nell'Aprile del 1957 nasce la Vespa GS3 type 112, prefisso e numero di telaio VD2TS 7001-10480. Lo chassis era identico alla GS2, ma aveva i cavi interni al manubrio, portava uno stop della Hella molto particolare, ma la cosa interessante \u00e8 che molti di questi modelli, pur avendo lo stemma \"Messerschmitt\" vennero assemblate negli stabilimenti \"Vespa GMBH Augsburg\" che dal 1958 rilever\u00e0' l'intera produzione della Vespa GS tedesca.\nNel 1958 nasce la Vespa GS3 Augsburg type 162 numero di telaio VD2TS 10481-13300. Da questo modello scompare lo stemma Messerschmitt, ed appare la targhetta \"Vespa GMBH Augsburg\" questo modello mantiene per\u00f2 molte prerogative rispetto al precedente, e si presuppone che i telai vennero importati dall'Italia e assemblati in Germania. Dal 1959 al 1962 la GS3 Augsburg type 212 numero modello VD2TS 13301-35177 sancisce l'ultima rappresentante del mito GS. Con cerchi a stella, si avvicina molto alla VS5 Italiana, fatta eccezione, per il contachilometri che rimane della VDO di forma quadrata, della comodissima sella Denfeld, e dello stop Hella. Gli ultimi modelli montavano sulle sacche laterali le frecce di direzione per l'adeguamento al codice della strada tedesco dell'epoca. Costruita, tra il 1955 ed il 1962, con un numero complessivo di circa 30000 esemplari costruiti, la \"Vespa tedesca\" \u00e8 oggi molto richiesta dai collezionisti, soprattutto stranieri. La sede Piaggio di Augsburg \u00e8 stata definitivamente chiusa nel 2004, dopo lo spostamento del magazzino ricambi.\nIl ritorno nel campo dell'aviazione.\nNel 1968 la Messerschmitt AG si fuse con la B\u00f6lkow GmbH ed un anno dopo si aggiunse anche il dipartimento aeronautico della Blohm + Voss. La societ\u00e0 quindi cambi\u00f2 il proprio nome in Messerschmitt-B\u00f6lkow-Blohm GmbH (MBB). Nel 1989 fu rilevata dalla Daimler Benz Aerospace AG (DASA)."}
{"id": "2051133", "revid": "115112", "url": "https://it.wikipedia.org/wiki?curid=2051133", "title": "Pasteurizzazione", "text": ""}
{"id": "2051138", "revid": "767487", "url": "https://it.wikipedia.org/wiki?curid=2051138", "title": "I Finally Found Someone", "text": "I Finally Found Someone \u00e8 un duetto fra il cantante canadese Bryan Adams e la cantante statunitense Barbra Streisand pubblicato nel 1997.\nLa canzone fa parte della colonna sonora del film \"L'amore ha due facce\", diretto ed interpretato dalla Streisand, ed \u00e8 stata nominata all'oscar come miglior canzone originale. Il singolo ha raggiunto l'ottava posizione della Billboard Hot 100.\n\"I Finally Found Someone\" \u00e8 stata inclusa nella nuova edizione dell'album di Adams \"18 til I Die\", che per l'occasione \u00e8 stato ristampato con la copertina color porpora, anzich\u00e9 arancione.\nDurante la cerimonia per l'assegnazione dei premi oscar nel 1997, il brano \u00e8 stato interpretato da C\u00e9line Dion. La performance piacque cos\u00ec tanto alla Streisand da richiederle una collaborazione che si realizzer\u00e0 in \"Tell Him\".\nNel 2001 \u00e8 stata registrata una cover del brano dai due artisti country Lorrie Morgan e Sammy Kershaw."}
{"id": "2051150", "revid": "1573940", "url": "https://it.wikipedia.org/wiki?curid=2051150", "title": "Saissetia oleae", "text": "La cocciniglia mezzo grano di pepe (Saissetia oleae ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Coccoidea, famiglia Coccidae). \u00c8 considerata uno dei tre fitofagi principali dell'olivo, insieme alla mosca e alla tignola. Malgrado la notevole frequenza con cui si insedia sull'olivo, la specie \u00e8 polifaga e attacca, pi\u00f9 o meno frequentemente, anche gli agrumi e varie piante ornamentali arbustive (oleandro, pittosporo, evonimo, ecc.)\nStoria.\nUno dei primi autori a occuparsi della \"cocciniglia dell'olivo\" con approccio scientifico fu Giuseppe Maria Giovene, il quale, con l'opera \"Descrizione e storia della cocciniglia dell'ulivo\" (1807) rispose a Giovanni Presta il quale negava l'esistenza dell'insetto nelle province pugliesi di Bari e Otranto. Giovene mostr\u00f2 anche che l'insetto era diffuso anche in quelle regioni, anche se pi\u00f9 raro. Inoltre, Giovene scopr\u00ec il maschio della cocciniglia, il quale verosimilmente non era conosciuto in Europa, tanto che sul \"Dizionario di storia naturale\" di Parigi (1816) ( \"Nouveau dictionnaire d'histoire naturelle, appliqu\u00e9e aux arts, \u00e0 l'agriculture, \u00e0 l'\u00e9conomie rurale et domestique, \u00e0 la m\u00e9decine, etc.\") c'era scritto: \"il maschio non \u00e8 conosciuto\" ( \"Le m\u00e2le n'est pas connu\").\nDescrizione.\n\"Saissetia oleae\" \u00e8 un coccide di probabile origine sudafricana ma presente ormai da secoli nelle aree a clima temperato (regioni del bacino del Mediterraneo, coste della California); tuttavia, \u00e8 diffusa anche in zone pi\u00f9 fredde dove vive soprattutto nelle serre.\n\u00c8 una specie caratterizzata da elevata polifagia e prolificit\u00e0 (mediamente 1000 uova per femmina).\nLa femmina matura ha un corpo molto convesso di colore nerastro e di dimensioni variabili da 2 a 6 mm di lunghezza e presenta sul dorso un caratteristico rilievo ad H trasversa o a croce di Lorena.\nIl maschio \u00e8 raro in quanto la specie si riproduce per partenogenesi telitoca.\nCiclo biologico.\nLa \"Saissetia oleae\" compie una o due generazioni l'anno a seconda dello stadio ibernante, del clima, della specie e delle condizioni fisiologiche delle piante ospiti. Nelle regioni temperate si ha comunque una maggiore frequenza di individui a ciclo univoltino. Questo coccide sverna come neanide di II e III et\u00e0, raramente come femmina immatura o in ovodeposizione. Le neanidi che hanno superato l'inverno danno le femmine mature a partire dai primi di maggio. Queste si riproducono per partenogenesi e depongono un numero variabile di uova (da 150 a 2500) sotto il proprio corpo che progressivamente si ritrae e indurisce fino a divenire un guscio semisferico. La massima ovodeposizione si ha in giugno nelle regioni meridionali e intorno alla met\u00e0 di luglio in quelle centrali.\nDopo 2-3 settimane di incubazione, nascono le neanidi che, dopo poche ore di attivit\u00e0, si fissano sulle pagina inferiore delle foglie, perch\u00e9 temono l'insolazione diretta; le neanidi di II e III et\u00e0, con l'approssimarsi della maturit\u00e0 sessuale, migrano sui rametti. \nTra la seconda met\u00e0 di luglio e la prima decade di agosto si verifica il periodo di massima schiusura delle uova.\nLe neanidi nate in luglio-agosto compiono una o due mute e svernano al II o al III stadio di sviluppo, mentre quelle nate precedentemente raggiungono l'et\u00e0 adulta e svernano come tali o si riproducono entro l'anno avviando nella tarda estate una seconda generazione.\nLo sviluppo della cocciniglia \u00e8 favorito da:\nDanni.\nLa cocciniglia mezzo grano di pepe causa sia danni diretti che indiretti.\nI primi sono dovuti alla sottrazione di linfa e all'emissione di sostanze salivari nei tessuti vegetali, che causano defogliamento (\"filloptosi\"), indebolimento della pianta e diminuzione della produzione.\nI secondi sono dovuti alla produzione di escrementi zuccherini (melata), che imbratta le foglie. La melata \u00e8 dannosa soprattutto perch\u00e9 favorisce la nutrizione degli adulti di \"Bactrocera oleae\" e lo sviluppo della fumaggine; quest'ultima forma un micelio crostoso e opaco che ostacola l'attivit\u00e0 fotosintetica della pianta e ne deturpa la produzione.\nFilloptosi e fumaggine sono danni molto gravi per l'olivo in quanto, essendo una pianta sempreverde, presenta ricambio lento. I danni maggiori si riscontrano negli oliveti trascurati o sottoposti ad eccessivi apporti di concimi azotati.\nAntagonisti.\nIl fitofago \u00e8 controllato, in natura, da numerosi nemici naturali:\nDifesa.\nLa lotta contro la Saissetia oleae \u00e8 di tipo agronomico e di tipo chimico.\nLotta agronomica\nLa lotta agronomica si avvale di pratiche colturali che tendono a ridurre le infestazioni quali:\nLotta chimica\nLa lotta chimica consiste in trattamenti con olio bianco contro le giovani neanidi, soprattutto nel periodo estivo dove si ha la massima comparse delle stesse."}
{"id": "2051152", "revid": "729019", "url": "https://it.wikipedia.org/wiki?curid=2051152", "title": "Stefano Paolicchi", "text": "Biografia.\nPaolicchi, militare di carriera per dieci anni, aveva partecipato a varie missioni di pace all'estero (fra cui Iraq e Libano) prima di partire alla volta della Somalia per l'operazione UNOSOM II (o \"Missione Ibis II\") coordinata dalle Nazioni Unite.\nIncursore paracadutista, con il grado di sergente maggiore, il 2 luglio 1993 cadde in combattimento a Mogadiscio durante la battaglia del Pastificio colpito alla milza, in uno dei pochi punti non protetti dal giubbetto antiproiettile. Pur ferito, continu\u00f2 il combattimento mirato a liberare dall'accerchiamento alcuni militari italiani, caduti in un'imboscata tesa da centinaia di miliziani somali, che reagirono imprevedibilmente e violentemente a un rastrellamento di armi. Persa conoscenza, venne trasportato all'ospedale di Mogadiscio dove spir\u00f2.\nFu insignito della medaglia d'oro al valor militare alla memoria, e ai funerali di Stato dei 3 militari uccisi (gli altri due caduti furono Andrea Millevoi e Pasquale Baccaro), tenutisi nella basilica di Santa Maria degli Angeli, oltre ai familiari e a migliaia di persone presenzi\u00f2 anche il presidente della repubblica Oscar Luigi Scalfaro."}
{"id": "2051157", "revid": "123439948", "url": "https://it.wikipedia.org/wiki?curid=2051157", "title": "Back to You (Bryan Adams)", "text": "Back to You \u00e8 un brano musicale rock scritto da Bryan Adams ed Eliot Kennedy.\n\u00c8 stata interpretata originariamente nel 1997 in versione acustica, in occasione del concerto \"MTV Unplugged\". In seguito il brano \u00e8 stato inserito nei greatest hits di Adams \"The Best of Me\" ed \"Anthology\".\nIl brano vede la partecipazione degli studenti della Juilliard School, diretti da Michael Kamen."}
{"id": "2051160", "revid": "14691", "url": "https://it.wikipedia.org/wiki?curid=2051160", "title": "Nkondi", "text": ""}
{"id": "2051163", "revid": "14691", "url": "https://it.wikipedia.org/wiki?curid=2051163", "title": "Minkondi", "text": ""}
{"id": "2051164", "revid": "287204", "url": "https://it.wikipedia.org/wiki?curid=2051164", "title": "Adamello Ski Raid", "text": "LAdamello Ski Raid \u00e8 una competizione di sci alpinismo internazionale a squadre.\nNel 2006 e 2008 le squadre erano composte da tre atleti. L'edizione del 2010 \u00e8 stata annullata e dal 2011 fa parte del circuito di gare La Grande Course, insieme a Pierra Menta, Trofeo Mezzalama, Patrouille des Glaciers e Tour du Rutor, con squadre di due atleti.\nPercorso.\nPercorso sino al 2011.\nLa partenza \u00e8 al Passo del Tonale e l'arrivo a Ponte di Legno. Il percorso \u00e8 lungo complessivamente 42,5\u00a0km, con un dislivello di 3.400\u00a0m in salita e 4.250\u00a0m in discesa. Si svolge in gran parte su ghiacciaio e qui i concorrenti devono procedere legati in cordata, sia in salita che in discesa. La gara tocca alcuni dei luoghi simbolo della Prima guerra mondiale, qui detta Guerra bianca in Adamello per essere stata combattuta su ghiacciai ad oltre 3000\u00a0m di quota: il Mandrone (2.442\u00a0m), la Lobbia Alta con il rifugio ai Caduti dell'Adamello (3.045\u00a0m), il Cresta Croce, il Pian di Neve, l'Adamello a quota 3.539\u00a0m, Passo Venerocolo.\nPercorso 2013.\nLa partenza \u00e8 all'intermedia della Cabinovia Ponte di Legno - Passo Tonale e l'arrivo a Ponte di Legno. Il percorso \u00e8 lungo complessivamente 46\u00a0km, con un dislivello di 4.000\u00a0m in salita e 4.380\u00a0m in discesa. Si svolge in gran parte su ghiacciaio e qui i concorrenti devono procedere legati in cordata, sia in salita che in discesa. La gara tocca alcuni dei luoghi simbolo della Prima guerra mondiale, qui detta Guerra bianca in Adamello per essere stata combattuta su ghiacciai ad oltre 3000\u00a0m di quota: il Mandrone (2.442\u00a0m), la Lobbia Alta con il rifugio ai Caduti dell'Adamello (3.045\u00a0m), il Cresta Croce, il Pian di Neve, l'Adamello a quota 3.539\u00a0m, Passo Venerocolo\nPercorso 2015.\nPartenza da localit\u00e0 Tonalina (1.630 metri) con la prima salita verso i 2585 metri di Passo Paradiso, quindi altra ascesa ai 2.996 metri di Passo Presena. Discesa verso i 2403 metri del Lago Mandrone, un ulteriore cambio assetto per giungere ai 3.250 metri del \u201cCanalino\u201d Monte Mandrone. Gli atleti scendono ai 2.800 metri di Vedretta Mandrone per poi iniziare le inversioni che potano al Cannone di Cresta Croce (3.300 metri), poi un paio di cambio assetti per dirigersi verso il Monte Adamello, il punto pi\u00f9 alto della gara con i suoi 3.539 metri. Da questo punto scollinamento verso i 3390 metri del Passo degli Italiani, quindi la discesa lungo il versante Nord del Corno Bianco, la risalita ai 3.230 metri di Passo Venezia, per poi scendere lungo l'itinerario del Pisgana, passando per i 2.530 metri dell'omonimo lago, quindi gli ultimi 10 km sino ai 1.250 metri del traguardo di Ponte di Legno. \nPer le donne partenza pi\u00f9 in quota ai 2.585 metri di Passo Paradiso, ma successivamente identico percorso di gara.\nCancelli orari 2015 : "}
{"id": "2051167", "revid": "1123126", "url": "https://it.wikipedia.org/wiki?curid=2051167", "title": "Phoinike", "text": ""}
{"id": "2051168", "revid": "599013", "url": "https://it.wikipedia.org/wiki?curid=2051168", "title": "Phoenice", "text": ""}
{"id": "2051172", "revid": "339392", "url": "https://it.wikipedia.org/wiki?curid=2051172", "title": "Is\u00e4nmaallinen kansanliike", "text": ""}
{"id": "2051173", "revid": "264444", "url": "https://it.wikipedia.org/wiki?curid=2051173", "title": "Ormal", "text": ""}
{"id": "2051174", "revid": "264444", "url": "https://it.wikipedia.org/wiki?curid=2051174", "title": "Illuin", "text": ""}
{"id": "2051176", "revid": "1494169", "url": "https://it.wikipedia.org/wiki?curid=2051176", "title": "Prandtl", "text": ""}
{"id": "2051179", "revid": "6923", "url": "https://it.wikipedia.org/wiki?curid=2051179", "title": "Castello Moresco", "text": "Il castello moresco di Gibilterra (in inglese Moorish Castle, in spagnolo Castillo Moresco o El Castillo) \u00e8 residuo dell'occupazione moresca di Gibilterra, che \u00e8 durata 710 anni. Venne costruito nel 711 quando il condottiero di origine berbera Tariq ibn Ziyad conquist\u00f2 la Rocca che prese il suo nome. Il castello rimase nelle mani degli Arabi per 711 anni. Nel 1462, venne occupato dal duca di Medina-Sidonia, come vassallo della Corona di Castiglia.\nDall'occupazione spagnola a oggi.\nNel 1552, su richiesta degli abitanti della citt\u00e0, il re Carlo I di Spagna invi\u00f2 l'ingegnere italiano Giovanni Battista Calvi per far rinforzare le difese della citt\u00e0. Fu eretto un lungo bastione di difesa, ancor oggi noto con il nome di muro di Carlo V, una trincea ed un ponte levatoio, chiamato \"Landport\" (o \"Puerta de Tierra\").\nNel corso della Guerra di successione spagnola, il 1\u00ba agosto 1704, al ritorno da una spedizione a Barcellona, una flotta anglo-olandese al comando di sir George Rooke, inizi\u00f2 l'assedio della citt\u00e0 chiedendo la resa incondizionata agli assediati ed il giuramento di fedelt\u00e0 all'arciduca d'Austria Carlo.\nL'edificio principale \u00e8 la \"Tower of Homage\" (\"torre di Omaggio\"), un grande edificio di mattoni chiamato anche \"tapia\".\nIl castello moresco oggi.\nOggi il castello moresco \u00e8 una delle maggiori attrazioni di Gibilterra e dal 1995 si trova anche sul verso delle banconote delle sterline di Gibilterra. L'area residenziale intorno al castello viene chiamata \"Moorish Castle Estate\". In un'ala del castello si trova l'Her Majesty's Prison Service di Gibilterra."}
{"id": "2051184", "revid": "486946", "url": "https://it.wikipedia.org/wiki?curid=2051184", "title": "Perussuomalaiset", "text": ""}
{"id": "2051187", "revid": "486946", "url": "https://it.wikipedia.org/wiki?curid=2051187", "title": "Front National", "text": ""}
{"id": "2051188", "revid": "16972", "url": "https://it.wikipedia.org/wiki?curid=2051188", "title": "Adamello ski raid", "text": ""}
{"id": "2051189", "revid": "436907", "url": "https://it.wikipedia.org/wiki?curid=2051189", "title": "Un mondo perfetto (Tour Germany)", "text": "Un mondo perfetto (Tour Germany) \u00e8 un album di Dolcenera, pubblicato in Germania il 29 agosto del 2006, per l'etichetta discografica Edel Music.\nIl CD, che rappresenta la versione internazionale di \"Un mondo perfetto\", propone una perlustrazione dei primi 3 album della cantante, per un totale di 14 canzoni.\nTour edition.\nIl 30 marzo 2007 \u00e8 stata pubblicata la \"Tour edition\" dell'album, contenente le stesse trace della precedente, con l'aggiunta di \"Portami via\" (gi\u00e0 inclusa nell'edizione italiana di \"Un mondo perfetto\") e di tre brani eseguiti dal vivo."}
{"id": "2051191", "revid": "61051", "url": "https://it.wikipedia.org/wiki?curid=2051191", "title": "Oeffag D.III", "text": ""}
{"id": "2051192", "revid": "767487", "url": "https://it.wikipedia.org/wiki?curid=2051192", "title": "European Regions Airline Association", "text": "La European Regions Airline Association (ERA) \u00e8 un'organizzazione formata nel 1980 e che rappresenta le compagnie aeree regionali, gli aeroporti e le industrie che operano nel trasporto aereo all'interno dell'Europa."}
{"id": "2051199", "revid": "834", "url": "https://it.wikipedia.org/wiki?curid=2051199", "title": "Nanofili", "text": ""}
{"id": "2051210", "revid": "1305772", "url": "https://it.wikipedia.org/wiki?curid=2051210", "title": "Live at the Troubadour", "text": ""}
{"id": "2051214", "revid": "1776051", "url": "https://it.wikipedia.org/wiki?curid=2051214", "title": "Ibac", "text": "IBAC \u00e8 un personaggio immaginario della Fawcett Comics e dei super cattivi della DC Comics, e nemico di Capitan Marvel.Creato dallo scrittore Otto Binder e dall'artista C.C. Beck, apparve per la prima volta in \"Captain Marvel Adventures\" n. 8 (6 marzo 1942).\nBiografia del personaggio.\nL'alter ego di IBAC \u00e8 Stanley \"Stinky\" Printwhistle, un truffatore che nel tentativo di far saltare in aria un ponte, rimane coinvolto nell'esplosione. Viene salvato da Lucifero che gli offre la possibilit\u00e0 di diventare il suo campione in cambio della sua anima. Printwhistle accett\u00f2, e gli venne detto di pronunciare la parola magica \"I.B.A.C.\".facendolo, il fragile criminale con i capelli grigi, si trasforma in IBAC, un brutale mr. muscolo con i capelli rasati. Dicendo nuovamente \"I.B.A.C.\",IBAC si ritrasforma in Printwhistle. Dato che non \u00e8 stato in grado di battere Capitan Marvel, Printwhistle non \u00e8 stato obbligato a rendere la sua anima al diavolo, e divenne buono, ma con poca forza di volont\u00e0, il che verr\u00e0 utilizzato pi\u00f9 volte dai criminali a obbligarlo a trasformarsi nuovamente in IBAC.\nMentre Capitan Marvel \u00e8 potenziato da sei figure mitologiche e bibliche,IBAC \u00e8 potenziato da quattro dei pi\u00f9 malvagi uomini che abbiano mai camminato sulla terra:Ivan il terribile, che gli fornisce il Terrore, Cesare \"B\"orgia, che gli d\u00e0 l'astuzia, \"A\"ttila l'Unno, che gli dona la Ferocia e \"C\"aligola, che sponsorizza la Crudelt\u00e0. In pi\u00f9, mentre Capitan Marvel si trasforma con il Fulmine, la trasformazione di IBAC \u00e8 accompagnata dal potere di un mistico fuoco verde e zolfo.\nPrima di Crisi sulle Terre infinite,IBAC era un membro della Societ\u00e0 dei Mostri del Male, una squadra dei pi\u00f9 grandi nemici di Capitan Marvel. Successivamente si \u00e8 unito ai Villains United come membro della Societ\u00e0 Segreta dei Super Cattivi.\nUn anno dopo.\nIBAC apparve in seguito nella serie i Segreti Sei, ancora nella Societ\u00e0, battendosi con Rag Doll (il nemico di Jay Garrick) per ordine della Societ\u00e0. Ragdoll scapp\u00f2, lasciando IBAC ferito.\nIBAC \u00e8 visto tra i cattivi catturati in \"Salvation Run\".\nPoteri e abilit\u00e0..\nIBAC possiede la super forza, l'agilit\u00e0 e l'invulnerabilit\u00e0. Possiede anche qualche protezione dagli attacchi fisici ed energici."}
{"id": "2051216", "revid": "767487", "url": "https://it.wikipedia.org/wiki?curid=2051216", "title": "Gravity at Last", "text": "Gravity at Last \u00e8 il secondo album della cantante Ayo ed \u00e8 stato pubblicato il 29 settembre 2008 dalla casa discografica Universal Music France."}
{"id": "2051217", "revid": "110157", "url": "https://it.wikipedia.org/wiki?curid=2051217", "title": "D\u00f6bern", "text": "D\u00f6bern, in lusaziano \"Derbno\", \u00e8 una citt\u00e0 di 3.786 abitanti del Brandeburgo, in Germania.\nAppartiene al circondario della Sprea-Nei\u00dfe ed \u00e8 capoluogo dell'Amt D\u00f6bern-Land.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "2051219", "revid": "729019", "url": "https://it.wikipedia.org/wiki?curid=2051219", "title": "Comando supremo delle potenze alleate in Europa", "text": "Il Quartier generale supremo delle potenze alleate in Europa (SHAPE) \u00e8 l'ente della NATO responsabile delle attivit\u00e0 di comando sulle forze alleate impiegate in operazioni in Europa e nel resto del mondo.\nHa sede dal 1967 presso Casteau, a nord della citt\u00e0 di Mons nel Belgio. In precedenza, a partire dal 1953, era a Fontainebleau in Francia, ma cambi\u00f2 di sede con l'uscita della nazione dalla organizzazione integrata dell'alleanza. Dal 1951 al 2003, SHAPE \u00e8 stato il quartier generale dell\"Allied Command Europe\" (ACE), il Comando Alleato per l'Europa, ma dal 2003 l'ente ha cambiato nome in \"Allied Command Operations\" (ACO) diventando il centro operativo del quartier generale, con competenza su tutte le operazioni alleate nel mondo.\nSHAPE mantiene il suo nome tradizionale con riferimento all'Europa per questioni legali, sebbene il limite geografico delle sue attivit\u00e0 sia stato esteso a tutto il mondo dal 2003. All'epoca, il Comando NATO di Lisbona, storicamente non subordinato perch\u00e9 parte del Comando Atlantico, venne riassegnato all'ACO di Casteau. L'ufficiale comandante dell'Allied Command Operations mantiene il titolo di \"Supreme Allied Commander Europe\" (SACEUR), Comandante Supremo alleato in Europa, e continua ad essere un generale d'armata statunitense, in quanto il ruolo degli USA \u00e8 preminente, che ha anche le funzioni di comandante dell'U.S. European Command, il contingente di forze statunitensi dislocato in Europa e dipende direttamente dal Presidente USA.\nLa struttura operativa.\nIl Quartiere generale delle potenze alleate in Europa ha alle dirette dipendenze due comandi strategici:\nIl Comando alleato delle operazioni gestisce tutte le operazioni militari della NATO, attraverso:\nA loro volta, i due comandi di Napoli e Brunssum si avvalgono di un comando per ogni componente:\nIl Comandante supremo alleato in Europa - Supreme Allied Commander Europe (SACEUR).\nA partire dal 2003 il \"Supreme Allied Commander Europe\" (abbreviazione SACEUR) ha sempre ricoperto anche l'incarico di capo dell'Allied Command Europe e di capo dell'Allied Command Operations."}
{"id": "2051220", "revid": "149727", "url": "https://it.wikipedia.org/wiki?curid=2051220", "title": "Doebern", "text": ""}
{"id": "2051223", "revid": "123158239", "url": "https://it.wikipedia.org/wiki?curid=2051223", "title": "Amarelli", "text": "La Amarelli \u00e8 un'azienda familiare nata a Rossano (CS) volta alla coltivazione, raccolta e lavorazione della liquirizia. L'azienda \u00e8 attiva dal 1731, ma gi\u00e0 nel Cinquecento la famiglia praticava questa attivit\u00e0.\nStoria.\nLa famiglia Amarelli, ricchi proprietari terrieri, vanta antiche tradizioni nobiliari.\nGi\u00e0 dal XVI secolo la lavorazione della radice di liquirizia si era affiancata, come attivit\u00e0 secondaria, alle principali produzioni agricole praticate nei vasti latifondi della famiglia. Tale attivit\u00e0 consentiva, infatti, nei periodi di riposo dei terreni dovuti alla rotazione delle colture, sia lo sfruttamento dei fondi, sia l'impiego della manodopera bracciantile. Nel 1731 le fonti attestano la fondazione del concio \u2013 la fabbrica di liquirizia \u2013 degli Amarelli.\nA partire dal Settecento, e fino ai primi decenni del Novecento, sul versante ionico della provincia di Cosenza si concentrava la gran parte della produzione nazionale di succo di liquirizia. Le particolari condizioni del clima e dei terreni, che favorivano la copiosa crescita spontanea della pianta, utilizzata, oltre che per usi farmaceutici, anche nell'industria dolciaria, liquoriera e nella concia dei tabacchi, conferivano al prodotto calabrese una qualit\u00e0 eccellente. Oltre a quello degli Amarelli, nel Cosentino operavano altri conci, tutti appartenenti a famiglie di proprietari terrieri. Nella prima met\u00e0 dell'Ottocento la produzione locale rappresenta il 70% di quella nazionale. Alla fine del secolo l'estratto viene venduto sia sul mercato interno, sia su quello estero (in particolare in Belgio, Gran Bretagna e Olanda).\nNei primi decenni del Novecento, l'industria cosentina della liquirizia comincia ad accusare segni di declino, ma la vera crisi del settore arriver\u00e0 negli anni trenta, a causa del basso livello di investimenti e dell'agguerrita concorrenza estera, in particolare quella del colosso dolciario statunitense Mac Andrews and Forbes che, trasformando all'estero la materia prima acquistata in Calabria, sottrarr\u00e0 risorse all'industria calabrese.\nQuando, nel 1924, i tre fratelli Amarelli subentrano al padre nella gestione dell'azienda, la fabbrica ha gi\u00e0 subito una consistente ristrutturazione e una prima meccanizzazione, che permettono all'impresa di fronteggiare le incertezze della crisi imminente. Il processo produttivo tradizionale era estremamente articolato (le fasi principali consistevano nel lavaggio, nel taglio, nella molazzatura, nella bollitura, nella pressatura e nel name=\"SAN\" /&gt;\nL'ingresso dei tre fratelli Amarelli nella conduzione dell'impresa impone una riorganizzazione della gestione aziendale: nella nuova societ\u00e0 il maggiore, Fortunato, si dedica all'amministrazione, Pasquale alla commercializzazione e Giuseppe Amarelli assume la direzione della produzione, con l'intento di modernizzarla e renderla un vero processo industriale. In Italia la rete commerciale si estende al Nord, con uffici a Torino, Milano e Trieste, mentre Giuseppe Amarelli alterna la gestione dello stabilimento con frequenti viaggi in Italia e all'estero, soprattutto in Inghilterra, diretti a stabilire rapporti con importatori capaci di assicurare alla produzione aziendale gli sbocchi sui grandi mercati europei.\nNella seconda met\u00e0 degli anni venti la ditta Amarelli esporta in Inghilterra, in Belgio e in Francia; sul mercato nazionale figurano tra i principali clienti, nei primi anni Trenta, importanti ditte torinesi come Schiapparelli, Venchi &amp; C. e Leone.\nLa concorrenza estera, sempre pi\u00f9 pressante, induce Amarelli ad ampliare la gamma dei prodotti e ad avviare la produzione di un surrogato (la liquirizia con aggiunta di amidi) commercializzato con il marchio Lealmair, che permette di sostenere il fatturato senza svilire il prestigio del marchio principale, rappresentato dal nome della famiglia.\nL'impegno principale di Giuseppe Amarelli \u00e8 comunque diretto all'ampliamento e al perfezionamento del ciclo di produzione. Nel 1931 impianta gli estrusori meccanici per filare la pasta (attivit\u00e0 svolta, fino ad allora, da 46 lavoratrici). Negli anni quaranta installa nuove caldaie a vapore per incrementare la produzione di estratto. Grazie alle innovazioni introdotte, l'attivit\u00e0 viene sottratta alla stagionalit\u00e0 dei raccolti e la produzione aumenta sensibilmente.\nI continui investimenti e le conseguenti economie di scala permettono all'azienda di fronteggiare la grave crisi che porta, nei primi anni cinquanta, alla progressiva scomparsa delle vecchie fabbriche calabresi. \u00c8 in quegli anni, infatti, che la produzione della liquirizia per usi alimentari passa a nuove imprese di maggiori dimensioni, come la Saila (Societ\u00e0 per azioni industria liquirizia abruzzese, costituita nel 1937).\nDurante gli anni sessanta Giuseppe Amarelli prosegue il programma di ristrutturazione e aggiornamento tecnologico del processo produttivo. Progetta personalmente un nuovo sistema di estrazione a vapore, commissionando una serie di prototipi per la messa a punto del processo. Nei primi anni settanta, approfondendo lo studio delle nuove tecnologie, compie una serie di visite nelle principali imprese meccaniche europee. Pur mantenendo inalterata la qualit\u00e0 dell'estratto, la meccanizzazione migliora l'efficienza della fabbrica, con un impiego sensibilmente inferiore di manodopera. L'interesse di Amarelli per l'applicazione delle nuove tecnologie porta anche a una prima automazione del processo produttivo: nel 1974 commissiona infatti un sistema computerizzato (a schede perforate) di comando del ciclo di cottura della radice.\nDal 1980, in seguito alla morte dei fratelli, Giuseppe Amarelli continua l'attivit\u00e0 imprenditoriale attraverso una ditta individuale. Negli anni ottanta il marchio Amarelli ha ormai consolidato una notoriet\u00e0 internazionale. I suoi prodotti conoscono ampia diffusione, oltre che in Europa, negli Stati Uniti, in Canada e in Australia.\nFra i vari prodotti vi sono i tipici assabesi, caramelle gommose alla liquirizia e anice a forma di faccia o animali. L'origine del termine assabesi va fatto risalire ai 1884, quando, in occasione dell'Esposizione Generale Italiana di Torino furono mostrati alcuni abitanti nella baia di Assab, nel Corno d'Africa\nLa liquirizia Amarelli viene commercializzata in tutta Italia e anche all'estero. Nel 2001 \u00e8 stato aperto il museo della liquirizia \"Giorgio Amarelli\" dove \u00e8 raccontata la storia della liquirizia e sono esposti tutti gli strumenti utilizzati per la lavorazione della liquirizia dal Settecento.\nArchivio.\nLa documentazione prodotta dalla famiglia Amarelli nel corso della propria attivit\u00e0 industriale \u00e8 conservata presso la sede del museo a Rossano, nel fondo omonimo (estremi cronologici: 1445-1986). L'archivio Amarelli \u00e8 stato dichiarato di alto interesse storico dal Ministero per i beni culturali nel 2012."}
{"id": "2051230", "revid": "1573940", "url": "https://it.wikipedia.org/wiki?curid=2051230", "title": "Myotis bechsteini", "text": "Il vespertilio di Bechstein (Myotis bechsteini ) \u00e8 un pipistrello della famiglia dei Vespertilionidi diffuso in Europa ed Asia sud-occidentale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 45 e 55\u00a0mm, la lunghezza dell'avambraccio tra 39 e 45\u00a0mm, la lunghezza della coda tra 41 e 45\u00a0mm, la lunghezza delle orecchie tra 19 e 28\u00a0mm e un peso fino a 12\u00a0g.\nAspetto.\nLa pelliccia \u00e8 lunga. Le parti dorsali variano dal bruno chiaro al rossastro, mentre le parti ventrali sono grigie chiare. Il muso, le membrane alari e le orecchie sono color bruno-rosato. Queste ultime sono molto lunghe, strette e con 9-11 pliche longitudinali sulla superficie interna. Il trago \u00e8 lanceolato e lungo pi\u00f9 della met\u00e0 del padiglione auricolare. Le ali sono larghe e attaccate posteriormente alla base dell'alluce. I piedi sono piccoli. L'estremit\u00e0 della coda si estende oltre l'uropatagio. Il cariotipo \u00e8 2n=44 FNa=52.\nEcolocazione.\nEmette ultrasuoni con frequenza variabile tra 80 e 35 kHz e massima energia a 50 kHz.\nBiologia.\nComportamento.\nIn estate si rifugia nelle cavit\u00e0 degli alberi e talvolta all'interno di edifici solitariamente, eccetto le femmine che si riuniscono in vivai fino a 30 individui. In inverno entra in ibernazione da ottobre o novembre fino a marzo od aprile e si sposta in siti sotterranei naturali o artificiali molto umidi e con temperature comprese tra 7-8 \u00b0C, sebbene possa rimanere ancora negli alberi. Si adatta frequentemente all'utilizzo dei rifugi per pipistrelli. Durante il riposo rimane appeso con i piedi alle pareti, oppure si infila nelle strette feritoie. Mantiene le orecchie sempre dritte. \u00c8 una specie sedentaria. L'attivit\u00e0 predatoria inizia a notte fonda e ritorna ai rifugi molto prima dell'alba. Effettua il volo a bassa quota, a circa 1-5 metri dal suolo, ed \u00e8 manovrato.\nAlimentazione.\nSi nutre di lepidotteri, ditteri, planipennia e altri artropodi non volanti come ragni e opilioni catturati nel bosco o lungo i suoi margini.\nRiproduzione.\nGli accoppiamenti generalmente avvengono all'inizio dell'autunno e si protraggono fino alla primavera successiva. Le femmine danno alla luce un piccolo alla volta all'inizio dell'estate dopo una gestazione di circa 50-60 giorni. Viene svezzato dopo 6-7 settimane di vita. L'aspettativa di vita \u00e8 di circa 21 anni.\nDistribuzione e habitat.\nQuesta specie \u00e8 diffusa in Europa, dal Portogallo, Spagna, Francia, Svizzera, Austria, Germania, Belgio, Danimarca, Paesi Bassi, Inghilterra sud-occidentale, Polonia, Bielorussia, Repubblica Ceca, Slovacchia, Ungheria, Slovenia, Croazia, Bosnia-Erzegovina, Albania, Romania, Moldavia, Bulgaria, Grecia, Turchia europea, centro-settentrionale, sud-occidentale e nord-orientale, Georgia occidentale, Azerbaigian sud-occidentale e Russia sud-occidentale.\nIn Italia \u00e8 presente in Piemonte, Lombardia, Veneto, Friuli Venezia Giulia, Emilia-Romagna, Liguria, Toscana, Umbria, Marche, Abruzzo, Molise, Campania e Calabria. \u00c8 inoltre stato osservato in Corsica, Capri, Isola d'Elba, Sicilia e nell'isola danese di Bornholm.\nIl vespertilio di Bechstein \u00e8 una specie quasi esclusivamente boschiva. Popola principalmente faggete e querceti, ma si pu\u00f2 trovare anche in altri tipi di foresta ed in parchi e giardini. Si spinge fino a 1350 metri di quota in estate e primavera; in inverno raggiunge i 1800 metri.\nStato di conservazione.\nLa IUCN Red List, considerato che ci sono poche informazioni circa lo stato della popolazione, sebbene sia stato evidenziato un declino di oltre il 30% negli ultimi 15 anni a causa della perdita e del degrado del proprio habitat, classifica \"M.bechsteinii\" come specie prossima alla minaccia (NT)."}
{"id": "2051234", "revid": "322321", "url": "https://it.wikipedia.org/wiki?curid=2051234", "title": "Carlo Roberto Maria Redaelli", "text": "Biografia.\nNasce a Milano, citt\u00e0 capoluogo di citt\u00e0 metropolitana e sede arcivescovile, il 23 giugno 1956, da padre brianzolo e madre bellunese. \u00c8 originario della parrocchia di san Giovanni in Laterano, nel quartiere Citt\u00e0 Studi.\nFormazione e ministero sacerdotale.\nIl 14 giugno 1980 \u00e8 ordinato presbitero dall'arcivescovo Carlo Maria Martini (poi cardinale) ed il giorno successivo celebra la sua prima Santa Messa nella parrocchia natale.\nIl 20 ottobre 1988, mentre \u00e8 studente presso il pontificio seminario lombardo, consegue la laurea in diritto canonico presso la Pontificia Universit\u00e0 Gregoriana.\nDal 1983 al 1993 ricopre l'incarico di addetto all'ufficio di avvocatura dell'arcidiocesi di Milano ed \u00e8 nel frattempo nominato presidente del Comitato per gli enti e i beni ecclesiastici della Conferenza Episcopale Italiana.\nNel 1987 \u00e8 promotore di giustizia presso il tribunale ecclesiastico regionale lombardo e, dal 1991, \u00e8 membro dell'organismo per la composizione di eventuali controversie. Dal 1993 \u00e8 avvocato generale, dal 1994 membro del consiglio di amministrazione della Veneranda fabbrica del Duomo di Milano, dal 1995 membro del consiglio di amministrazione dell'opera diocesana, dal 1998 responsabile dell'osservatorio giuridico regionale lombardo e dal 2000 membro del consiglio presbiterale.\nL'11 gennaio 2004 il cardinale Dionigi Tettamanzi lo nomina vicario generale dell'arcidiocesi di Milano.\nFonda la rivista \"Ex lege\", \"con lo scopo di informare i parroci e gli amministratori di enti religiosi\".\nMinistero episcopale.\nL'8 aprile 2004 papa Giovanni Paolo II lo nomina vescovo ausiliare di Milano e vescovo titolare di Lambesi. Il 5 giugno successivo riceve l'ordinazione episcopale, con il vescovo Luigi Stucchi, nella cattedrale di Milano, dal cardinale Dionigi Tettamanzi, coconsacranti il cardinale Attilio Nicora ed il vescovo Francesco Coccopalmerio (poi arcivescovo e cardinale).\nIl 27 settembre 2010 \u00e8 nominato presidente del Consiglio per gli affari giuridici della Conferenza Episcopale Italiana, succede al vescovo Domenico Mogavero.\nIl 9 settembre 2011 \u00e8 procuratore del cardinale Angelo Scola per la presa di possesso dell'arcidiocesi di Milano.\nIl 5 aprile 2012, durante la Messa del crisma, il cardinale Angelo Scola rende nota la sua nomina a vicario episcopale della zona pastorale VII di Sesto San Giovanni, che sarebbe dovuta avvenire il 29 giugno successivo.\nIl 28 giugno 2012 papa Benedetto XVI lo nomina arcivescovo metropolita di Gorizia; succede a Dino De Antoni, dimessosi per raggiunti limiti di et\u00e0. L'8 settembre si congeda dall'arcidiocesi ambrosiana, mentre il 14 ottobre prende possesso canonico dell'arcidiocesi di Gorizia. Il 29 giugno 2013 riceve il pallio dalle mani di papa Francesco nella basilica di San Pietro in Vaticano.\nIl 25 gennaio 2016 \u00e8 inviato come visitatore apostolico nella diocesi di Acqui; dopo le dimissioni per raggiunti limiti d'et\u00e0 di Pier Giorgio Micchiardi, accolte il 19 gennaio 2018, \u00e8 nominato amministratore apostolico della diocesi fino all'insediamento del successore Luigi Testore, avvenuto l'11 marzo successivo.\nNel maggio 2019 \u00e8 eletto presidente della Commissione episcopale per il servizio della carit\u00e0 e la salute della Conferenza Episcopale Italiana e, in quanto tale, presidente di Caritas Italiana e della Consulta ecclesiale degli organismi socio-assistenziali. \u00c8 anche delegato per la carit\u00e0 della Conferenza episcopale triveneta.\nIl 29 luglio 2019 papa Francesco lo nomina membro del Collegio per l'esame dei ricorsi in materia di \"delicta reservata\", istituito presso la Congregazione per la dottrina della fede.\nGenealogia episcopale.\nLa genealogia episcopale \u00e8:"}
{"id": "2051235", "revid": "834", "url": "https://it.wikipedia.org/wiki?curid=2051235", "title": "L' Apprendista", "text": ""}
{"id": "2051238", "revid": "125973654", "url": "https://it.wikipedia.org/wiki?curid=2051238", "title": "Giovanna Rotondi", "text": "Biografia.\nStorica dell'arte, \u00e8 figlia di Pasquale Rotondi, conosciuto per aver impedito il trafugamento da parte dei nazifascisti di importanti opere artistiche. Giovanna Rotondi Terminiello \u00e8 stata per un lungo periodo Sovrintendente dei Beni Artistici a Genova.\nSollev\u00f2 scalpore fra gli esperti di scultura il marchiano errore fatto da Vittorio Sgarbi sull'attribuzione di autenticit\u00e0 di una Madonna di Agostino di Duccio su cui intervenne la Rotondi, allora sovrintendente per la Liguria, dimostrando con tanto di scheda fornita dal \"copista\" che la \"Madonna di Sarzana\" posta in luogo pubblico non era certamente l'originale ma una copia di inizio secolo scorso fatta ad hoc, seppur di ragguardevole fattura dello scultore di Carrara Gino Nicoli , mentre l'originale era a Pontremoli.\n\u00c8 inoltre suo merito la riscoperta dell'artista Gino Grimaldi, \"il pittore del manicomio di Cogoleto\". Oltre ad essere stata l'autrice di uno scritto su di lui, nel 2007 ha curato l'esposizione delle sue opere nell'Oratorio di San Lorenzo di Cogoleto dove sono conservate tre lunette, una quarta di prova, il copritabernacolo, la tendina per altare e le due grandiose pale; gli affreschi della chiesa sono purtroppo in stato di degrado e abbandono e quasi illeggibili, ne rimane traccia preziosa nella campagna fotografica curata da Michele Ferraris nel 1997.\nNel ruolo di Sovrintendente dei Beni Artistici di Genova e, successivamente, come attenta studiosa d'arte \u00e8 una delle maggiori protagoniste della promozione culturale del capoluogo ligure, soprattutto in sodale collaborazione con Ezia Gavazza.\nPubblicazioni.\nin inglese"}
{"id": "2051239", "revid": "211345", "url": "https://it.wikipedia.org/wiki?curid=2051239", "title": "Monsignor Luigi Filippi", "text": ""}
{"id": "2051243", "revid": "1632387", "url": "https://it.wikipedia.org/wiki?curid=2051243", "title": "The Wolf is Loose", "text": "The Wolf is Loose \u00e8 un singolo dei Mastodon pubblicato nel 2006 in CD single e 12\".\nIl singolo.\n\"The Wolf is Loose\" \u00e8 la prima traccia del terzo album dei Mastodon \"Blood Mountain\". La canzone comincia con un breve fill del batterista Brann Dailor prima dell'entrata della chitarra e del basso, per poi diventare una delle pi\u00f9 veloci della band rivelando sonorit\u00e0 simili al thrash metal. Segue poi un interludio melodico prima di un ritorno alle sonorit\u00e0 di inizio canzone.\nVideoclip.\nDel brano \u00e8 stato girato anche un video trasmesso talvolta dal programma \"Headbangers Ball\" di MTV2 nel tardo 2006. Il singolo \u00e8 il terzo estratto da \"Blood Mountain\" dopo \"Crystal Skull\" e \"Capillarian Crest\", ne \u00e8 stata pubblicata anche una versione contenente oltre a \"The Wolf is Loose\", il videoclip girato appositamente per il brano e un'esecuzione dal vivo di \"Circle of Cysquatch\".\nUn'edizione del singolo contiene anche la traccia video con il videoclip."}
{"id": "2051245", "revid": "1228162", "url": "https://it.wikipedia.org/wiki?curid=2051245", "title": "Ugo Zagato", "text": "Biografia.\nUgo Zagato nacque in un piccolo centro rurale del Polesine, ultimo di sei fratelli, quando il padre era gi\u00e0 morto. Fin da bambino mostr\u00f2 una grande passione verso la meccanica e i nuovi mezzi di locomozione. Nel 1900 fu assai deciso, nonostante la tenera et\u00e0, nel rifiutare l'occasione di entrare in seminario, lasciandosi alle spalle la profonda miseria dei luoghi in cui viveva. Rifiut\u00f2 di entrare in seminario perch\u00e9 ai preti, in quell'epoca, era vietato andare in bicicletta.\nNel 1905 part\u00ec per la Germania in cerca di lavoro, avendo avuta notizia che a Colonia assumevano mano d'opera nelle industrie meccaniche. Venne subito assunto in una piccola azienda metallurgica, dove lavor\u00f2 per quattro anni, fino a che la madre lo avvert\u00ec dell'arrivo della cartolina-precetto per il servizio di leva.\nRientrato in Patria nel 1914, appena in tempo per presentarsi al Distretto militare, Ugo venne sorteggiato per la leva breve di 40 giorni e aggregato nel 3\u00ba Reggimento bersaglieri a Livorno. Espletato il servizio militare si trasfer\u00ec a Milano e, grazie all'esperienza fatta sulla lavorazione dei metalli, venne assunto come preposto alla \"Carrozzeria Varesina\", un'antica azienda carrozzaia convertitasi per soddisfare le nuove esigenze della nascente industria automobilistica. Fu qui che, affiancando l'ing. Carlo Belli, Zagato apprese le tecniche di disegno ed assemblaggio di una carrozzeria, divenendo ben presto capo officina. Nello stesso tempo, Ugo Zagato frequent\u00f2 la scuola serale di disegno industriale del Regio Istituto Tecnico \"Santa Marta\", oggi ISS Carlo Cattaneo. A Milano conobbe la corregionale Amelia Bressello, immigrata con la famiglia nel capoluogo lombardo da Lonigo, che diventer\u00e0 sua moglie.\nDopo l'entrata dell'Italia nella prima guerra mondiale, Ugo Zagato si era ormai fatto una solida reputazione di abile capo officina e venne sostanzialmente precettato e inviato a Torino, con la sua squadra di operai milanesi, presso la Fabbrica Aeroplani Ing. O. Pomilio: in questo modo evit\u00f2 di essere spedito al fronte. La direzione della Pomilio stipul\u00f2 con lui un contratto di cottimo che prevedeva l'assemblaggio di tre aerei ogni mese. Zagato oper\u00f2 una continua razionalizzazione delle modalit\u00e0 costruttive e dei tempi di lavorazione, tanto che di progresso in progresso arriv\u00f2 verso la fine del conflitto alla produzione di due aerei al giorno.\nL'esperienza alla Pomilio risult\u00f2 fondamentale per Ugo Zagato, sia sotto il profilo tecnico, sia sotto il profilo economico. Nei tre anni di febbrili costruzioni aeronautiche aveva imparato molto sull'aerodinamica e sull'impiego delle leghe di metalli. Inoltre grazie al contratto a cottimo calibrato sulla realizzazione di tre aerei al mese, il vertiginoso aumento produttivo da lui operato ne aveva fatto un uomo discretamente ricco. Il poverissimo bimbo del polesine, miracolosamente sfuggito al seminario, era diventato un tecnico di grande esperienza e con capitali sufficienti a dare vita ad una propria azienda. Vi riusc\u00ec nel 1919, quando a Milano apr\u00ec la sua prima officina, che in breve tempo si sarebbe sviluppata ed ingrandita, divenendo una carrozzeria di fama mondiale, la Zagato appunto.\nIn quello stesso periodo form\u00f2 la sua famiglia ed il 27 febbraio del 1921 venne alla luce il suo primogenito, Elio, seguito nel 1929 dal secondogenito Gianni. Entrambi seguirono le orme del padre, dapprima lavorando assieme a lui e poi continuandone l'opera.\nMentre l'azienda continuava ad ingrandirsi, arriv\u00f2 la seconda guerra mondiale, al termine della quale, Ugo cominci\u00f2 a farsi affiancare dapprima dal figlio maggiore, Elio, ed in seguito anche dal secondogenito Gianni.\nDa tempo malato di cuore, Ugo Zagato mor\u00ec il 31 ottobre 1968, nella sua abitazione di Terrazzano, stroncato da un infarto durante il sonno.\nDurante la sua carriera gli vennero assegnati vari premi tra i quali, ad esempio, il Premio Compasso d'oro del 1960."}
{"id": "2051253", "revid": "216538", "url": "https://it.wikipedia.org/wiki?curid=2051253", "title": "Sankt Moritz 1948", "text": ""}
{"id": "2051255", "revid": "1629429", "url": "https://it.wikipedia.org/wiki?curid=2051255", "title": "Superman Returns (colonna sonora)", "text": "Superman Returns \u00e8 la colonna sonora dell'omonimo film di Bryan Singer del 2006. \u00c8 composta dalla musica di John Ottman suonata dalla The Hollywood Studio Symphony, come pure la marcia di Superman di John Williams, dal film \"Superman\" del 1978, all'interno della traccia \"Main Themes\". \u00c8 arrivata al 4\u00ba posto della classifica Billboard, e ha venduto 2.200.000 copie.\nLista tracce.\nLe tracce non seguono l'ordine con cui compaiono nel film, ma in una successione scelta da Ottman per un miglior ascolto.\nMusica non inclusa nella colonna sonora.\nCi sono parecchie canzoni famose nel film non comprese nel disco, che \u00e8 basato sullo spartito originale di John Ottman con temi dalla partitura di John Williams per il film del 1978."}
{"id": "2051256", "revid": "30297", "url": "https://it.wikipedia.org/wiki?curid=2051256", "title": "Gate Keepaz", "text": ""}
{"id": "2051263", "revid": "34222", "url": "https://it.wikipedia.org/wiki?curid=2051263", "title": "Questore (Repubblica italiana)", "text": ""}
{"id": "2051264", "revid": "1924342", "url": "https://it.wikipedia.org/wiki?curid=2051264", "title": "Down on My Knees", "text": "Down on My Knees \u00e8 un singolo della cantautrice tedesca Ayo, pubblicato il 4 settembre 2006 come primo estratto dal primo album in studio \"Joyful\".\nDescrizione.\nIl brano \u00e8 stato scritto da Ayo insieme a George Brenner, registrato da Ayo e prodotto da Jay Newland.\nSuccesso commerciale.\nIl brano ha ottenuto un notevole successo in Europa, permettendo ad Ayo di farsi conoscere al di fuori della Germania, suo paese di provenienza.\nVideo musicale.\nIl videoclip, diretto dal regista italiano Pietro Di Zanno e prodotto da Jay Newland, mostra sequenze che si alternano in cui Ayo sta suonando la chitarra e cantando il brano in una stanza o su una spiaggia, vicino ad una roulotte. Verso la fine del video la cantante nella stanza comincia a battere i pugni contro una parete, a ritmo con la musica, fino a far crollare le pareti, rivelando l'ambiente esterno, cio\u00e8 la spiaggia in cui erano ambientate le altre sequenze."}
{"id": "2051265", "revid": "322321", "url": "https://it.wikipedia.org/wiki?curid=2051265", "title": "Mario Delpini", "text": "Biografia.\nNasce a Gallarate, in provincia di Varese ed arcidiocesi di Milano, il 29 luglio 1951, da Antonio e Rosa Delpini, terzo di sei figli. Cresce a Jerago con Orago, nella parrocchia san Giorgio di Jerago.\nFormazione e ministero sacerdotale.\nDopo aver frequentato le scuole del paese natale fino alla quinta elementare e le scuole medie e i due anni del ginnasio nella scuola statale di Arona, risiedendo nel Collegio De Filippi, entra nel Seminario arcivescovile di Milano nella sede di Venegono Inferiore, nell'ottobre 1967, dove frequenta la I liceo classico.\nIl 7 giugno 1975 \u00e8 ordinato presbitero, nella cattedrale di Milano, dal cardinale Giovanni Colombo per l'arcidiocesi ambrosiana.\nDopo l'ordinazione presta servizio come insegnante presso il seminario minore dell'arcidiocesi di Milano, prima a Seveso poi a Venegono Inferiore. Nel 1980 consegue la laurea in Lettere classiche presso l'Universit\u00e0 Cattolica del Sacro Cuore di Milano con una tesi su \"La didattica del latino come introduzione alla Esegesi dei classici\"; approfondisce gli studi e riceve la licenza in teologia presso la Facolt\u00e0 teologica dell'Italia settentrionale con una tesi su \"La nozione di teologia di Giovanni Pico della Mirandola\". Alunno del Pontificio seminario lombardo, frequenta l'Istituto Patristico Augustinianum di Roma, dove ottiene il diploma in Scienze teologiche e patristiche; grazie a questi titoli pu\u00f2 dedicarsi all'insegnamento della lingua greca e della patrologia presso il seminario di Milano, nelle sedi di Seveso e Venegono Inferiore. Nel 1989 diviene rettore del seminario minore di Venegono Inferiore e rettore nel quadriennio teologico, nel 1993.\nInsegna presso la Facolt\u00e0 teologica dell'Italia settentrionale e il seminario arcivescovile nelle sedi di Saronno e poi di Seveso dal 1993 al 2000. Nel 2000 \u00e8 nominato rettore maggiore dei seminari di Milano.\nNel 2006 il cardinale Dionigi Tettamanzi lo nomina vicario episcopale della zona pastorale VI di Melegnano, lasciando gli incarichi ricoperti in seminario a mons. Giuseppe Maffi.\nMinistero episcopale.\nVescovo ausiliare di Milano.\nIl 13 luglio 2007 papa Benedetto XVI lo nomina vescovo ausiliare di Milano e vescovo titolare di Stefaniaco. Il 23 settembre successivo riceve l'ordinazione episcopale, nella cattedrale di Milano, con il vescovo Franco Giulio Brambilla, dal cardinale Dionigi Tettamanzi, coconsacranti l'arcivescovo Francesco Coccopalmerio (poi cardinale) ed i vescovi Marco Ferrari, Renato Corti (poi cardinale) e Giuseppe Betori (poi arcivescovo e cardinale).\nDal 2007 al 2016 ricopre l'incarico di segretario generale della Conferenza episcopale lombarda; nell'ambito della Conferenza Episcopale Italiana \u00e8 stato membro della commissione per il clero e la vita consacrata.\nIl 5 aprile 2012, durante la Messa del crisma, il cardinale Angelo Scola rende nota la sua nomina a vicario generale dell'arcidiocesi ambrosiana, effettiva dal 29 giugno successivo. Il 21 settembre 2014 riceve la nomina da parte dello stesso arcivescovo a vicario episcopale per la formazione permanente del clero e responsabile dell'Istituto sacerdotale Maria Immacolata, che si occupa dei presbiteri del primo quinquennio di ordinazione; succede a monsignor Luigi Stucchi.\nArcivescovo di Milano.\nIl 7 luglio 2017 papa Francesco lo nomina arcivescovo metropolita di Milano; succede al cardinale Angelo Scola, dimessosi per raggiunti limiti di et\u00e0. Il 9 settembre prende possesso canonico dell'arcidiocesi per mezzo del procuratore e vescovo ausiliare Erminio De Scalzi. Il 12 settembre riceve il pallio dalle mani del cardinale Scola, delegato pontificio, nel santuario di San Pietro Martire a Seveso.\nIl 21 settembre 2017 \u00e8 eletto presidente della Conferenza episcopale lombarda dai vescovi riuniti presso il santuario di Santa Maria del Fonte a Caravaggio.\nIl 24 settembre seguente fa il solenne ingresso nell'arcidiocesi di Milano, celebrando, come da tradizione ambrosiana, il solenne pontificale di Sant'Anatalone alla presenza del suo predecessore, accompagnato dai cardinali Gianfranco Ravasi, Francesco Coccopalmerio e Renato Corti, originari dell'arcidiocesi. Per l'occasione la Scuola Beato Angelico di Milano ha progettato, intessuto e poi donato al nuovo arcivescovo una mitra particolare, sulla quale sono stati riportati i nomi dei primi dodici santi vescovi di Milano, rappresentati con la scritta dei loro nomi e con altrettante gemme che fanno corona alla gemma pi\u00f9 luminosa e centrale, a rappresentare la figura di Ges\u00f9 Cristo.\nIl 4 ottobre pubblica la sua prima lettera pastorale all'arcidiocesi intitolata \"Vieni, ti mostrer\u00f2 la sposa dell'Agnello\". Il 27 novembre indice il sinodo minore sul tema \"La Chiesa dalle genti\" circa la questione dei migranti, sentendo l'esigenza di aggiornare l'azione pastorale alla luce dei cambiamenti sociali prodotti all'interno delle parrocchie dell'arcidiocesi. Il sinodo si \u00e8 aperto il 14 gennaio 2018, giornata mondiale del migrante e del rifugiato.\nIl 29 marzo 2018, nel corso della Messa del crisma, annuncia la nomina del vescovo ausiliare Franco Agnesi a nuovo vicario generale dell'arcidiocesi. L'8 settembre pubblica la seconda lettera pastorale \"Cresce lungo il cammino il suo vigore\" e indice la visita pastorale all'arcidiocesi.\nNell'estate 2018 papa Francesco lo nomina membro della XV assemblea generale ordinaria del Sinodo dei vescovi sul tema \"I giovani, la fede e il discernimento vocazionale\" che si tiene in Vaticano dal 3 al 28 ottobre 2018.\nIl 7 settembre 2019 pubblica la sua terza lettera pastorale, dal titolo \"La situazione \u00e8 occasione. Per il progresso e la gioia della vostra fede\".\nAll'inizio della pandemia di COVID-19, l'11 marzo 2020 sale sul terrazzo del duomo per rivolgere un'accorata preghiera di intercessione alla Madonnina, gesto che desta l'attenzione dell'opinione pubblica nazionale e che lo porta a diventare una voce autorevole nel panorama ecclesiastico italiano, tanto da essere invitato due volte nel corso di un anno alla trasmissione \"Che tempo che fa\" di Fabio Fazio. Il 31 ottobre 2020 l'arcidiocesi comunica la positivit\u00e0 al COVID-19 dell'arcivescovo, che risulta essere asintomatico; il 21 novembre viene comunicata la negativit\u00e0.\nPer l'anno pastorale 2020/2021 decide di non pubblicare una lettera pastorale, sostituita da una \"proposta\" pastorale di fondo dal titolo \"Infonda Dio sapienza nel cuore. Si pu\u00f2 evitare di essere stolti\" cui fanno seguito quattro lettere alla Chiesa ambrosiana, pubblicate durante l'anno (per l'inizio dell'anno pastorale, per l'Avvento e il Natale, per la Quaresima e la Pasqua, per la Pentecoste).\nNel medesimo anno per sostenere i fedeli della diocesi nella preghiera quotidiana e per rispondere all'emergenza spirituale generata dalla pandemia, nei tempi di Avvento e Quaresima idea un appuntamento giornaliero alle 20.32 sui canali sociali diocesani (TV, radio e \"social media\") di tre minuti di preghiera intitolato rispettivamente \"Il Kaire delle 20.32\" ed \"Epiousios. Il pane di oggi\". Ripete l'esperienza de \"Il Kaire delle 20.32\" anche l'anno seguente.\nIl 9 gennaio 2022 apre la visita pastorale alla citt\u00e0 di Milano che si dovrebbe concludere nel maggio 2023.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nAccanto alla ricerca scientifica dedicata allo studio della letteratura cristiana antica e alla teologia dei Padri della Chiesa, Mario Delpini \u00e8 autore di opere finalizzate all'educazione cristiana e vocazionale, in particolare per i giovani; le sue opere sono spesso contraddistinte da uno stile acuto ed ironico."}
{"id": "2051267", "revid": "838137", "url": "https://it.wikipedia.org/wiki?curid=2051267", "title": "Pietra di Dynna", "text": "La Pietra di Dynna \u00e8 una pietra runica risalente all'ultimo periodo vichingo. Consiste in un monolito di forma triangolare di circa tre metri di altezza, di arenaria rosso-rosa, la quale riporta un'iscrizione runica su un lato, mentre sulla faccia frontale sono scolpite delle immagini. La pietra fu eretta tra il 1040 - 1050 d.C. e le sue rappresentazioni sono considerate le prime immagini cristiane della Norvegia. Il reperto dimostra che Hadeland era strettamente collegata con altre nazioni della zona, come la Scozia, ove si ritrovano pietre runiche molto simili.\nLe immagini scolpite, in maniera abbastanza grezza, raffigurano la nativit\u00e0 di Ges\u00f9, la Stella Cometa e i tre Re magi mentre l'iscrizione fu eseguita utilizzando caratteri appartenenti al Fu\u00feark antico. In una delle chiese gemelle di Gran (chiesa Nicolai) fu rinvenuta una pietra simile riutilizzata nella parte superiore del muro della porta e tale reperto fu visibile nel 1823 e, per l'ultima volta, nel 1828.\nLa Pietra di Dynna fu acquistata dal Museo di Storia di Oslo nel 1879 da un allevamento di bovini sito vicino a Gran, ove era usata come supporto per il sale che veniva dato da leccare agli animali. Il reperto fa ancora parte della mostra medioevale permanente del museo, mentre una copia \u00e8 stata eretta su un tumulo sepolcrale vichingo al \"Hadeland Folkemuseum\" a Gran.\nTraslitterazione in caratteri latini.\nGunnv\u00f4r ger\u00f0i br\u00fa, \u00der\u00fd\u00f0r\u00edks d\u00f3ttir, eptir \u00c1str\u00ed\u00f0i, d\u00f3ttur s\u00edna. S\u00fa var m\u00e6r h\u00f4nnurst \u00e1 Ha\u00f0alandi\nTraduzione in Italiano.\nGunnvor, figlia di Thrydrikr, costru\u00ec il ponte in memoria di sua figlia Astridr. Lei fu la pi\u00f9 abile fanciulla in Hadeland."}
{"id": "2051268", "revid": "767487", "url": "https://it.wikipedia.org/wiki?curid=2051268", "title": "Dirty South (disc jockey)", "text": "Biografia.\nDragan \u00e8 nato nel 1978 nel territorio della ex Jugoslavia, ora nello stato della Serbia. Trasferitosi a Melbourne a 13 anni insieme alla famiglia, ha iniziato gi\u00e0 in et\u00e0 adolescenziale ad appassionarsi al mondo della musica elettronica.\nLa sua carriera \u00e8 iniziata, come quella di molti altri famosi dj, mixando canzoni sia per amici sia per radio locali.\nDa qui in poi \u00e8 iniziata la sua carriera come producer, lavorando spesso con il famoso dj svedese Sebastian Ingrosso. Ha inoltre pubblicato canzoni e remix con artisti come Steve Angello, Axwell, David Guetta e Calvin Harris.\nSi conosce inoltre che il dj produce con il sequencer Ableton Live."}
{"id": "2051269", "revid": "729019", "url": "https://it.wikipedia.org/wiki?curid=2051269", "title": "Orticaria pigmentosa", "text": "Per orticaria pigmentosa in campo medico, si intende una rara malattia dermatologica, la forma pi\u00f9 comune di mastocitosi (l'anomala presenza di mastociti nel corpo).\nEpidemiologia.\nColpisce prevalentemente in et\u00e0 pediatrica, la malattia si sviluppa in seguito ad irritazione, venendosi a produrre istamina.\nSintomatologia.\nFra i sintomi e i segni clinici ritroviamo cefalea, diarrea, anomalie del ritmo cardiaco come in caso di tachicardia, sensazione di prurito, sincope. Si mostrano dei pomfi e lesioni di colore marrone\nTerapia.\nCambia a seconda dei sintomi riscontrati, antistaminici vengono somministrati nella maggioranza dei casi, in alternativa ai corticosteroidi.\nPrognosi.\nLa malattia ha una durata variabile, ma la prognosi risulta buona in quasi tutti i casi."}
{"id": "2051270", "revid": "226458", "url": "https://it.wikipedia.org/wiki?curid=2051270", "title": "Palazzo Reggio", "text": ""}
{"id": "2051271", "revid": "226458", "url": "https://it.wikipedia.org/wiki?curid=2051271", "title": "Palazzo Squilloni", "text": ""}
{"id": "2051273", "revid": "1935652", "url": "https://it.wikipedia.org/wiki?curid=2051273", "title": "Franco Giulio Brambilla", "text": "Biografia.\nNasce a Missaglia, in provincia di Lecco e arcidiocesi di Milano, il 30 giugno 1949.\nFormazione e ministero sacerdotale.\nStudia nei seminari arcivescovili milanesi.\nNel 1975 ottiene il baccalaureato presso il seminario di Venegono Inferiore, con una tesi intitolata \"La cristologia di K. Rahner\".\nIl 7 giugno 1975 \u00e8 ordinato presbitero, nella cattedrale di Milano, dal cardinale arcivescovo Giovanni Colombo.\nSubito dopo l'ordinazione \u00e8 inviato a Roma presso il Pontificio seminario lombardo; consegue, nel 1977, la licenza presso la Pontificia Universit\u00e0 Gregoriana con \"La teologia della croce in H. Urs von Balthasar\" e nel 1985, la laurea in teologia sistematica, discutendo la tesi sull'argomento \"La cristologia di E. Schillebeeckx\".\nDal 1978 al 1985 \u00e8 docente di sacra scrittura, teologia spirituale e antropologia teologica nel seminario di Seveso e, dal 1984, docente di cristologia e antropologia teologica presso la Facolt\u00e0 teologica dell'Italia settentrionale e nella Sezione parallela di Venegono Inferiore; di quest'ultima ricopre il ruolo di direttore dal 1993 al 2003. Dal 2006 al 2012 \u00e8 preside della Facolt\u00e0 teologica dell'Italia settentrionale.\nNell'ottobre 2006 tiene la relazione introduttiva sui fondamenti teologico-pastorali al IV convegno ecclesiale nazionale \"Testimoni di Ges\u00f9 Risorto, speranza del mondo\" svoltosi a Verona.\nMinistero episcopale.\nIl 13 luglio 2007 papa Benedetto XVI lo nomina vescovo ausiliare di Milano e vescovo titolare di Tullia. Il 23 settembre dello stesso anno riceve l'ordinazione episcopale, assieme al vescovo Mario Delpini (poi arcivescovo), nella cattedrale di Milano, dal cardinale Dionigi Tettamanzi, coconsacranti l'arcivescovo Francesco Coccopalmerio (poi cardinale) e i vescovi Marco Ferrari, Renato Corti (poi cardinale) e Giuseppe Betori (poi arcivescovo e cardinale).\nIl 24 novembre 2011 papa Benedetto XVI lo nomina vescovo di Novara; succede a Renato Corti, dimessosi per raggiunti limiti di et\u00e0. Il 23 gennaio 2012 prende possesso della diocesi, mentre il 5 febbraio compie l'ingresso ufficiale.\nIl 7 giugno 2014, durante la veglia di Pentecoste, apre ufficialmente, nella cattedrale di Novara, il XXI sinodo diocesano, concludendolo il 29 settembre 2017 con una solenne celebrazione eucaristica nel santuario del Santissimo Crocifisso di Boca e con l'approvazione definitiva del libro del sinodo (\"Lyber Synodalis\"), accompagnato dalla lettera pastorale \"Chiesa di Pietre Vive\".\nIl 20 maggio 2015 \u00e8 eletto vicepresidente per l'Italia settentrionale della Conferenza Episcopale Italiana, succedendo all'arcivescovo Cesare Nosiglia; ricopre l'incarico fino al 25 maggio 2021. \u00c8 nominato membro del sinodo ordinario sulla famiglia dell'ottobre 2015. Il 23 maggio 2017 \u00e8 il secondo candidato pi\u00f9 votato nella terna di nomi per l'elezione a presidente della CEI presentata a papa Francesco, il quale per\u00f2 sceglie come nuovo presidente il cardinale Gualtiero Bassetti.\nIl 26 maggio 2021 la Conferenza Episcopale Italiana, riunita in Assemblea generale, lo elegge presidente della Commissione episcopale per la dottrina della fede, l'annuncio e la catechesi.\nGenealogia episcopale.\nLa genealogia episcopale \u00e8:"}
{"id": "2051276", "revid": "226458", "url": "https://it.wikipedia.org/wiki?curid=2051276", "title": "Palazzo dell'Aquila nera", "text": ""}
{"id": "2051278", "revid": "339392", "url": "https://it.wikipedia.org/wiki?curid=2051278", "title": "Massacro di Bronte", "text": ""}
{"id": "2051295", "revid": "22475", "url": "https://it.wikipedia.org/wiki?curid=2051295", "title": "Il grande divorzio", "text": "Il grande divorzio \u00e8 un libro di Clive Staples Lewis pubblicato nel 1946. Il libro si sviluppa seguendo l'autore in un sogno in cui visita l'aldil\u00e0.\nTrama.\nIl libro comincia con il viaggio che l'autore compie dalla citt\u00e0 grigia, perennemente al crepuscolo (l'inferno), al paradiso insieme ad altre anime. I primi capitoli del libro si svolgono quindi sull'autobus che porta le anime, e qui il protagonista parla dell'inferno con gli altri occupanti dell'autobus.\nUna volta giunte al paradiso, che si presenta come una immensa prateria in cima ad un altissimo dirupo in cui il sole \u00e8 sempre sul punto di sorgere, le anime scoprono di essere inconsistenti, degli spettri, incapaci anche solo di piegare i fili d'erba che calpestano o di sollevare una foglia caduta.\nDopo poco le anime giunte dall'inferno vedono arrivare le anime del paradiso che, a differenza loro, sono perfettamente inserite nell'ambiente. Ogni anima del paradiso viene per convincere un'anima appena giunta che \u00e8 possibile restare in quel luogo e, anzi, per invitarla a compiere il viaggio verso le montagne dove si trova il vero paradiso.\nPer poter diventare consistente e intraprendere il viaggio ogni anima dovr\u00e0 fare i conti con le resistenze che le impediscono di uscire da s\u00e9 stessa e cercare Dio senza condizioni.\nL'autore incontra George MacDonald che gli si offre come guida. I due viandanti hanno modo di assistere alle conversazioni tra gli spettri e le anime del paradiso e discutere degli ostacoli che gli spettri stessi oppongono alla loro salvezza.\nAlla fine George MacDonald impone all'autore di essere molto chiaro al suo ritorno su quello che ha visto (\u00e8 solo un sogno) e gli mostra come in realt\u00e0 quello che ha visto non \u00e8 altro che un'allegoria delle scelte che ad ogni momento le persone devono prendere nella loro vita. Dopo questo comincia a sorgere il sole e l'autore si sveglia di soprassalto.\nLuoghi.\nLa storia si svolge tra inferno e paradiso, il primo \u00e8 descritto prevalentemente tramite le conversazioni che l'autore ha con gli altri spettri mentre il secondo \u00e8 descritto direttamente.\nL'inferno.\nL'inferno \u00e8 una enorme citt\u00e0 disabitata. Gli abitanti sono cos\u00ec presi dal loro egoismo che sono incapaci di vivere nello stesso luogo, per cui continuamente si spostano verso la periferia in cui immaginano di costruirsi una casa e vivono in quella casa immaginaria finch\u00e9 non arriva qualcun altro che si stabilisce nei pressi e quindi loro si spostano ancora pi\u00f9 lontano. Queste case immaginarie non forniscono alcun riparo, neanche dalla pioggia, e gli abitanti le costruiscono esclusivamente per un senso di sicurezza. La citt\u00e0, infatti, \u00e8 sempre al crepuscolo, e vive nel terrore che giunga la notte. In un punto della citt\u00e0 vi \u00e8 una fermata dell'autobus, da qui le anime possono andare in paradiso.\nPi\u00f9 avanti nel libro George MacDonald rivela al protagonista che in realt\u00e0 l'inferno \u00e8 piccolo, cos\u00ec piccolo che potrebbe essere contenuto in meno di un atomo di paradiso, e in meno di un ciottolo della terra.\nIl paradiso.\nIl paradiso \u00e8 una immensa distesa di erba, alberi e cespugli, attraversata da fiumi e torrenti e abitata da ogni sorta di animali. Per raggiungerla l'autobus delle anime vola fino alla cima di un altissimo dirupo. Il paradiso \u00e8 illuminato dalla luce dell'aurora e le anime che vi abitano sono in costante attesa del sorgere del sole. Le anime appena giunte dall'inferno non possono vivere in questo luogo, sono inconsistenti e camminare sull'erba per loro \u00e8 come camminare su dei durissimi spuntoni. I beati chiamano questa radura \"valle dell'ombra di vita\", mentre chiamano l'inferno \"valle dell'ombra di morte\". Questo \u00e8 il luogo in cui alle anime giunte dall'inferno viene proposto di incamminarsi vero le montagne, dove si trova il vero paradiso.\nPersonaggi.\nAd eccezione di George MacDonald, nessuno dei personaggi presenti nel libro \u00e8 riconducibile a una persona precisa. Degli altri spettri e anime beate non sempre viene fornito un nome, ma si tratta sempre di persone che in qualche modo hanno avuto rapporti tra di loro nella vita terrena (fratelli, amici, rapporti di lavoro ecc.). Di questi personaggi infatti \u00e8 importante non tanto chi sono, ma cosa gli impedisce di rinunciare a s\u00e9 stessi per vivere la gioia del paradiso.\nIl protagonista.\nIl protagonista parla in prima persona e tutto il libro non \u00e8 altro che il racconto del suo sogno. Di lui non traspare quasi niente, solo alcuni piccoli riferimenti autobiografici riconducibili all'autore del libro. Il libro comincia quando il protagonista si trova nei pressi della fermata dell'autobus. Non sappiamo come ci sia arrivato e perch\u00e9. Solo alla fine del libro sar\u00e0 chiaro che il racconto \u00e8 in realt\u00e0 un sogno, o forse una visione che il protagonista ha avuto addormentandosi mentre scriveva o forse cadendo dalla seggiola.\nGeorge MacDonald.\nLa presenza di un mentore che spiega al protagonista ci\u00f2 che vede \u00e8 un chiaro riferimento alla \"Divina Commedia\" di Dante. MacDonald \u00e8 uno dei \"consistenti\", cio\u00e8 delle anime che vivono nel paradiso. Il protagonista lo incontra mentre sta vagando per la prateria. Egli fornisce al protagonista le chiavi di lettura per capire quello che sta vedendo accadere sotto i propri occhi."}
{"id": "2051315", "revid": "767487", "url": "https://it.wikipedia.org/wiki?curid=2051315", "title": "Les Jeux olympiques, Paris 1924", "text": "Les Jeux olympiques, Paris 1924 \u00e8 un film documentario del 1925 sulle Olimpiadi di Parigi 1924 diretto dal regista francese Jean de Rovera. Il film muto dura quasi tre ore e sorprendentemente all'Imperial War Museum.\nTrama.\nDalle sfide nel mezzofondo tra i due rivali finlandesi Paavo Nurmi e Ville Ritola, alle imprese in piscina del futuro Tarzan Johnny Weissmuller, primo uomo al mondo capace di nuotare i 100 metri stile libero sotto il minuto, alla vittoria nei 100 metri piani dell'inglese Harold Abrahams, le cui gesta ispireranno il film Momenti di gloria."}
{"id": "2051316", "revid": "216538", "url": "https://it.wikipedia.org/wiki?curid=2051316", "title": "Les Jeux olympiques Paris 1924", "text": ""}
{"id": "2051318", "revid": "287204", "url": "https://it.wikipedia.org/wiki?curid=2051318", "title": "Alienazione", "text": "Il termine alienazione (derivato dall'aggettivo latino \"alienus\" e questo, a sua volta, dal pronome indefinito \"alius\" (in greco \"allos\"): altro) viene utilizzato in filosofia per indicare il disagio dell'uomo moderno nella civilt\u00e0 industriale, nella quale l'artificio che gli \u00e8 proprio lo fa sentire lontano dalle proprie radici naturali. I primi studi in cui questo concetto viene esplicitato si hanno con Rousseau, Fichte, Schelling, Hegel e Feuerbach mentre \u00e8 proprio con le elaborazioni di Marx ed Engels - e di molti autori formatisi a questa scuola di pensiero e di azione politico-economica \u2014 che lo studio e l'analisi del fenomeno dell'alienazione, dopo l'avvento della societ\u00e0 industriale e capitalista, trova la sua fioritura.\nIl concetto di alienazione in filosofia.\nL'alienazione \u00e8 stata interpretata in vari modi dai filosofi che se ne sono interessati.\nCampanella.\nCampanella sembra avere individuato che tra noi e gli oggetti c'\u00e8 un rapporto non solo teoretico ma anche morale. Quando noi sentiamo la mancanza di qualche valore, spesso tentiamo di reagire colmando il vuoto che \u00e8 in noi con il possesso di oggetti, quasi che questi potessero sostituire i valori persi. Tuttavia, quando l'oggetto perde la sua funzione simbolica e diventa valore reale in s\u00e9, allora subentra l'alienazione, la follia. \nRousseau.\nSecondo il filosofo francese Rousseau, l'alienazione avveniva nel momento in cui i cittadini, \"stringendo\" il contratto sociale, si alienavano di tutti i loro diritti a favore di un'entit\u00e0 superiore, la \"volont\u00e0 generale\", che sarebbe non tanto la semplice aggregazione delle volont\u00e0 particolari individuali, ma la associazione di esse in un'entit\u00e0 unica e indivisibile. Il principio roussoniano di non-rappresentativit\u00e0 politica, che quindi, proprio per la natura dell'entit\u00e0 unica e indivisibile della volont\u00e0 generale, non pu\u00f2 essere delegativa, ha suscitato critiche intense, da Benjamin Constant in primis.\nHegel.\nSuccessivamente il concetto di alienazione occuper\u00e0 un posto rilevante sia nella filosofia di Hegel che nei lavori di Marx ed Engels, la cui impostazione filosofica del pensiero \u00e8 esplicitamente derivata dalla dialettica hegeliana. All'interno del sistema di pensiero di Hegel l'alienazione quale momento dello sviluppo dello spirito \u00e8 intesa in senso sia negativo che positivo. Egli ritiene infatti che l'alienazione, considerata come un estraniarsi dello spirito a s\u00e9 stesso, avviene quando questo, nell'oggettivare s\u00e9 stesso, si proietta al di fuori di s\u00e9, divenendo cos\u00ec natura. In questo senso l'alienazione per Hegel \u00e8 tutt'uno con l'oggettivarsi dello spirito e il suo manifestarsi come natura, si parla dunque di un'alienazione in senso negativo. \nQuando lo spirito, in un secondo momento, ritorna in s\u00e9 rivela la positivit\u00e0 del perdersi dello spirito nella natura per ritrovarsi infine in s\u00e9 stesso. Si ha dunque la visione sintetica dell'alienazione intesa come fenomeno positivo. Dunque per Hegel l'alienazione si configura come una tappa necessaria del divenire dello spirito, che, oltre ad essere vista come una negazione, va considerata come un arricchimento dello spirito, o dell'Idea, nel suo processo dialettico. La differenza sostanziale presente tra il concetto di alienazione nella dialettica di Hegel e l'accezione presente nella dialettica materialistica di Marx ed Engels \u00e8 che per questi ultimi l'alienazione comincia con lo sfruttamento dell'uomo sull'uomo, mentre per Hegel l'alienazione \u00e8 un fenomeno connaturato all'essere stesso del pensiero che, oggettivandosi, si aliena da s\u00e9 stesso, riunendosi in s\u00e9 stesso in un successivo e superiore momento di sintesi.\nEppure, e forse inaspettatamente, nel pensiero dell'ultimo Hegel sembra emergere una drastica dissociazione fra il pantragismo e il pangiustificazionismo come patodicea e/o teodicea. Nella famosa sezione dedicata all'\"astuzia della ragione\", nella \"Introduzione\" alle \"Lezioni sulla filosofia della storia\" (pubblicate postume) egli approda a un netto distinguo fra l'alienazione (\"Ent\u00e4usserung\") dello Spirito assoluto, che sar\u00e0 pure riconciliabile (\"Vers\u00f6hnung\") con s\u00e9 stesso, e l'estraniazione (\"Entfremdung\") dello spirito soggettivo e personale, il quale invece non ne pu\u00f2 ricavare alcuna consolazione e conforto. Con ci\u00f2 viene rigettata ogni identificazione intenzionale delle coscienze individuali nei confronti d'una simile mostruosa progettazione e architettura del decorso storico.\nFeuerbach.\nNell'accezione usata da Ludwig Feuerbach, appartenente al gruppo dei \"giovani hegeliani\", o della \"sinistra hegeliana\", il termine \u00e8 usato per indicare la \"proiezione\" in un mitico al di l\u00e0 delle qualit\u00e0 positive dell'uomo: queste sono, in particolare, amore, ragione e volont\u00e0 all'ennesima potenza, che creano un essere superiore (identificato in Dio). Feuerbach elabora, cos\u00ec, una teoria della religione vista come alienazione dell'uomo, poich\u00e9 egli in questo processo si scinde: estranea da s\u00e9 stesso caratteristiche proprie dell'uomo per creare una potenza che \u00e8 superiore a lui, alla quale si sottomette. La chiave di volta della teologia \u00e8 infatti per Feuerbach l'antropologia.\nMarx e Engels.\nKarl Marx, il cui motto preferito era \"Homo sum, humani nihil a me alienum puto\" (\u00abSono un uomo, nulla di umano mi \u00e8 estraneo\u00bb), e Friedrich Engels furono molto influenzati dal pensiero di Hegel, sottoponendolo tuttavia ad una critica serrata. Oltre a procedere nell'ulteriore critica dell'alienazione religiosa introdotta da Feuerbach, misero in rilievo, attraverso la loro critica all'economia politica, l'alienazione originale, che \u00e8 alla base di tutti gli altri tipi di alienazione, inclusa quella religiosa: l'alienazione economica. Alla base di questa, che condiziona tutte le altre, secondo la loro concezione dialettica ma materialistica della storia, ci sono:\nPrendendo le mosse da quella che allora veniva chiamata sinistra hegeliana, i due filosofi che oltre a essere pensatori erano anche organizzatori e guide politiche, individueranno la forma maggiormente nota e dibattuta di alienazione, cio\u00e8 quella subita dalla classe operaia. Secondo Marx, alienazione \u00e8 quel processo che estranea un essere umano da ci\u00f2 che fa fino al punto di non riconoscersi in s\u00e9 stesso.\nLa critica marxista del concetto di alienazione.\nMarx distingue quattro tipi di alienazione, confrontando l'operaio con l'artigiano tradizionale:\nA fronte di una tale \u201cdisumanizzazione\u201d diventa meno impedente la questione degli aumenti salariali e dell'addolcimento della vita.\nIn una pagina de \"Il Capitale\", scritta dopo l'adozione dei primi interventi a favore degli operai, Marx affermer\u00e0 \u201cCome il vestiario, l'alimentazione, il trattamento migliore e un maggiore peculio non aboliscono il rapporto di dipendenza e lo sfruttamento dello schiavo, cos\u00ec non aboliscono quello del salariato\u201d.\nI quattro tipi di alienazione vengono teorizzati da Marx nei Manoscritti economico-filosofici del 1844, opera che scrive appunto nel 1844 (anche se sar\u00e0 pubblicata soltanto nel 1932 dal ricercatore sovietico Rjazanov), e che sancisce il definitivo passaggio dal liberalismo al comunismo del pensatore di Treviri.\nQuesta alienazione coinvolge totalmente gli operai: dalla situazione alienante in cui essi vivono, deriva l'opposizione dialettica presente tra forza lavoro e rapporti di produzione.\nLouis Althusser.\nLouis Althusser ha definito il passaggio di Marx dalla problematica antropologica di Feuerbach all'indagine storica e socio-economica come \"transizione dalla filosofia alla scienza\".\nHerbert Marcuse.\nL'idea di Marx venne ripresa dalla scuola di Francoforte e in particolare da Herbert Marcuse, ma con una importante variante, perch\u00e9 l'alienazione, l'estraneazione, non \u00e8 pi\u00f9 una cosa strettamente attinente ai rapporti capitalistici di produzione, ma riguarda la societ\u00e0 industriale e tecnologica di per s\u00e9 stessa.\nNella societ\u00e0 tecnologica e industriale, l'uomo \u00e8 sempre e comunque alienato perch\u00e9 nel proprio lavoro non realizza s\u00e9 stesso, trova regole create da altri, \u00e8 succube degli eventi esterni e non \u00e8 libero. Questa problematica venne descritta nel libro \"L'uomo a una dimensione\", pubblicato negli Stati Uniti nel 1964 e fu uno dei libri ispiratori dei movimenti del '68. La societ\u00e0 industriale ha leggi inderogabili e l'uomo \u00e8 asservito a queste leggi. La societ\u00e0 industriale \u00e8 un enorme apparato di dominio, perch\u00e9 non lascia margini alla libert\u00e0 umana; l'uomo diventa un semplice ingranaggio di un sistema enorme che lo sovrasta e di cui egli subisce il funzionamento.\nAlienazione e psicologia.\nSigmund Freud.\nSecondo la psicoanalisi l'individuo vive in prima persona la contraddizione che lo mette in croce tra \"natura\" e \"cultura\". Freud ritiene che questa contraddizione sia insolubile e che comunque per quanto la scelta della cultura corrisponda al processo di civilizzazione, tale civilizzazione non possa essere vissuta dal singolo individuo se non come una alienazione da s\u00e9 stesso per il sacrificio della pulsionalit\u00e0 immediata che essa richiede. Da qui il disagio fondamentale che il singolo deve accettare: il disagio della civilt\u00e0 che lo porta a dover scegliere tra eros o civilt\u00e0, tra civilt\u00e0 o barbarie. Questo \u00e8 il prezzo che il singolo deve pagare per poter beneficiare della civilizzazione. Taluni non sono disposti a pagare tale prezzo o lo ritengono consciamente o inconsciamente troppo elevato, e in taluni casi lo pu\u00f2 essere veramente, oppure non avere gli strumenti conoscitivi per riuscire a gestirsi tale contraddizione s\u00ec da venire a trovarsi nella confusione, da qui la nevrosi e in taluni casi anche la psicosi.\nCarl Gustav Jung.\nLo psichiatra svizzero Carl Gustav Jung, pur mantenendo lo stesso scenario di impostazione alla problematica dell'alienazione, non giunge alle stesse conclusioni \"pessimistiche\" del suo maestro viennese, in quanto, per Jung, la naturale attivit\u00e0 simbolizzatrice del pensiero - che la psicoanalisi semplicemente riattiva o permette di esercitare come in una palestra del pensiero riflessivo e non ripetitivo - \u00e8 proprio ci\u00f2 che permette la sintesi reale dei contrari. Per Jung, infatti, lo spirito non \u00e8 sublimazione; esso non cela la sessualit\u00e0 come nella concezione riduttivistica della attivit\u00e0 e dimensione spirituale che \u00e8 propria di Freud e dei suoi epigoni. Per Jung, invece, lo spirito vero coincide con la stessa libido che vuole ci\u00f2 che la libido vuole: l'unione, ma ad un livello riflessivo pi\u00f9 elevato da dove riprendere a desiderare l'unione in un procedere negaentropico infinito tale che la tensione natura/cultura, quale croce inscritta nell'essere da cui scaturisce l'energia psichica, invece di ricadere distruttivamente sul sistema conoscitivo che il singolo incarna, diviene la fonte dove trovare quella forza per procedere ulteriormente. Nota \u00e8 infatti la frase di Jung che ribalta la lettura della psicopatologia: \"Non siamo noi a guarire dalla nevrosi ma \u00e8 la nevrosi stessa che ci guarisce\".\nLe critiche a Jung.\nLa critica principale alla impostazione della problematica dell'alienazione umana dello psicoanalista Jung \u00e8 che tale sintesi dei contrari, che l'attivit\u00e0 simbolizzatrice dovrebbe realizzare togliendo l'uomo dalla croce e dal suo vissuto di alienazione, \u00e8 solo apparente e che, quindi, il simbolo, di per s\u00e9, non \u00e8 la resurrezione dell'umanit\u00e0 in croce tra l'istinto e la necessit\u00e0 di mediare l'istinto per poter essere accolto nella famiglia umana, sicch\u00e9 a questi critici la soluzione data da Jung al problema appare pi\u00f9 che altro come un esorcismo del male del mondo e nulla pi\u00f9.\nAlienazione e sociologia.\nErich Fromm.\nIn \"Psicanalisi della societ\u00e0 contemporanea\" (1955) Erich Fromm tratta l'argomento dell'alienazione da una prospettiva sociologica. Nella sua concezione Fromm vedeva agire, tanto in Occidente quanto nell'Europa Orientale, delle strutture sociali disumanizzanti dominate dagli apparati\u00a0burocratici, con il risultato di un universale fenomeno sociale di\u00a0alienazione. Coltivando questa visione, Fromm \u00e8 stato capace di esaminare, con estrema lucidit\u00e0, la situazione dell\u2019uomo moderno in una societ\u00e0 la cui principale preoccupazione \u00e8 la produzione economica piuttosto che l\u2019aumento della produttivit\u00e0 creativa dell\u2019uomo: una societ\u00e0 dove l\u2019uomo ha perduto il predominio. L\u2019uomo moderno, sostiene Fromm, \u00e8 estraniato dal mondo che egli stesso ha creato, \u201calienato\u201d dagli altri uomini, dalle cose che usa e consuma, dal suo governo, da s\u00e9 stesso. Egli \u00e8 ora una \u201cpersonalit\u00e0 fittizia\u201d: se si lascer\u00e0 che le tendenze attuali si sviluppino senza controllo ne risulter\u00e0 una societ\u00e0 malata, costituita da uomini \u201calienati\u201d. Ma ci sono delle speranze. Tra il sistema capitalistico e la dittatura totalitaria esiste un\u2019altra soluzione e cio\u00e8 la creazione di una societ\u00e0 \u201cmentalmente\u201d sana in cui nessuno sia soltanto un mezzo per i fini di qualcun altro, ma l\u2019uomo sia il centro, e tutte le attivit\u00e0 economiche e politiche siano subordinate al suo sviluppo: Fromm poneva argomenti a favore di un\u00a0socialismo\u00a0democratico, di stampo\u00a0umanista.\nI pensatori che contribuirono maggiormente alla formazione del suo pensiero furono i\u00a0\u201cprofeti\u201d,\u00a0Marx\u00a0e\u00a0Bachofen\u00a0e proprio partendo in primo luogo dai primi lavori di\u00a0Karl Marx, Fromm poneva l'enfasi sull'ideale della\u00a0libert\u00e0 personale."}
{"id": "2051321", "revid": "1873017", "url": "https://it.wikipedia.org/wiki?curid=2051321", "title": "Taikyoku Shodan", "text": "Il Taikyoku Shodan \u00e8 il kata preliminare dello stile Shotokan del karate. \n\u00c8 composto da tecniche di base del karate: la posizione \"Zenkutsu-dachi\", la parata di pugno bassa, \"Gedan Barai\" e l'attacco di pugno ad altezza media, \"oi-zuki chudan\" . Lo schema di esecuzione forma una H.\nAndamento del Kata.\nSaluto (Rei) Musubi dachi\nDichiarazione nome del kata Taikyoku Shodan\nYoi hachiji-dachi\nyoi hakiji dachi \nrei musubi dachi"}
{"id": "2051327", "revid": "571731", "url": "https://it.wikipedia.org/wiki?curid=2051327", "title": "Bernardo De Muro", "text": "Biografia.\nNella sua citt\u00e0 natale aveva preso lezioni dal flautista e direttore di banda Giuseppe Rachel. In seguito, trasferitosi a Roma, all'et\u00e0 di vent'anni inizi\u00f2 a studiare al Conservatorio Santa Cecilia come baritono. Pass\u00f2 successivamente al registro di tenore sotto la guida di Giovanni Sbriscia, si perfezion\u00f2 dal 1905 sotto la guida di A. Martino, ed esord\u00ec nel 1910 al Teatro Costanzi di Roma (oggi Teatro dell'Opera di Roma) nella \"Cavalleria rusticana\" di Mascagni.\nGiunse al Teatro alla Scala gi\u00e0 dalla stagione 1911-12 e debutt\u00f2 il 20 gennaio 1912 come protagonista nella prima italiana di \"Isabeau\" di Mascagni, sotto la direzione di Tullio Serafin. Si afferm\u00f2 successivamente nei maggiori teatri italiani ed esteri, soprattutto spagnoli e sudamericani.\nIl 2 novembre 1927 a Crist\u00f3bal (Panama), spos\u00f2 la cantante Elena Wait Graham, dalla quale ebbe la figlia Joanna Elena. L'usura della voce lo condusse a un precoce ritiro dalle scene italiane nel 1938, quando diede l'addio cantando ancora una volta \"Isabeau\" alle Terme di Caracalla sotto la direzione di Mascagni. Nel 1944 si trasfer\u00ec definitivamente negli Stati Uniti, dove si era stabilito.\nIl suo nome si leg\u00f2 soprattutto al repertorio verista: si distinse in opere quali \"La fanciulla del West\" di Puccini, \"Pagliacci\" di Ruggero Leoncavallo, \"Andrea Ch\u00e9nier\" di Umberto Giordano, \"Il piccolo Marat\" e la gi\u00e0 citata \"Isabeau\" di Mascagni, il cui ruolo di Folco \u00e8 stato lungamente identificato con il suo nome. Pur essendo dotato di notevoli qualit\u00e0 vocali, era tuttavia di piccola statura, e questa caratteristica fisica venne considerata un handicap dallo stesso De Muro.\nIl Museo Bernardo De Muro (BDM).\nDal 2 luglio 2015, a Tempio Pausania, sua citt\u00e0 natale, \u00e8 aperto al pubblico il museo BDM (Bernardo De Muro) presso il palazzo degli Scolopi. Il progetto \u00e8 seguito da sei ragazzi della cittadina che hanno seguito con passione e impegno corsi preparatori sul tenore loro concittadino. Nel museo sono conservati costumi di scena, foto, oggetti personali, locandine delle rappresentazioni e alcune registrazioni."}
{"id": "2051339", "revid": "123436557", "url": "https://it.wikipedia.org/wiki?curid=2051339", "title": "Dacia 500", "text": "La Dacia 500, chiamata anche L\u0103stun, \u00e8 stata un'automobile rumena costruita tra il 1986 e il 1992 dalla Dacia.\nContesto.\nIl motore \u00e8 un bicilindrico raffreddato ad aria da 499 cm\u00b3, che eroga 22,5 Kw, consuma 3,3 litri di carburante ogni 100\u00a0km e fa raggiungere all'auto una velocit\u00e0 massima di 106 km/h. La L\u0103stun \u00e8 stata costruita a Timi\u0219oara in piccole quantit\u00e0, e la carrozzeria, che presentava molte analogie con quella della Lancia Y10, era di vetroresina.\nLo slogan per la piccola city car, che nel 1990 conobbe anche una versione di lusso, fu \"Un Autoturism de Actualitate\" (Un Veicolo Moderno). \nLa L\u0103stun per\u00f2 ebbe scarso successo, nonostante i bassi consumi di carburante, sia per la ridotta abitabilit\u00e0 e capacit\u00e0 di carico (rispetto ai modelli tradizionali), sia per la carrozzeria in vetroresina, che rendeva difficili e costose le riparazioni, per cui la produzione venne abbandonata nel 1992, e si stima che dei 6.532 esemplari costruiti attualmente ce ne siano in circolazione meno di 100. Questa auto non \u00e8 mai stata esportata."}
{"id": "2051340", "revid": "371529", "url": "https://it.wikipedia.org/wiki?curid=2051340", "title": "Dylan (2007)", "text": "Dylan (reso graficamente come DYLAN sulla copertina) \u00e8 una compilation di Bob Dylan, pubblicata il 1\u00ba ottobre 2007.\nTracce.\nLa raccolta \u00e8 stata pubblicata in tre versioni: un disco singolo comprendente 18 tracce, un'edizione di tre dischi contenente 51 tracce, e un'edizione deluxe dei tre dischi in vinile, insieme a 10 cartoline e un booklet estensivo.\nTutte le canzoni sono state scritte da Bob Dylan, eccetto dove segnalato diversamente. Sono rappresentati tutti i suoi album in studio ufficiali eccetto tre."}
{"id": "2051344", "revid": "1378703", "url": "https://it.wikipedia.org/wiki?curid=2051344", "title": "Robbie Rivera", "text": "Possiede inoltre una propria casa discografica, la Juicy Records.\nBiografia.\nRobbie cresce in Porto Rico, ascoltando musica freestyle e eurobeat. Come un comune DJ, comincia a suonare a matrimoni e feste scolastiche e studia le varie produzioni musicali. In quegli anni compone la sua prima traccia \"Sorulla\" che diviene popolare a New York e Miami dove inizia la sua prolifica carriera."}
{"id": "2051348", "revid": "113757", "url": "https://it.wikipedia.org/wiki?curid=2051348", "title": "Madonna dei Ghirli", "text": ""}
{"id": "2051350", "revid": "729019", "url": "https://it.wikipedia.org/wiki?curid=2051350", "title": "Autostrada del Molise", "text": "L'autostrada del Molise Termoli-San Vittore era un'autostrada in progetto per il collegamento tra il mare Adriatico e il mar Tirreno attraverso gran parte del Molise. Il tracciato previsto avrebbe dovuto servire le localit\u00e0 di Venafro, Isernia, Bojano e Termoli, con una diramazione da Bojano per Campobasso.\nStoria.\nL'autostrada fu ipotizzata a due corsie per senso di marcia pi\u00f9 corsia di emergenza, ed erano previsti 121 viadotti (per uno sviluppo totale di 40,3\u00a0km), 15 gallerie (per uno sviluppo totale di 11,8\u00a0km) e 35 svincoli di collegamento con la viabilit\u00e0 locale.\nL'opera venne confermata dal governo nel novembre del 2010, e quindi inserita tra le opere strategiche di interesse nazionale.\nIl costo totale dell'opera venne stimato in un miliardo e 137 milioni di euro, divisi tra un contributo pubblico di 557 milioni di euro e il rimanente da finanziarsi tramite finanza di progetto, che avrebbe garantito agli investitori la gestione dell'infrastruttura per 35 anni.\nIl 7 ottobre 2008 la variante di Venafro di circa 8,7 km, parte del primo lotto, fu completata con una spesa di circa 76 milioni di euro; in seguito la strada venne riclassificata SS 85 var.\nPer la realizzazione dell'autostrada venne costituita una societ\u00e0 partecipata da regione Molise e ANAS, la societ\u00e0 Autostrada del Molise. In seguito all'accantonamento del progetto, questa venne messa in liquidazione nel 2018.\nLa costruzione dell'autostrada infatti, dopo anni di stallo nei vari passaggi burocratici e in mancanza dell'avvio dei lavori, venne cancellata dalle opere strategiche di interesse nazionale nel 2014, decretando di fatto la fine del progetto.\nAutostrada del Molise S.p.A..\nLa societ\u00e0 Autostrada del Molise era la societ\u00e0 deputata alla costruzione dell'infrastruttura. L'azienda a capitale misto tra ANAS (50%) e Regione Molise (50%) venne fondata il 18 gennaio 2008 con sede a Campobasso. Si trattava della prima societ\u00e0 mista nata grazie alla legge finanziaria 2008 (L. 244/2007), che offre la possibilit\u00e0 di creare nuove societ\u00e0 miste con il solo decreto di trasferimento del ministero delle infrastrutture e dei trasporti. Con l'accantonamento del progetto, l'azienda venne messa in liquidazione nel giugno 2018.\nLa probabile ripresa del progetto.\nIl 21 settembre 2021 la ministra per il Sud, Mara Carfagna, ha annunciato che verranno finanziati alcuni lotti dell'Autostrada del Molise con i fondi del Pnrr."}
{"id": "2051357", "revid": "287204", "url": "https://it.wikipedia.org/wiki?curid=2051357", "title": "George Hudson", "text": "Primi anni.\nGeorge Hudson nacque a Howsham, un paesino dello Yorkshire. A soli 15 anni fu costretto a lasciare il suo paese natale a causa di uno scandalo relativo alla paternit\u00e0 di un bambino. Inizio a lavorare come apprendista presso un commerciante di tessuti a York e in seguito si mise in proprio ottenendo subito un buon successo come mercante.\nCarriera imprenditoriale.\nNel 1827 eredit\u00f2 \u00a330.000 sterline e scelse di investirle in azioni della compagnia ferroviaria \"North Midland Railway\", per via dell'importante somma portata nelle casse della societ\u00e0 il giovane George venne quasi subito nominato direttore. Nel 1833 fond\u00f2 anche la \"York Banking Company\" che diresse personalmente per alcuni anni.\nPer lungo tempo Hudson pens\u00f2 a come realizzare una grande linea ferroviaria a York, per questo si impegn\u00f2 molto ed ebbe un ruolo fondamentale nella realizzazione della \"York and North Midland Railway\", assicurandosi che la linea passasse per York. George fu eletto presidente della nuova compagnia quando questa apr\u00ec ufficialmente i battenti nel 1839.\nDopo il successo della \"York and North Midland Railway\" George Hudson si concentr\u00f2 attivamente sull'industria ferroviaria e nel 1841 inizi\u00f2 la realizzazione della \"Newcastle and Darlington Line\". In seguito pianific\u00f2 e costru\u00ec anche una estensione della linea Midland fino a Newcastle insieme a George Stephenson. Nel 1844, negli anni in cui l'espansione ferroviaria raggiunse il suo apice, George Hudson era uno dei magnati ferroviari pi\u00f9 potenti d'Europa con oltre 1.000 miglia di ferrovia sotto il suo controllo, al punto che Sydney Smith gli confer\u00ec il soprannome \"Railway King\" con cui ancora oggi \u00e8 ricordato.\nCarriera politica.\nIn questi anni la sua popolarit\u00e0 nella contea era tale che nel 1837 fu eletto sindaco di York. Dopo essere stato per 3 volte eletto sindaco a York fu eletto tra le file dei Conservatori nel parlamento come rappresentante del Sunderland tra 1849 e il 1851.\nRovina e fallimento.\nDopo aver ricevuto premi e onori di ogni genere, Hudson cadde improvvisamente in rovina a causa della scoperta di frodi nella compagnia \"Eastern Railway\" da lui posseduta. Immediatamente dopo emerse una vicenda di corruzione in parlamento che lo vide coinvolto. In seguito alle reazioni dovute ai due scandali che lo avevano coinvolto Hudson cominci\u00f2 a perdere la fiducia dei banchieri e degli investitori e and\u00f2 rapidamente in rovina. Trascorse gli ultimi anni della sua vita a Londra, vivendo grazie ad una rendita che gli fu concessa da alcuni cari amici che gli erano rimasti fedeli. Mor\u00ec nella capitale britannica il 14 dicembre 1871 a 71 anni."}
{"id": "2051359", "revid": "1495687", "url": "https://it.wikipedia.org/wiki?curid=2051359", "title": "Teletruria", "text": "Teletruria \u00e8 una emittente televisiva locale con sede ad Arezzo, presso la frazione di Ceciliano.\nil direttore fondatore \u00e8 stato Gianfranco Duranti, il presidente \u00e8 Alessandro Butali.\nStoria dell'emittente.\nLe origini.\nPioniera in Italia nel campo dell'emittenza televisiva privata e locale in Italia, la rete nacque nel novembre 1974 (inizialmente con la denominazione Teletruria 2000) per iniziativa di Gianfranco Duranti. La sede era ad Arezzo, in Corso Italia 205 e le prime trasmissioni furono diffuse via cavo a partire dal dicembre dello stesso anno. Dal febbraio 1975 iniziarono le trasmissioni via etere (sul canale UHF 35) con copertura di un limitato territorio della provincia di Arezzo.\nNel 1978 la propriet\u00e0 viene rilevata dal gruppo tessile aretino Lebole. In un momento in cui, nonostante la liberalizzazione delle frequenze radiofoniche e televisive da parte dello Stato a favore di soggetti privati, molti erano i dubbi ed i contrasti che mettevano a rischio l'esistenza delle emittenti private, Teletruria fu una delle protagoniste di un'accesa battaglia legale che si concluse con il pieno riconoscimento del diritto all'esistenza dei nuovi soggetti in considerazione dei principi inviolabili connessi alla libert\u00e0 di stampa e di espressione delle proprie opinioni come sancito dalla Costituzione Italiana.\nNegli anni Ottanta l'emittente amplia gradualmente l'area di coperta dal proprio segnale utilizzando nuovi canali di trasmissione, arrivando ad essere visibile in pressoch\u00e9 l'intero territorio provinciale e parte delle province di Siena, Perugia e Firenze. Il Telegiornale serale dell'emittente, la Videocronaca Aretina, diviene il punto di riferimento dell'informazione televisiva locale, mentre la programmazione quotidiana si arricchisce di nuove trasmissioni: sono gli anni in cui nascono trasmissioni storiche come \"Caff\u00e8 Bollente\", \"Il Giochino\", \"Buongiorno Etruria\", \"L'Etruria che Lavora\". Sempre di pi\u00f9 Teletruria si connota come emittente il cui palinsesto \u00e8 caratterizzato da proprie esclusive produzioni. Nel 1983 l'emittente viene acquisita da Benito Butali.\nNegli anni Novanta Teletruria entra a far parte del consorzio Italia 9 Network, proponendo alcuni programmi a respiro nazionale forniti dalla \"syndication\" (rubriche, telefilm, telenovelas), ma conservando ed ampliando la propria larga quota di trasmissioni autoprodotte; nascono produzioni come \"Esplorando\", \"Chi Sono Cosa Fanno\", \"Salute e Ambiente\", \"Maramao\" e \"Terra di Arezzo\". \u00c8 anche il decennio in cui l'emittente si rende promotrice del Premio Protagonisti Chimera d'Oro che viene conferito a personaggi di rilievo che con la loro attivit\u00e0 hanno contribuito alla promozione del territorio aretino nel mondo. Fra i premiati vanno ricordate figure del calibro di Fran\u00e7ois Mitterrand, Amintore Fanfani, Ivo Pitanguy, Renato Dulbecco, Franco Chioccioli, Carlo Fabbriciani, Venturini Venturi, Enzo Ghinazzi (in arte Pupo), Walter Veltroni, Vittorio Sgarbi, Giuliano Amato, Mauro Ferri, Francesco Graziani. Per fornire ai telespettatori un servizio di sempre migliore qualit\u00e0 durante il decennio Teletruria avvia il proprio servizio di teletext.\nIl 5 maggio 2004 Teletruria inizia la sperimentazione di diffusione in digitale terrestre ed il 28 marzo 2005 prendono il via le trasmissioni di un nuovo canale tematico esclusivamente diffuso su digitale terrestre ed interamente dedicato allo sport, Teletruria Sport, dove trovano spazio avvenimenti sportivi non trasmessi da tutte le altre emittenti, dal calcio professionistico e dilettantistico al podismo, dal ciclismo al volley ed al basket, dagli spot motoristici a quelli natatori. Nel gennaio del 2006 entra a far parte del nuovo gruppo denominato Etruria Media Group l'emittente locale 102Tv, con sede a Subbiano (AR) mentre nel maggio del 2008 la sede dell'emittente viene trasferita nei nuovi studi di propriet\u00e0 costruiti a Case Nuove di Ceciliano. Questo rende possibile, il 1\u00ba ottobre 2009, accorpare gli studi, gli uffici e la messa in onda di 102Tv presso la stessa sede, dopo che nel settembre 2008 il canale era stato convertito al sistema digitale terrestre.\nAll'inizio di novembre 2011 anche in Toscana avviene lo switch-off e tutte le trasmissioni televisive migrano al digitale terrestre. Il sistema delle assegnazioni si conclude con il posizionamento alla numerazione LCN 10 per il proprio canale principale, cio\u00e8 il primo di quelli messi a disposizione delle emittenti locali all'interno dell'area regionale, mentre il canale denominato Teletruria 2-102Tv viene posizionato alla numerazione 87. Un anno e mezzo dopo circa, prendono il via le trasmissioni del terzo canale del \"bouquet\" dell'emittente, Teletruria2, alla numerazione 185.\nLa transizione al nuovo sistema di trasmissione consente a Teletruria di potersi proiettare su un bacino di utenza che mai era stato cos\u00ec ampio nella sua storia: le intere Province di Arezzo, Siena, Firenze, Prato, Pistoia e parte di quelle di Grosseto, Pisa, Livorno e Perugia.\nIn questi stessi anni Teletruria si \u00e8 affacciata anche sul mondo del web, costruendo una propria piattaforma che permette di accedere a molti dei suoi contenuti attraverso il proprio sito e le proprie pagine sui principali social network, ma anche di vedere in diretta la sua programmazione giornaliera attraverso il \"live streaming\".\nFedele alla propria storia ormai pi\u00f9 che quarantennale, Teletruria non si snatura nonostante i cambiamenti imposti dalle nuove tecnologie televisive. Oggi il suo palinsesto, su tutti i canali, continua a distinguersi per l'attenzione alla cronaca, alla cultura, alla societ\u00e0 ed agli avvenimenti caratterizzanti del suo territorio di origine. La percentuale pi\u00f9 rilevante dei programmi trasmessi \u00e8 costituito da produzioni proprie fra cui spiccano produzioni come \"Block Notes\", \"Caff\u00e8 Bollente\", \"Talenti alla Ribalta\", \"Sportello Reclami\", \"Linea Diretta\", \"Bengodi\" e \"Domenica Sport\".\nArea di copertura.\nTeletruria diffonde il proprio segnale televisivo digitale terrestre nell'intera provincia di Arezzo, Siena, Grosseto, Firenze, Prato, Pistoia, ed in parte di quella di Pisa, Livorno e Perugia."}
{"id": "2051363", "revid": "1305772", "url": "https://it.wikipedia.org/wiki?curid=2051363", "title": "Dacia Gamma", "text": "La Dacia Gamma \u00e8 un pick-up derivante dalla Dacia 1300, disponibile in tre modelli: il 1304 Single-Cab Pick-Up, 1307 Double-Cab Pick-Up e 1305 Drop-Side.\nLa prima versione del modello risale al 1975 e durante gli anni ha subito varie revisioni, la pi\u00f9 importante delle quali nel 1992 con l'introduzione della seconda serie.\nIl veicolo \u00e8 proposto a trazione anteriore, posteriore o 4X4, mentre un motore 1.9l Renault fornisce potenza al mezzo.\nIl modello \u00e8 stato costruito sino all'8 dicembre 2006, sostituito dalla Logan Pick-Up, avente una linea basata sulla Dacia Logan."}
{"id": "2051366", "revid": "767487", "url": "https://it.wikipedia.org/wiki?curid=2051366", "title": "Norman Harris", "text": "Nel 1977 ha fondato l'etichetta discografica Gold Mind Records, rimasta attiva fino al 1980.\n\u00c8 stato uno dei membri fondatori del gruppo MFSB (\"Mother Father Sister Brother\") ed ha fatto parte della Salsoul Orchestra.\nNel corso della sua carriera di produttore discografico ha prodotto tra gli altri: First Choice, Loleatta Holloway, Eddie Holman, Salsoul Orchestra e Love Committee per la Salsoul Records; inoltre The Trammps (spicca l'album \"Disco Inferno\"), Carl Bean e 21st Creation.\nCome solista, il suo album pi\u00f9 noto \u00e8 \"The Harris Machine\" del 1979.\n\u00c8 deceduto nel 1987 a causa di una malattia cardiovascolare."}
{"id": "2051371", "revid": "1543377", "url": "https://it.wikipedia.org/wiki?curid=2051371", "title": "G\u00e5rdl\u00f6sa", "text": "G\u00e5rdl\u00f6sa \u00e8 un antico insediamento risalente all'et\u00e0 del ferro, situato nel comune di Smedstorp in Scania. Venne probabilmente abitato per breve tempo durante l'et\u00e0 del bronzo scandinava, e tra il I secolo a.C. e l'XI secolo.\nDescrizione.\nNel 1949 venne rinvenuta a G\u00e5rdl\u00f6sa la tomba di una donna risalente all'et\u00e0 del ferro romana. Conteneva una fibula in argento su cui si trovava un'iscrizione runica in Fu\u00feark antico. Tra il 1963 ed il 1976 vennero effettuati scavi archeologici portando alla luce le fondazioni di alcune case, cimiteri ed un santuario. Il ricco e variegato materiale recuperato ha permesso agli studiosi di effettuare studi sulla vita sociale, economica e religiosa degli antichi abitanti, fornendo una buona descrizione di un insediamento agricolo dell'et\u00e0 del ferro e delle sue risorse.\nVi si trovano due cerchi di pietra, e tre vestiti irregolari di cui uno piccolo, oltre ad un cerchio di pietre risalente all'Era di Vendel di epoca vichinga."}
{"id": "2051372", "revid": "287204", "url": "https://it.wikipedia.org/wiki?curid=2051372", "title": "Gardlosa", "text": ""}
{"id": "2051376", "revid": "12760", "url": "https://it.wikipedia.org/wiki?curid=2051376", "title": "Michel Sleiman", "text": ""}
{"id": "2051378", "revid": "1318658", "url": "https://it.wikipedia.org/wiki?curid=2051378", "title": "Leo Brandi", "text": "Biografia.\nApprezzato cantante ed attore comico, mostra inclinazione allo spettacolo sin da piccolo. Ancora adolescente, la famiglia lo porta con s\u00e9 in Sud America, dove lui si esibisce con il nome d'arte di Leo Brandy. Tornato in patria dopo la Grande Guerra, italianizza il nome d'arte sostituendo la \"y\" con una \"i\", continuando la propria carriera.\nNel 1920 fa parte, assieme alla futura moglie Pina, della formazione \"R.O.S.E.A.\" (compagnia di Rivista Operette Sketches E Attualit\u00e0) fondata da Mignonette, Gigi Pisano, Mario Mari e Cesare Faras.\nNel 1921 crea il duo Loris-Brandi con la moglie (in arte Loris), che nel 1922 diventa una compagnia a s\u00e9 stante.\nIn seguito, Gigi Pisano e Giuseppe Cioffi gli affidarono la macchietta di \"Mezza pezza e pizzo, ovvero Carlo Mazza\" (1936, poi resa famosa da Nino Taranto) e canzoni molto conosciute quali \"M'aggia cur\u00e0\", \"Ciccio Formaggio\", \"Margheritella e Agata\" che divennero in breve grandi successi internazionali.\nNel 1938 effettua una tourn\u00e9e nell'Africa coloniale italiana, assieme alla soubrette Marisa Maresca; rientrato, si dedicher\u00e0 alla sceneggiata, tra le quali \"Nun spos\u00e0cchi\u00f9\" accanto a Nunzia Fumo.\nAssieme a Beniamino Maggio, nel 1954 Leo Brandi lanci\u00f2 la celebre canzone \"La pans\u00e9\".\nSempre nel 1954, anno apicale per la sua carriera, si sviluppa la sua breve carriera cinematografica, nella pellicola \"Due soldi di felicit\u00e0\" e, soprattutto, nella parte in \"Miseria e nobilt\u00e0\" che lo render\u00e0 iconico.."}
{"id": "2051379", "revid": "19933", "url": "https://it.wikipedia.org/wiki?curid=2051379", "title": "Iscrizione runica", "text": ""}
{"id": "2051387", "revid": "1543377", "url": "https://it.wikipedia.org/wiki?curid=2051387", "title": "\u010cimidikjan", "text": "Il \u010cimidikjan \u00e8 un fiume della Russia siberiana orientale (Repubblica Autonoma della Jacuzia), affluente di destra del Tjung (bacino idrografico del Viljuj).\nNasce dalle estreme propaggini orientali dell'altopiano della Siberia centrale, scorrendo successivamente nel piatto e paludoso bassopiano della Jacuzia centrale, senza incontrare alcun centro abitato di qualche rilievo; il maggiore affluente ricevuto \u00e8 la Tajyaska (119\u00a0km), proveniente dalla sinistra idrografica.\nIl fiume \u00e8 congelato, similmente a tutti i fiumi della zona, per lunghi periodi ogni anno, mediamente da met\u00e0 ottobre a fine maggio."}
{"id": "2051389", "revid": "28592", "url": "https://it.wikipedia.org/wiki?curid=2051389", "title": "Alessandra Fjodorovna", "text": ""}
{"id": "2051391", "revid": "309289", "url": "https://it.wikipedia.org/wiki?curid=2051391", "title": "\u010condon", "text": "Il \u010condon \u00e8 un fiume della Russia siberiana nordorientale (Repubblica Autonoma della Jacuzia), tributario del mare di Laptev.\nNasce dal versante settentrionale della catena dei monti del Selennjach, percorrendo successivamente, con direzione prevalentemente nordorientale, la parte occidentale del bassopiano della Jana e dell'Indigirka, in un territorio piatto e punteggiato da circa 6.600 laghi (che coprono una superficie complessiva di quasi 500\u00a0km\u00b2); sfocia nella parte orientale del mare di Laptev, nell'insenatura alla quale ha dato il nome (golfo del \u010condon). I maggiori tributari ricevuti sono il Buor-Jurjach dalla sinistra idrografica, la Ygannja, il Dodomo e la Nu\u010d\u010da dalla destra.\nA causa del clima molto rigido subartico, le sue acque sono gelate, in media, nel periodo tra la fine di settembre o i primi di ottobre e i primi di giugno.\nNella zona della foce \u00e8 discretamente sviluppata l'attivit\u00e0 peschereccia, a causa dell'abbondanza di specie ittiche (omul, muksun, coregone bianco, nelma)."}
{"id": "2051392", "revid": "38120", "url": "https://it.wikipedia.org/wiki?curid=2051392", "title": "Mister Atom", "text": "Mister Atom \u00e8 un cattivo immaginario dei fumetti, un robot radioattivo regolarmente visto come nemico di Capitan Marvel. Apparve per la prima volta in \"Captain Marvel Adventures\" n. 78 nel novembre 1947.\nBiografia del personaggio.\nVersione Golden Age e pre-Crisi.\nMr. Atom fu creato dal dottor Charles Langley in una storia di \"Captain Marvel Adventures\" n. 78. Il suo corpo fu prima costruito, poi Langley lo caric\u00f2 di energia radioattiva. Il lampo che diede vita al robot fu la causa della morte del suo creatore. Super-caricato con un reattore nucleare e armato di una mente mortale, Mr. Atom cre\u00f2 un'onda di distruzione prima di essere fermato da Capitan Marvel. Mr. Atom fu imprigionato una prigione sotterranea, con barre in piombo, dato che nessun'altra prigione poteva contenere il suo potere. Pi\u00f9 tardi fu liberato da alcuni alieni chiamati Comet Men che speravano di impiegare il suo potere nella conquista della Terra, ma entrarono in conflitto tra di loro e si autodistrussero apparentemente in una gigantesca esplosione. Tuttavia l'esplosione mand\u00f2 Mr. Atom avanti nel tempo, in una dimensione dove ogni cosa era mandata avanti dall'energia atomica. Capitan Marvel arriv\u00f2 in questo futuro e batt\u00e9 Mr. Atom di nuovo, che ancora una volta sembr\u00f2 apparentemente distrutto. Tuttavia, il nemico di Capitan Marvel, King Kull, us\u00f2 il suo acume scientifico avanzato per riportare Atom nel XX secolo e lo assunse per aiutarlo a battere la Squadra della Giustizia di Shazam. Atom resistette facilmente agli sforzi dei vari Flash e Lanterne Verdi della Golden e Silver Age, al dio Mercurio e a Ibis l'Invincibile di sottometterlo, ma quando tent\u00f2 di usare l'asta di Ibis per scagliare gli eroi su una stella lontana, scopr\u00ec che l'asta aveva una specie di antifurto che rivoltava ogni colpo, rivolto verso Ibis, verso colui che lo scagliava, perci\u00f2 fu Atom ad essere scagliato nello spazio.\nDi nuovo, Atom fu riportato sulla Terra, questa volta da Mr. Mind, che lo assunse per allegare la sua testa ad un'auto da corsa atomica e sfidare Capitan Marvel ad una gara su pista ad Indianapolis con la minaccia di far saltare in aria la citt\u00e0. Quando Capitan Marvel vinse la gara e distrusse la macchina di Atom, riattacc\u00f2 la sua testa al suo corpo e attacc\u00f2 il Capitano, che lo colp\u00ec abbastanza forte da raggiungere la velocit\u00e0 di fuggita e mandare Mr. Mind in orbita intorno al Sole. Nuovamente Mr. Mind estrasse Atom e lo mise in lista come membro della Societ\u00e0 dei Mostri del Male. Durante l'assalto della Societ\u00e0 alla Roccia dell'Eternit\u00e0, Mr. Atom fu spinto gi\u00f9 dalla Roccia in un altro universo dove la vita non si svilupp\u00f2 mai, cos\u00ec che non potesse fare del male.\nVersione Post-Crisi.\nMr. Atom fu reintrodotto nel 1976, dal momento che la DC Comics aveva acquisito i diritti sui personaggi di Capitan Marvel. La prima comparsa di Atom nella DC fu in \"Justice League of America\" n. 137, un numero crossover che raffigurava il primo incontro di Capitan Marvel con Superman.\nDue decenni dopo, Atom fu rinnovato da Jerry Ordway e reintrodotto in il \"Potere di Shazam!\" n. 23, in cui le origini qui descritte di Mr. Atom erano le stesse della Golden Age. Il suo aspetto fu tuttavia modificato: il disegno del cyborg umanoide originale diede vita ad un look pi\u00f9 meccanico di robot gigante. In questa storia su storia sulle nuove origini, ad Atom, all'inizio non cattivo, fu detto dal dottor Langley prima di morire, di cercare una donna che si prendesse cura di lui. Mr. Atom interpret\u00f2 Mary Marvel come possibile \"donna\" e la rap\u00ec, finch\u00e9 Capitan Marvel non trov\u00f2 l'assistente del dottor Langley per tenere sotto controllo il robot.\nIn il \"Potere di Shazam!\" n. 27, Mr. Atom fu controllato da Mr. Mind per creare un'esplosione nucleare che distrusse la citt\u00e0 di Fairview, casa dei Marvel.\nCrisi infinita e 52.\nIn \"Crisi infinita\", Mr. Atom divenne membro della Societ\u00e0 segreta dei supercriminali, ma teoricamente fu distrutto dal Superman della Golden Age, Kal-L. Non stette gi\u00f9 per molto, tuttavia: in \"52\", Capitan Marvel menzion\u00f2 che Mr. Atom attacc\u00f2 la Roccia dell'Eternit\u00e0, solo per fallire.\nPoteri ed abilit\u00e0.\nMister Atom ha una super forza e una resistenza sopra i livelli superumani. Il suo corpo robotico \u00e8 teoricamente a prova di ferita. Mr. Atom pu\u00f2 volare e sparare esplosioni di energia nucleare dalle mani.\nAltre versioni.\nMr. Atom apparve in un numero del fumetto Justice League Unlimited, dove il Dottor Sivana stava tentando di ricostruirlo con l'aiuto della sua gang. Sivana e Atom furono entrambi battuti dalla Justice League, in particolare da Vibe."}
{"id": "2051395", "revid": "161374", "url": "https://it.wikipedia.org/wiki?curid=2051395", "title": "Mother Father Sister and Brother", "text": ""}
{"id": "2051399", "revid": "287204", "url": "https://it.wikipedia.org/wiki?curid=2051399", "title": "Lisa Davanzo", "text": "Vita e opere.\nDopo essersi diplomata a Treviso durante la seconda guerra mondiale svolse l'attivit\u00e0 di maestra per oltre trent'anni, sino al 1976. Lavor\u00f2 a Caorle presso l'Agenzia Romiati, dove oper\u00f2 pure come staffetta partigiana. Dopo la guerra tenne corsi serali a Croce per coloro che avevano perduto anni di scuola e per gli adulti che avevano necessit\u00e0 di conseguire la licenza elementare per ottenere un impiego. \nI suoi nuovi metodi di insegnamento sono testimoniati dalla collaborazione con la casa editrice La Scuola, con la quale pubblic\u00f2 \"Schede di ricerca\", \"Educare alla bont\u00e0\", \"Girotondo\", e \"Insieme\", libro di lettura per il ciclo primario. La particolarit\u00e0 delle esperienze condotte \u00e8 raccolta nel libro \"La scuola di Croce\", pubblicato dalla medesima casa editrice.\nPer quanto riguarda la poesia, esord\u00ec subito dopo la guerra con un volume di liriche in italiano, accompagnato da una prefazione di Piero Bargellini ed elogiato da Diego Valeri. Concentr\u00f2 poi la sua produzione sul mondo quotidiano caratterizzato dalla lingua dialettale dei suoi allievi e delle loro famiglie. Inoltre, per vent'anni allest\u00ec rappresentazioni teatrali a Croce, inserendo avvenimenti locali e quotidiani nel quadro della storia maggiore.\nMorta di Alzheimer nel 2006, la sua figura e la sua poetica si collocano accanto a quelle di autori pi\u00f9 noti quali Delio Tessa e Biagio Marin. Attualmente vi \u00e8 il progetto dell'Amministrazione Comunale di Musile di Piave di trasformare l'aula in cui insegn\u00f2 per 33 anni in un museo a lei dedicato. Le \u00e8 stato dedicato anche un premio nazionale di poesia."}
{"id": "2051400", "revid": "80339", "url": "https://it.wikipedia.org/wiki?curid=2051400", "title": "Chondon", "text": ""}
{"id": "2051405", "revid": "287204", "url": "https://it.wikipedia.org/wiki?curid=2051405", "title": "Cimidikjan", "text": ""}
{"id": "2051406", "revid": "597169", "url": "https://it.wikipedia.org/wiki?curid=2051406", "title": "Halloween", "text": "Halloween (termine inglese di origine scozzese, : o ; pron. italianizzata o ), All Hallows' Eve () o notte di Tutti i Santi, \u00e8 una ricorrenza tipica della cristianit\u00e0 occidentale e osservata il 31 ottobre, il giorno prima di Ognissanti. La celebrazione \u00e8 registrata per la prima volta nell'Alto Medioevo in Paesi nordici storicamente cattolici come l'Irlanda e l'Inghilterra, e con il tempo i riti e le usanze a essa associati si sono evoluti, ed \u00e8 considerata una delle celebrazioni pi\u00f9 solenni della Chiesa. Nella forma contemporanea alla vigilia di Ognissanti si usa accendere candele sulle tombe dei defunti, celebrare i morti, scolpire zucche a forma di teschio dette jack-o'-lantern, accendere fal\u00f2, guardare pellicole d'orrore, travestirsi e girovagare chiedendo cibo. Delle usanze tradizionali analoghe a quelle nordiche sono state riscontrate in altri Paesi a maggioranza cattolica, come la Spagna, la Polonia e l'Ungheria, nonch\u00e9 in Italia, ove sono state individuate diverse tradizioni simili al moderno Halloween, compresi il vagabondaggio e la richiesta di cibo fra le case.\nLe origini della festivit\u00e0 sono legate a quella di Ognissanti e vengono con questa fatte risalire alla festa dei martiri, festeggiata nella Chiesa primitiva nella domenica dopo la Pentecoste o il 13 maggio, data della festivit\u00e0 romana dei Lemuralia. Secondo diverse fonti la festa dei martiri venne trasferita da papa Gregorio III il primo novembre, quando il pontefice avrebbe consacrato un oratorio in San Pietro in Vaticano dedicato a tutti i martiri e confessori. Altre fonti collegano la data autunnale all'istituzione di Ognissanti da parte di Gregorio IV e a Ludovico il Pio. Nell'Ottocento degli studiosi hanno ipotizzato che la celebrazione possa essersi originata o essere stata influenzata da Samhain, una festivit\u00e0 celtica corrispondente alla fine della stagione estiva e tenuta fra il 31 ottobre e il 1\u00ba novembre. Oggi, oltre a Halloween, anche Ognissanti e il Giorno dei Morti vengono talvolta riconosciute come delle ricorrenze di origini o influenze celtiche. La derivazione celtica \u00e8 stata recentemente messa in dubbio, e secondo degli studiosi contemporanei nell'Irlanda celtica Ognissanti era inizialmente festeggiato il 20 aprile, a differenza dell'Inghilterra anglosassone, dove gi\u00e0 si teneva il primo novembre. Altri sostengono che non ci siano evidenze storiografiche che il papa fosse consapevole della ricorrenza di Samhain, che non ci siano analogie evidenti fra le festivit\u00e0 o che esse siano state eccessivamente accentuate in tempi moderni; altri ancora hanno sostenuto che gran parte dei costumi associati alla festa siano nati in contemporanea e dopo l'istituzione di Ognissanti, e non viceversa, ridimensionando inoltre l'importanza e la diffusione di Samhain.\nDegli esponenti del clero cattolico italiano hanno criticato la ricorrenza descrivendola come una celebrazione celtica, pagana e americana, nonch\u00e9 separata da Ognissanti e la Commemorazione dei defunti. Diversi esponenti della Chiesa cattolica statunitense e studiosi invece hanno riconosciuto le origini storicamente comuni di Halloween e Ognissanti, descrivendo entrambe come delle feste cattoliche ed europee, pur talvolta con influenze celtiche. Anche altri esponenti del clero italiano hanno difeso la festivit\u00e0, sottolineando le sue origini cattoliche ed europee. Halloween \u00e8 stato osteggiato in seguito alla riforma protestante ed \u00e8 diventato centro di attacchi anticattolici, sopravvivendo per\u00f2 in Scozia e altre nazioni divenute a maggioranza protestante. A partire dal XVIII secolo si diffuse inoltre una falsa etimologia secondo cui Samhain deriverebbe da un omonimo dio della morte a cui si dice venissero offerti i bambini in sacrificio, e diversi gruppi cristiani riformati hanno boicottato Halloween di conseguenza, ritenendola una festa satanica. La notizia \u00e8 in realt\u00e0 storicamente errata, e trov\u00f2 diffusione solo a seguito di un errore contenuto in un'opera del militare britannico Charles Vallancey. Nel XIX secolo gli immigrati scozzesi e i cattolici irlandesi hanno poi portato la festa negli Stati Uniti d'America, a maggioranza protestante, dove \u00e8 stata riscoperta. Le usanze della vigilia di Ognissanti sono state diffuse in tempi moderni spogliandole dei significati cattolici originari in diversi Paesi, come il Giappone e altre nazioni asiatiche.\nEtimologia.\nLa parola Halloween o \"Hallowe'en\" risale al 1745 circa ed \u00e8 di origine cristiana. La parola \"Hallowe'en\" significa, alla lettera, \"sera dei Santi\". Deriva da un termine scozzese per \"All Hallows' Eve\", cio\u00e8 \"vigilia di Tutti i Santi\". In scozzese la parola \"eve\" \u00e8 \"even\", talvolta contratta in \"e'en\" o \"een\". Nel tempo \"(All) Hallow(s) E(v)en\" si \u00e8 evoluta in \"Hallowe'en\". L'espressione \"All Hallows\" si trova anche nell'inglese antico.\nStoria.\nOrigini.\nLa vigilia di Ognissanti, detta anche Halloween, si crede affondare radici nelle credenze e nelle pratiche cristiane. Il nome stesso Halloween viene da \"All Hallow's Eve\", trattandosi della vigilia prima delle solennit\u00e0 cattoliche di Ognissanti e del Giorno dei morti, rispettivamente collocate il primo e il due novembre. I tre giorni della vigilia, Ognissanti e Morti sono collettivamente noti come \"Allhallowtide\" e costituiscono un tempo da dedicare ai santi e alle preghiere per le anime defunte di recente che devono ancora raggiungere il paradiso. Per Robert A. Davis la festa di Ognissanti pu\u00f2 essere a sua volta fatta risalire direttamente al culto cristiano dei martiri. Fin dai tempi della Chiesa primitiva le principali solennit\u00e0, come il Natale, la Pasqua e la Pentecoste, prevedevano delle veglie per la notte antecedente; situazioni analoghe sono documentate anche per le feste dei martiri. Delle commemorazioni per le vittime delle persecuzioni erano tenute da diverse Chiese in varie date, per lo pi\u00f9 in primavera. Le prime tracce di una vera celebrazione dei martiri sono individuabili ad Antiochia, ove si teneva la domenica dopo la Pentecoste, usanza testimoniata anche dalla settantaquattresima omelia di san Giovanni Crisostomo. In altre parti dell'Impero romano del IV secolo si teneva una festa in onore di tutti i martiri il 13 maggio, e proprio il 13 maggio 609 papa Bonifacio IV ridedic\u00f2 il Pantheon di Roma concessogli dall'imperatore Foca alla Vergine Maria e a tutti i martiri. La data iniziale aveva un corrispettivo nel calendario pagano romano, e coincideva con il giorno dei Lemuralia, un'antica festa romana dei morti. Altre usanze romane dedicate alla memoria dei defunti includevano i Parentalia, che si tenevano dal 13 al 22 febbraio, data che sarebbe poi diventata una festivit\u00e0 in onore della cattedra di San Pietro; i cristiani inoltre mantennero inizialmente le usanze funerarie pagane, ove non in contrasto con la propria fede.\nFin dal IV secolo dunque i cristiani commemoravano i propri martiri, e nell'VIII secolo papa Gregorio III (731-741) fond\u00f2 un oratorio in San Pietro in Vaticano, nella vecchia basilica costantiniana, in onore del Salvatore, della Madre di Dio, di tutti i martiri e i confessori, in cui istitu\u00ec un ufficio liturgico perpetuo. Alcune fonti sostengono che l'oratorio venne istituito il 1\u00ba novembre; altre riportano invece per il primo di novembre 731 un sinodo per condannare l'iconoclastia, e come data della consacrazione dell'oratorio il 12 aprile 732, che quell'anno coincideva con la Domenica delle Palme. Secondo degli studiosi, fra i quali Bruce David Forbes, professore di studi religiosi alla Morningside University, sarebbe stato Gregorio III a far slittare la celebrazione dei martiri a novembre, e la nuova data sarebbe dunque stata applicata soltanto per la citt\u00e0 di Roma; secondo altre fonti inoltre non ci sarebbe alcuna prova che Gregorio III si rifacesse alla festivit\u00e0 pagana celtica di Samhain, come sostenuto dalla credenza popolare.\nNel VII secolo la Chiesa cattolica era gi\u00e0 diffusa in gran parte d'Europa, e i Celti erano stati gi\u00e0 convertiti da tempo. Secondo degli studiosi attorno l'800, diversi anni dopo la morte di Gregorio III, le chiese dell'Irlanda e della Northumbria tenevano gi\u00e0 una festa per la commemorazione di tutti i santi il 1\u00ba novembre. Alcuino di York, un membro della corte di Carlo Magno, potrebbe quindi aver introdotto tale data del 1\u00ba novembre nell'Impero dei Franchi. Nell'835 divenne la data ufficiale nell'Impero franco tramite un decreto di Ludovico il Pio; pertanto altre fonti attribuiscono a Gregorio IV l'istituzione della festivit\u00e0 di Ognissanti e la data autunnale di novembre invece che a Gregorio III. La stessa tesi \u00e8 sostenuta da Benedetto XIV; per Fran Ota l'ipotesi che la data novembrina sia stata ratificata da Gregorio IV \u00e8 \u00abgeneralmente accettata\u00bb al giorno d'oggi. Alcuni suggeriscono che il cambio di data fosse dovuto all'influenza celtica, mentre altri sostengono una radice germanica; si crede che sia i popoli di lingua germanica e sia quelli di lingua celtica commemorassero i morti all'inizio del loro inverno. Essi potrebbero aver visto l'inizio della stagione invernale come il momento pi\u00f9 adatto per celebrare i defunti, vedendo il periodo come un momento di metaforica morte della natura.\nL'ipotesi che Ognissanti (\"omnium sanctorum\") sia stato collocato il primo novembre sotto influenza del Samhain celtico non \u00e8 unanimemente accolta fra gli studiosi. Robert Davis ha sottolineato come l'ufficiale ratifica di Gregorio IV non faccia riferimento alla soppressione di nessun preesistente rito pagano di nessun luogo della cristianit\u00e0. Per Nicholas Rogers, inoltre, nonostante il primo novembre fosse gi\u00e0 secondo lui data di celebrazione in Inghilterra e Germania, in Irlanda i santi erano commemorati inizialmente il 20 aprile, \u00abuna cronologia che contraddice l'opinione comune secondo cui novembre sia stato scelto per cristianizzare la festivit\u00e0 di Samhain\u00bb. Anche altri studiosi hanno individuato la data irlandese iniziale ad aprile, come emergerebbe in un importante documento chiamato Martirologio di Tallaght e nel \"F\u00e9lire \u00d3engusso\", comunemente attribuito al vescovo irlandese santo \u00d3engus di Tallaght; la data iniziale irlandese si collega al martirio della comunit\u00e0 di Donnano di Eigg, festeggiato il 17 aprile. Per Robert David inoltre \u00abla nuova data \u00e8 stata di fatto contrastata per pi\u00f9 di una generazione [nell'Irlanda celtica] dai chierici sostenitori del pi\u00f9 antico 20 aprile\u00bb. \u00c8 stato anche suggerito un motivo pratico per il cambiamento di data. Stando a tale ipotesi Roma in estate non avrebbe potuto ospitare il gran numero di pellegrini che vi affluivano, e forse a causa delle preoccupazioni per la salute pubblica sulla febbre romana, che mieteva all'epoca un certo numero di vite durante le estati afose di Roma. Secondo lo scrittore John Beleth la festa sarebbe stata spostata perch\u00e9 la mancanza di generi alimentari, che si faceva sentire all'inizio della primavera, avrebbe reso difficile provvedere ai pellegrini giunti a Roma in quel periodo. Per lo studioso Michael Kunzler la citt\u00e0 avrebbe semplicemente recepito la data che dalla met\u00e0 dell'VIII secolo si era affermata nell'Inghilterra e Irlanda gi\u00e0 convertite al cattolicesimo.\nSviluppi della ricorrenza e attacchi protestanti.\nL'idea di un giorno dedicato interamente alla memoria di tutti i defunti \u00e8 ritenuta estranea alla Chiesa primitiva. Il primo caso noto si ebbe con Isidoro di Siviglia, che ordin\u00f2 ai propri monaci di celebrare una messa per le anime di tutti i morti, e all'inizio dell'XI secolo l'abate del monastero di Fulda, Eigil, dispose una memoria di tutti i defunti per il 17 dicembre, giorno della morte del santo fondatore dell'abbazia, Sturmio di Fulda. Secondo Kunzler nel 998 l'abate Odilone di Cluny avrebbe ordinato a tutti i monasteri a lui sottoposti di celebrare la ricorrenza il 2 novembre, occorrenza che a Cluny sarebbe comunque stata comune gi\u00e0 prima di lui. Attraverso i cluniacensi la festa si sarebbe diffusa rapidamente, e nel XIII secolo sarebbe giunta a Roma. Per Robert Davis invece Odilone avrebbe imposto la commemorazione il 3 febbraio, e soltanto dopo diversi secoli la festivit\u00e0 si sarebbe spostata alla data odierna. Anche l'aggiunta dei Morti il due novembre dopo Ognissanti \u00e8 stata talvolta interpretata come una scelta deliberata di sostituzione delle festivit\u00e0 celtiche. La triade (\"triduum\") di Halloween, Ognissanti e Defunti, \"Allhallowtide\", divent\u00f2 dunque parte della religiosit\u00e0 cattolica, ed \u00e8 stata descritta dall'accademico Ralph Linton come \u00abuna delle pi\u00f9 solenni festivit\u00e0 della Chiesa\u00bb. Alla fine del XII secolo le date di Ognissanti e dei Defunti diventarono feste di precetto e comportavano diverse tradizioni, fra le quali quella di suonare le campane delle chiese per le anime del purgatorio. Era anche consuetudine per i banditori vestiti di nero sfilare per le strade, agitando una campana dal suono luttuoso e invitando tutti i buoni cristiani a ricordare le povere anime dei defunti.\nLa consuetudine di \"Allhallowtide\" di cucinare e condividere \"soul cakes\" per tutte le anime battezzate \u00e8 stata vista dall'Enciclopedia Britannica come l'origine dell'usanza del \"Dolcetto o scherzetto?\". Il costume risalirebbe almeno al XV secolo ed era presente in alcune parti dell'Inghilterra, del Galles, delle Fiandre, della Baviera e dell'Austria. Gruppi di persone povere, spesso bambini, andavano di porta in porta durante i tre giorni di festivit\u00e0, raccogliendo \"soul cakes\" in cambio di preghiere per i morti, specialmente le anime degli amici e dei parenti dei donatori. Tale usanza divenne nota in inglese come \"souling\". Le \"soul cakes\" erano offerte agli stessi spiriti come pasto, o i \"soulers\" avrebbero agito come loro rappresentanti. Le torte, come per la tradizione quaresimale delle focacce calde, erano spesso contrassegnate da una croce, a indicare il fatto che fossero state cucinate per l'elemosina. William Shakespeare, fra gli altri, menziona il \"souling\" nella sua commedia \"I due gentiluomini di Verona\" del 1593, indicando la festivit\u00e0 con il nome di \"Hallowmas\". Una tradizione inglese voleva che per ogni torta consumata ci sarebbe stata un'anima liberata dai tormenti del purgatorio. Durante il \"souling\" i cristiani portavano lanterne fatte di rape scavate, che potrebbero aver originariamente rappresentato le anime dei morti; le jack-o'-lantern venivano invece usate per allontanare gli spiriti maligni. Il giorno di Ognissanti e dei Morti durante il XIX secolo si usava accendere delle candele nelle case in Irlanda, nelle Fiandre, in Baviera e in Tirolo, dove erano chiamate \"luci delle anime\"; le luci avevano lo scopo di guidare le anime a visitare le loro case terrene. In molti di tali luoghi le candele venivano anche accese sulle tombe nel giorno di Ognissanti. In Bretagna venivano versate libagioni di latte sulle tombe dei parenti, o si lasciava del cibo durante la notte sul tavolo da pranzo per le anime che tornavano, un'usanza riscontrata anche in Tirolo e in alcune parti d'Italia.\nLo scrittore Prince Sorie Conteh ha collegato l'usanza di travestirsi alla credenza nei fantasmi vendicativi. Stando a Conteh anticamente si credeva che le anime dei defunti vagassero sulla terra fino al giorno di Ognissanti, e la vigilia forniva un'ultima possibilit\u00e0 ai morti di vendicarsi dei loro nemici prima di passare all'altro mondo. Al fine di evitare di essere riconosciuti dagli spiriti alla ricerca di tale vendetta le persone avrebbero incominciato a indossare maschere o costumi per non farsi riconoscere. Degli studiosi sostengono che alcune chiese medievali, troppo povere per esporre le reliquie di santi martirizzati ad \"Allhallowtide\", lasciavano invece che i parrocchiani si vestissero essi stessi da santi. Alcuni cristiani osservano questa usanza a Halloween anche in tempi moderni, a distanza di anni dall'inizio della celebrazione. Lesley Bannatyne ritiene che questa costumanza potrebbe essere frutto della cristianizzazione di una precedente usanza pagana. Molti cristiani dell'Europa continentale, specialmente in Francia, credevano che una volta all'anno, a \"Hallowe'en\", i morti dei cortili delle chiese si alzassero per un selvaggio, orribile carnevale conosciuto come \"la danse macabre\", evento spesso raffigurato nelle decorazioni delle chiese del Medioevo. Christopher Allmand e Rosamond McKitterick in \"The New Cambridge Medieval History\" sottolineano come la \"danse macabre\" esortasse i cattolici a non dimenticare \u00abla fine di tutte le cose terrene\u00bb e la loro caducit\u00e0. La \"danse macabre\" era talvolta messa in scena in occasione di feste di paese e mascherate di corte, con persone che si vestivano come cadaveri di vari strati della societ\u00e0, e questa potrebbe essere l'origine delle feste in costume di Halloween.\nIn Gran Bretagna queste usanze di Halloween, associate alla dottrina cattolica, vennero attaccate dai protestanti durante la Riforma, considerando il purgatorio una dottrina \"papista\" incompatibile con quella calvinista della predestinazione. Le cerimonie sancite dallo Stato associate all'intercessione dei santi e alla preghiera per le anime del purgatorio furono abolite durante la riforma elisabettiana, anche se \"All Hallow's Day\" continu\u00f2 a essere riconosciuto nel calendario liturgico inglese per poter commemorare i santi. Alcuni protestanti non conformisti ridefinirono la teologia di \"All Hallows' Eve\"; gli spiriti dei defunti, secondo loro, non possono essere in viaggio dal purgatorio sulla via del paradiso, come sostenuto dalla dottrina cattolica, pensando che i cosiddetti fantasmi siano in realt\u00e0 spiriti maligni. Altri protestanti credevano in uno stato intermedio conosciuto come Ade, o seno di Abramo. In alcune localit\u00e0 i cattolici e protestanti continuarono il \"souling\", processioni a lume di candela e a suonare le campane della chiesa per i morti; tale pratica alla fine venne soppressa dalla chiesa anglicana. Mark Donnelly, professore di archeologia medievale, e lo storico Daniel Diehl scrivono che i granai e le case erano benedetti per proteggere le persone e il bestiame dall'effetto delle streghe, che si credeva accompagnassero gli spiriti maligni mentre viaggiavano sulla Terra. Halloween, associato al calendario cattolico, diminu\u00ec d'importanza; dopo il 1605 in Inghilterra \"Hallowtide\" venne eclissato dalla Guy Fawkes Night, una celebrazione anticattolica tenuta il 5 novembre, che si appropri\u00f2 di alcune delle sue usanze. La fine delle cerimonie ufficiali legate all'intercessione dei santi port\u00f2 inoltre allo sviluppo di nuove usanze per \"Hallowtide\". Nel Lancashire rurale del XVIII e del XIX secolo le famiglie cattoliche si riunivano sulle colline la notte di \"All Hallows' Eve\"; uno di loro teneva un mucchio di paglia in fiamme su un forcone e gli altri si inginocchiavano intorno a lui, pregando per le anime di parenti e amici fino a quando le fiamme si spegnevano. Tale pratica era nota come \"teen'lay\". C'era un'usanza simile nell'Hertfordshire, e l'accensione di fuochi \"tindle\" nel Derbyshire. Alcuni suggeriscono che questi \"tindles\" fossero originariamente accesi per guidare le anime verso la Terra. In Scozia e Irlanda le vecchie usanze di \"Allhallowtide\" che erano in contrasto con l'insegnamento riformato non furono soppresse; secondo Nicholas Rogers esse erano \u00abimportanti per il ciclo di vita e i riti di passaggio delle comunit\u00e0 locali\u00bb, e frenarle sarebbe stato difficile.\nDiffusione in Nord America.\nLesley Bannatyne e Cindy Ott sostengono che i coloni anglicani negli Stati Uniti meridionali e i coloni cattolici nel Maryland riconoscessero gi\u00e0 \"All Hallow's Eve\" nei loro calendari ecclesiastici, sebbene i puritani del New England si opponessero fortemente alla festa, insieme ad altre celebrazioni tradizionali della Chiesa stabilita, tra cui il Natale. Gli almanacchi della fine del diciottesimo e dell'inizio del XIX secolo inoltre suggeriscono che all'epoca Halloween non fosse ancora ampiamente celebrato in Nord America.\nFu solo dopo l'immigrazione di massa irlandese e scozzese nel XIX secolo che Halloween divenne una festa importante in America. La maggior parte delle tradizioni americane di Halloween furono ereditate dagli irlandesi e dagli scozzesi, e i suoi legami cattolici con la festivit\u00e0 di Tutti i Santi vennero attenuati dall'ambiente protestante; secondo Lisa Morton tuttavia nelle zone dei cajun, cio\u00e8 dei discendenti canadesi francofoni, veniva tenuta una messa notturna nei cimiteri la notte di Halloween. Le candele che erano state benedette venivano poste sulle tombe, e le famiglie a volte trascorrevano l'intera notte sul sepolcro. La notte di Tutti i Santi, originariamente confinata a queste comunit\u00e0 di immigrati, fu gradualmente assimilata nella societ\u00e0 tradizionale e celebrata da costa a costa da persone di ogni estrazione sociale, razziale e religiosa all'inizio del XX secolo. Attraverso l'influenza americana tali tradizioni di Halloween si diffusero in molti altri Paesi alla fine del ventesimo e all'inizio del XXI secolo, compresa l'Europa continentale. Prima della seconda guerra mondiale era concepito come una festivit\u00e0 domestica, da tenere a casa e con un numero ristretto di persone, ma con il tempo sempre pi\u00f9 persone di diverse estrazioni sociali si sono appropriate della celebrazione; per Jack Santino \u00abl'Halloween carnevalesco che \u00e8 emerso mostra discendere da eventi festivi mediterranei, africani, centro e sudamericani, dal carnevale alle processioni dei santi\u00bb.\nTeorie.\nInfluenza pagano-celtica.\nDiversi studiosi hanno collegato gran parte delle tradizioni per la notte di Ognissanti a Samhain, da molti descritto come l'inizio del nuovo anno celtico. La tesi non \u00e8 unanimamente accolta dagli studiosi, e alcuni hanno sottolineato come si conosca poco della celebrazione; Jack Santino sostiene che la maggioranza di ci\u00f2 che si sa su Samhain provenga da saghe irlandesi scritte tra il IX e il XII secolo, centinaia d'anni dopo la cristianizzazione delle tradizioni celtiche, ma che esse probabilmente riflettano comunque le pratiche precristiane. Per molti l'Halloween contemporaneo sarebbe una versione cristianizzata di Samhain, mentre per Robert David l'ipotesi di una discendenza diretta o indiretta di Halloween dalla celebrazione celtica \u00absembra aver perso molta della propria forza\u00bb. Samhain era uno dei \"quarter days\" del calendario gaelico medievale e veniva celebrato il 31 ottobre e il 1\u00ba novembre in Irlanda, Scozia e nell'isola di Man. Una festa affine era tenuta dai celti brittonici, e veniva chiamata \"Calan Gaeaf\" in Galles, \"Kalan Gwav\" in Cornovaglia e \"Kalan Goa\u00f1v\" in Bretagna, un nome traducibile come \"primo giorno d'inverno\". Per i Celti il giorno finiva e cominciava al tramonto; cos\u00ec, secondo i calcoli moderni, la festa avrebbe dovuto iniziare la sera prima del 1\u00ba novembre. Samhain \u00e8 menzionato in alcune delle prime opere della letteratura irlandese. I nomi della festivit\u00e0 sono stati usati dagli storici per riferirsi alle usanze celtiche di Halloween fino al XIX secolo, e sono ancora i nomi gaelici e gallesi della vigilia di Tutti i Santi. Samhain segnava la fine della stagione del raccolto e l'inizio dell'inverno o la \"met\u00e0 oscura\" dell'anno. Secondo degli studiosi esso era visto come un periodo liminale, quando il confine tra il mondo terreno e l'aldil\u00e0 si assottigliava; per loro questo significherebbe che per le popolazioni gli \"Aos S\u00ed\", gli \"spiriti\", le \"fate\", avrebbero potuto entrare pi\u00f9 facilmente nel mondo terreno ed essere considerati particolarmente attivi. Stando a Patricia Monaghan la maggior parte degli studiosi li vede come \u00abversioni degradate di antichi d\u00e8i [...] il cui potere rimaneva attivo nella mente della gente anche dopo che erano stati ufficialmente sostituiti da credenze religiose seguenti\u00bb. Secondo Monaghan e Santino essi sarebbero stati sia rispettati e sia temuti dalle popolazioni locali, e le persone invocavano spesso la protezione di Dio quando questi si avvicinavano alle loro case. Per l'Enciclopedia Britannica si diceva inoltre che le anime dei morti visitassero le loro case in cerca di ospitalit\u00e0. La credenza che le anime dei morti tornino a casa una notte l'anno e debbano essere placate sembra avere origini antiche e si ritrova in molte culture. Nell'Irlanda del XIX secolo, secondo lo studioso Hutton, \u00absi accendevano candele e si offrivano formalmente preghiere per le anime dei morti. Dopo di che il mangiare, il bere e i giochi avrebbero avuto inizio\u00bb.\nJack Santino scrive che \u00abc'era in tutta l'Irlanda una tregua scomoda tra i costumi e le credenze associate al cristianesimo e quelle associate alle religioni irlandesi esistenti prima dell'arrivo [della nuova religione]\u00bb. Le origini delle usanze di Halloween vengono pertanto tipicamente legate a quelle di Samhain. Secondo lo studioso Hutton in tutta l'Irlanda e la Gran Bretagna i festeggiamenti domestici per tale festivit\u00e0 includevano rituali di divinazione e giochi destinati a predire il futuro, specialmente per quanto riguarda la morte e il matrimonio. Per altri mele e noci sarebbero state spesso usate durante i festeggiamenti, e le usanze avrebbero incluso l\"'apple bobbing\", l'arrostimento delle noci, la cristalloscopia, il versamento di piombo fuso o albume in acqua, l'interpretazione dei sogni e altri rituali; secondo loro venivano accesi degli speciali fal\u00f2 e c'erano diversi rituali che li coinvolgevano. Si \u00e8 ipotizzato che le popolazioni celtiche ritenessero che le loro fiamme, il fumo e le ceneri avessero poteri protettivi e purificatori. In alcuni luoghi le torce accese dal fal\u00f2 venivano sparse in direzione del Sole intorno alle case e ai campi per proteggerli. \u00c8 stato suggerito che i fuochi fossero una sorta di magia imitativa o simpatica; essi imitavano il Sole e trattenevano la decadenza e l'oscurit\u00e0 dell'inverno. Per altri i fal\u00f2 sarebbero stati usati inoltre per la divinazione e per allontanare gli spiriti maligni. In Scozia questi fal\u00f2 e i giochi di divinazione furono vietati da alcune chiese locali. In Galles, secondo quanto riportato dal governo della regione, i fal\u00f2 erano accesi per impedire alle anime dei morti di cadere sulla Terra; per Natalie Rosinsky in seguito si sarebbe iniziato a dire che tenessero lontano il diavolo.\nIn altre parti d'Europa il \"mumming\" faceva parte di altre feste, ma per Hutton nelle regioni di lingua celtica era \u00abparticolarmente appropriato per una notte in cui si diceva che esseri soprannaturali fossero in giro e potessero essere imitati o allontanati da vagabondi umani\u00bb. A partire almeno dal XVIII secolo l'imitazione di tali spiriti maligni port\u00f2 a fare scherzi in Irlanda e nelle Highlands scozzesi. L'usanza di indossare costumi e fare scherzi a Halloween si diffuse in Inghilterra nel XX secolo. Le persone usavano rape scavate o delle \"beta vulgaris\" come lanterne, spesso intagliate con facce dai volti grotteschi. Da coloro che le realizzavano le lanterne erano variamente considerate rappresentazioni delle anime, o usate per allontanare gli spiriti maligni. Erano comuni in alcune parti dell'Irlanda e delle Highlands scozzesi nel XIX secolo, oltre che nel Somerset. Nel XX secolo si diffusero in altre parti dell'Inghilterra e divennero generalmente note come jack-o'-lanterns. La celebrazione, almeno a partire dal XVI secolo, includeva il \"mumming\" e l'usanza di travestirsi in Irlanda, Scozia, nell'isola di Man e in Galles. Ci\u00f2 comportava che le persone andassero di casa in casa in costume o sotto mentite spoglie, di solito recitando versi o canzoni in cambio di cibo. Per Christina Hole potrebbe essere stata originariamente una tradizione in cui le persone impersonavano gli \"Aos S\u00ed\", o le anime dei morti, e ricevevano offerte per loro conto, similmente al cosiddetto \"souling\". Si \u00e8 ipotizzato che impersonare questi esseri, o indossare un travestimento, fosse considerata una forma di protezione nei loro confronti. In alcune parti dell'Irlanda meridionale i \"guisers\" prevedevano anche un \"hobby horse\"; un uomo vestito da \"L\u00e1ir Bh\u00e1n\", cio\u00e8 da cavalla bianca, conduceva i giovani casa per casa recitando versi, alcuni dei quali con sfumature pagane, in cambio di cibo. Se la famiglia donava del cibo poteva aspettarsi buona fortuna dalla \"Muck Olla\"; non farlo avrebbe portato sfortuna. In Scozia i giovani andavano di casa in casa con i volti mascherati, dipinti o anneriti, spesso minacciando di fare danni se non fossero stati accolti. F. Marian McNeill suggerisce che l'antica festa includesse persone in costume che rappresentavano gli spiriti, e che i volti fossero segnati o anneriti con la cenere del fal\u00f2 sacro. In alcune parti del Galles gli uomini andavano in giro vestiti come esseri spaventosi chiamati \"gwrachod\". Alla fine del diciannovesimo e all'inizio del XX secolo i giovani di Glamorgan e delle Orcadi adottavano inoltre delle forme di travestitismo, indossando dunque abiti tradizionalmente associati al genere a loro opposto.\nScetticismo.\nCerti studiosi sostengono l'idea che Halloween, come vigilia di Ognissanti, abbia avuto una origine del tutto indipendente da Samhain, e alcuni mettono in dubbio l'esistenza di una specifica festa religiosa panceltica che aveva luogo fra il 31 ottobre e il 1\u00ba novembre. Per Steve Roud, autore di \"A Pocket Guide To Superstitions Of The British Isles\", nonostante Samhain fosse effettivamente una festa importante e ci siano forti prove del carattere soprannaturale dell'evento in Irlanda, nel celtico Galles era il primo maggio a essere preso in considerazione; secondo Round in Scozia non si menziona quasi mai la festa e molto pi\u00f9 tardi, \u00abe nell'Inghilterra anglosassone ancora meno\u00bb. Per Ronald Hutton la pi\u00f9 antica letteratura gallese non attribuirebbe alcun significato arcano a queste date, in netto contrasto con il \"Calan Mai\" di maggio, e non descrive nessun raduno per la celebrazione, attestato invece per il capodanno. Egli conclude quindi che i documenti medievali non forniscano alcuna prova che il primo novembre fosse una grande festa panceltica. Per Robert Davis le prove della presenza di fal\u00f2 sono frammentarie e spesso irrimediabilmente confuse con altri tipi di roghi commemorativi riconducibili a epoche pi\u00f9 moderne, come la notte di Guy Fawkes. Secondo lui l'odierna documentazione geografica non troverebbe nessuna correlazione significativa fra fal\u00f2 tardoautunnali e la concentrazione di popolazioni gaeliche, minando l'ipotesi di una grande festivit\u00e0 celtica. Per Davis inoltre i rituali con fal\u00f2 tipici dell'Europa medievale \u00abappaiono imprescindibili dal sensuale simbolismo teologico dell'evolvente atteggiamento cristiano verso i defunti\u00bb.\nSecondo altri studiosi, al contrario di una opinione comune, non ci sarebbe nessuna evidenza storiografica che Samhain fosse l'inizio dell'anno nuovo e che fosse collegato ai defunti e alla loro commemorazione. Lo studioso Robert Davis ha notato come \u00abl'unico calendario celtico precristiano intatto finora scoperto, il calendario di Coligny della Gallia del II secolo, non menziona Samhain e mostra chiaramente che i galli pagani ritenevano che il nuovo anno iniziasse al solstizio d'inverno\u00bb. \u00c8 stato inoltre notato come i dati etnografici non mostrino l'esistenza \u00abdi credenze o pratiche pre-cristiane simili ad Halloween in nessuna fonte antica gallese o scozzese\u00bb. Per lo storico Nicholas Rogers l'idea che Samhain fosse una festivit\u00e0 in onore dei defunti trov\u00f2 diffusione solo nel XIX secolo, in seguito al successo de \"Il ramo d'oro\" di James George Frazer; secondo lui: \u00abSamhain ha conferito ad Halloween una carica soprannaturale e una intrinseca liminalit\u00e0, ma non ha offerto molto in termini di pratiche concrete, tranne che nei suoi fuochi rituali. Molte di queste si svilupparono in concomitanza con le festivit\u00e0 medievali di Tutti i Santi e dei Defunti\u00bb. Hutton ha identificato Frazer e il filologo John Rhys come le figure chiavi responsabili della \u00abromanticizzata visione di Samhain e esagerata influenza su Halloween\u00bb. Altri studiosi hanno notato come la data di Ognissanti fosse inizialmente festeggiata in Irlanda il 20 aprile, mentre in Inghilterra e in Germania potrebbe essere gi\u00e0 stata imposta per il 1\u00ba novembre, contraddicendo l'opinione comune secondo cui Gregorio IV avrebbe scelto la data per cristianizzare la celebrazione celtica. Lo scrittore cattolico Angelo Stagnoro ha similmente osservato come i celti avessero delle festivit\u00e0 in diversi mesi dell'anno, e sarebbe per lui implausibile che la Chiesa cattolica avesse scelto una data irlandese fra tutte le celebrazioni pagane delle trib\u00f9 convertite. Dimitra Fimi, studiosa accademica e scrittrice, ha concluso una sua analisi in merito dicendo: \u00abNon ci sono prove a supporto dell'idea che il Samhain irlandese sia stato astutamente \"ripreso\" dal cristianesimo\u00bb. Tad Tuleja e altri studiosi ha sostenuto che quella dei Morti sia una festivit\u00e0 pi\u00f9 vicina a Samhain di quanto siano in realt\u00e0 Halloween o Tutti i Santi; secondo lui inoltre: \u00ab\"Dolcetto o scherzetto\" non \u00e8 una versione degenerata di Samhain pi\u00f9 di quanto \"L'Internazionale\" sia un rito degenerato dell'albero di maggio e un adulto un bambino degenerato\u00bb.\nPresunti legami con il satanismo e propaganda anticattolica.\nA partire dal XVIII secolo si diffuse la teoria secondo cui Samhain fosse in realt\u00e0 una festa satanica, incentrata sul culto di un dio della morte o principe delle tenebre omonimo, talvolta assimilato a Satana, a cui sarebbero stati offerti sacrifici cruenti. L'idea che la festa celebri Satana, demoni e la stregoneria \u00e8 stata riscontrata in alcune denominazioni protestanti, come la chiesa evangelica e l'Assemblea Mondiale delle Assemblee di Dio. L'ipotesi secondo la studiosa Lisa Morton sarebbe storicamente infondata, e la falsa etimologia sarebbe stata diffusa dall'opera \"Collectanea de Rebus Hibernicis\", pubblicata nel 1786 e scritta dal militare britannico Charles Vallancey. Secondo Lesley Pratt Bannatyne inoltre non ci sono prove che i druidi facessero sacrifici umani alla vigilia di Ognissanti: \u00abI druidi non erano satanisti; e i satanisti non hanno alcun legame con il \"Dolcetto o scherzetto?\"\u00bb.\nAltre teorie avanzate da alcuni conservatori cristiani implicherebbero che Baal, una divinit\u00e0 mediorientale, sarebbe entrata anche nel pantheon celtico; Baal sarebbe stato dunque paragonato a Belanu, detto Bel, identificato come la divinit\u00e0 della primavera e dell'estate, il cui regno sarebbe terminato proprio durante la notte di Samhain, dio della morte. La storiografia moderna, bench\u00e9 sia stata suggerita l'esistenza di un personaggio minore della mitologia celtica chiamato Samhain, ha appurato come non sia una divinit\u00e0 e non esista affatto un dio con questo nome. I legami fra Halloween e satanismo sono stati inoltre ricondotti alla campagna di un estremista protestante chiamato Jack Chick, che avrebbe distribuito diverso materiale anticattolico e contro la vigilia di Ognissanti negli anni ottanta, nella convenzione che il cattolicesimo nasconda idolatria pagana. Diversi protestanti e alcuni cattolici, ignari dell'idea anticattolica alla base dell'equiparazione satanica, avrebbero cominciato a credere alle idee di Chick, finendo con il distanziarsi dalle tradizionali pratiche della notte di Ognissanti, come le zucche scavate o il \"Dolcetto o scherzetto?\".\nPomona.\nAlcuni suggeriscono che delle attivit\u00e0 tipiche di Halloween derivino da pratiche romane tenute in onore di Pomona. Secondo la studiosa Lisa Morton invece l'idea che la vigilia di Ognissanti sia anche parzialmente basata su una festivit\u00e0 di Pomona, popolare a partire dalla met\u00e0 del XX secolo, sarebbe infondata, visto che non esisterebbe realmente una festivit\u00e0 del genere dedicata alla dea. Anche il classicista Cyril Bailey giunse a una conclusione simile, sostenendo che Pomona non avesse nessuna festivit\u00e0 nel vecchio calendario romano.\nProspettive e osservanze religiose.\nCristianesimo.\nLa Chiesa cristiana tradizionalmente osservava \"Hallowe'en\" attraverso una veglia. I fedeli si preparavano al banchetto del successivo giorno di Ognissanti con preghiere e digiuni. Questo servizio ecclesiastico \u00e8 noto come Veglia di Tutti i Santi; in tempi moderni un'iniziativa nota come \"Night of Light\" cerca di diffondere ulteriormente la veglia di Ognissanti in tutta la cristianit\u00e0. Dopo la funzione seguono spesso festeggiamenti e intrattenimenti, cos\u00ec come una visita al cimitero e alle tombe, dove spesso vengono posti fiori e candele in preparazione del giorno di Tutti i Santi.\nCattolicesimo.\nLa celebrazione \u00e8 considerata una delle pi\u00f9 solenni festivit\u00e0 della Chiesa; in tempi recenti tuttavia all'interno del cattolicesimo \u00e8 diventata centro di polemiche. All'interno della Chiesa cattolica statunitense viene riconosciuta l'origine europea e la cattolicit\u00e0 di Halloween e dei festeggiamenti per la vigilia di Ognissanti; negli Stati Uniti inoltre la ricorrenza viene celebrata in delle scuole cattoliche. \"Vatican News\" ad esempio ha difeso la festa di Halloween e il diritto dei cattolici di festeggiarla, criticando l'opinione diffusa che sia una festa di origine pagana e ribadendo le radici cattoliche di Ognissanti. Marcel Brown dell'Istituto Alcuino per la Cultura Cattolica di Tulsa l'ha descritta come \u00abuna di quelle ricorrenze del calendario cattolico che si celebra alla vigilia di una grande solennit\u00e0\u00bb. The Catholic Company ha sottolineato come, al contrario di quanto comunemente creduto, la festa sia stata istituita nell'Europa cattolica, a Roma, e non in America, dicendo: \u00abHalloween \u00e8 una festa cattolica. Non ha origini nel paganesimo, in Samhain, in feste druidiche, nell'occulto o nel satanismo. Questo malinteso \u00e8 frutto di una propaganda anti-cattolica relativamente nuova che affonda le sue radici nella Riforma protestante. Non ha alcuna base storica\u00bb. Anche il sito ufficiale dell'arcidiocesi di Singapore ha difeso la celebrazione come \u00ab(culturalmente) cattolica\u00bb.\nUfficialmente la Chiesa Cattolica non ha posizioni specifiche sulla festivit\u00e0. In merito si sono pronunciate diverse figure della Chiesa, sia con critiche e sia in difesa della ricorrenza. Nel 1999 i vescovi francesi pubblicarono una dichiarazione che condannava i festeggiamenti carnevaleschi di Halloween. L'\"Osservatore Romano\" fece scalpore nel 2009, quando menzion\u00f2 un chierico spagnolo, padre Joan Maria Canals, che ritenne l'intera ricorrenza occulta e anticristiana. Suor Maureen Shaughnessy, assistente segretaria per la catechesi e la formazione al Dipartimento dell'educazione dei vescovi cattolici degli Stati Uniti, scrisse invece che: \u00abHalloween ci d\u00e0 l'opportunit\u00e0 di aiutare le persone di tutte le et\u00e0 a ricollegarsi alla comprensione cristiana di questa festa molto popolare\u00bb. In tempi recenti altri esponenti del clero e fedeli italiani hanno espresso delle critiche a riguardo, giudicandola estranea al cattolicesimo e alla cultura italica.\nManuel Belli de \"L'Osservatore Romano\" ha aspramente criticato la ricorrenza, sostenendo che \u00abi legami tra ci\u00f2 che si festeggia nella solennit\u00e0 di Ognissanti e ad Halloween sono praticamente pari a zero\u00bb e che Halloween sia \u00abincompatibile con il cristianesimo\u00bb; secondo lui il problema nei festeggiamenti moderni consisterebbe nel fatto che \u00abquesta squadra di festaioli ci sta dicendo che trova molto pi\u00f9 interessante vestirsi da mostriciattoli che celebrare tutti i santi e commemorare i defunti\u00bb. Simili critiche sono state fatte in una intervista per Radio Vaticana da don Aldo Bonaiuto, sacerdote della Comunit\u00e0 Papa Giovanni XXIII, secondo il quale Halloween non corrisponderebbe dunque alla vigilia di Ognissanti, ma a un rimasuglio del rituale celtico di Samhain con al centro una figura del \u00abprincipe delle tenebre\u00bb. Nel giorno di Ognissanti 2020 papa Francesco ha tenuto un discorso in cui ha invitato i cattolici a pregare e visitare i cimiteri \u00abin questi giorni, in cui, purtroppo, circolano anche messaggi di cultura negativa sulla morte e sui morti\u00bb; il commento del pontefice \u00e8 stato interpretato come un'implicita allusione a Halloween. Il dibattito si \u00e8 inoltre esteso alla sfera politica; nel 2020 il presidente della Campania Vincenzo De Luca ha definito Halloween una \u00abstupida americanata\u00bb e un \u00abmonumento all'imbecillit\u00e0\u00bb, commenti accolti positivamente da alcuni giornalisti cattolici. Opinione opposta \u00e8 stata data da Gabriele Amorth, presbitero ed esorcista della diocesi di Roma: \u00abSe ai bambini inglesi e americani piace vestirsi da streghe e da diavoli una notte l'anno non c'\u00e8 nulla di male. Se \u00e8 solo un gioco non c'\u00e8 nulla di cui preoccuparsi\u00bb. Anche sulle credenze attorno alla festa sono stati espressi pareri contrastanti. Manuel Belli ritiene la concezione della morte presentata da Halloween teologicamente incompatibile con quella cristiana, mentre altri, fra cui Patricia Kasten, scrittrice sul giornale ufficiale della diocesi di Green Bay, hanno notato come la dottrina della Chiesa non abbia una posizione ufficiale sui fantasmi e la credenza degli spettri non sia in contrasto con il suo insegnamento.\nAnche altri studiosi, fedeli e esponenti del clero hanno ribadito le origini cattoliche della celebrazione. Secondo la rivista della Societ\u00e0 di Ges\u00f9 \"America\" ad esempio la festivit\u00e0 avrebbe profonde radici cristiane, oltre che celtiche, e potrebbe essere a tutti gli effetti considerata una festa cattolica tradizionale. Anche il sito Aleteia ha rivendicato le origini cattoliche della festivit\u00e0; il sito ha inoltre rigettato l'idea che Halloween sia una festa pagana e celtica, a suo dire frutto di un apparentamento con Samhain popolare soltanto dal XX secolo in poi: \u00abQuesta s\u00ec che \u00e8 una nota spuria, entrata con l'inganno nell'immaginario contemporaneo per aver dato credito proprio ai detrattori della festa\u00bb. Anche per Aleteia i primi attacchi alla festa di Halloween verrebbero dal protestantesimo, che cerc\u00f2 di far abolire \u00abla cattolicissima festivit\u00e0 di Ognissanti\u00bb; i cattolici irlandesi emigrati dunque avrebbero portato di nuovo alla ribalta la vigilia di Ognissanti in America. Don Antonio Rizzolo di \"Famiglia Cristiana\" ha similmente difeso la festivit\u00e0; pur criticando la versione moderna della ricorrenza, descrivendola come \u00abuna festa consumistica, importata nella forma attuale dagli Stati Uniti\u00bb, egli ha riconosciuto l'origine cristiana e cattolica della festivit\u00e0. Anche don Andrea Lonardo, direttore dell'Ufficio catechistico della diocesi di Roma, ha criticato i festeggiamenti pagani e moderni di Halloween, ma ha ribadito la cattolicit\u00e0 della ricorrenza, in s\u00e9 non pagana. La sociologa e studiosa Paola Lazzarini ha criticato la strumentalizzazione e l'odio di alcuni gruppi cattolici contemporanei e di destra italiana contro la vigilia di Ognissanti come \u00absurreali\u00bb; la sociologa ha paragonato il sincretismo cattolico della festivit\u00e0 ad altre celebrazioni proprie del cristianesimo, come il Natale, da lei paragonato al Sol Invictus, e il Carnevale, collegato invece ai Saturnali pagani: \u00abDiversamente Halloween, pur non essendo in contrasto con i dettami della fede, viene costantemente osteggiato con iniziative di ogni genere. Si sfoderano per l'occasione alcuni passi evangelici, spesso citati in modo scorretto. [...] Le argomentazioni di tipo religioso risultano tuttavia di poco spessore\u00bb.\nUsanze.\nLa prima settimana di novembre \u00e8 caratterizzata in diverse nazioni, specialmente quelle con una forte ascendenza cattolica, da celebrazioni sulla morte, fondendo insieme comicit\u00e0 e seriet\u00e0. Nelle nazioni cattoliche si ritrovano inoltre festivit\u00e0 con legami di parentela con Halloween associate con Tutti i Santi e i Morti. Nei cimiteri di Spagna e Francia, cos\u00ec come in America Latina, i sacerdoti sono soliti guidare delle processioni e dei servizi cristiani durante il cosiddetto \"Allhallowtide\", dopo il quale la gente tiene una veglia lunga l'intera nottata. Tali pratiche religiose continuano a essere osservate anche nel presente. In Spagna si usa cucinare dei dolci speciali chiamati \"huesos de santo\", \"ossa di santo\", da porre sulle tombe dei defunti. Nel XIX secolo a San Sebasti\u00e1n i corpi dei poveri venivano sepolti la vigilia, a Ognissanti e il giorno dopo la festa, un particolare evento che attirava i mendicanti che si appellavano ai ricordi dei propri cari defunti. Nella stessa data alcuni preti cristiani dei piccoli villaggi spagnoli suonano le campane delle loro chiese per ricordare ai loro fedeli di non dimenticarsi dei morti. Nel 2004 l'arcidiocesi di Boston ha organizzato un \"Saint Fest\" a Halloween per ribadire le origini cattoliche della ricorrenza. In passato alla vigilia di Tutti i Santi in Polonia si insegnava ai credenti a pregare ad alta voce mentre camminavano nelle foreste affinch\u00e9 le anime dei morti potessero trovare conforto. Nello stesso Paese \u00e8 tradizionalmente tenuta una festivit\u00e0 chiamata Dziady, anch'essa associata alla vigilia di Ognissanti e al moderno Halloween. In Irlanda e fra gli immigrati irlandesi espatriati in Canada vi \u00e8 l'usanza di osservare la pratica cristiana dell'astinenza, evitando di mangiare carne alla vigilia di Ognissanti e consumare in sua vece frittelle e colcannon. Un altro costume \u00e8 riscontrabile in Messico, dove i bambini sono soliti costruire un altare per invitare gli spiriti dei bambini morti, detti \"angelitos\". Anche la ricorrenza messicana del \"D\u00eca de los Muertos\", tenuta in occasione della triade dei morti dal 31 ottobre al 2 novembre, \u00e8 stata associata al moderno Halloween.\nItalia.\nLa ricorrenza di \"Allhallowtide\" \u00e8 festeggiata tradizionalmente anche in area mediterranea cattolica, come la Sicilia e la Sardegna, ove sono ricorrenti delle pietanze conosciute come \"dolci dei morti\". Fino al XV secolo in alcune zone d'Italia era tradizione per le famiglie lasciare un pasto fuori per gli spiriti degli antenati prima di partire per le funzioni religiose. Le chiese italiane inoltre presentavano delle rievocazioni teatrali di scene della vita dei santi a Ognissanti, e i protagonisti erano rappresentati da realistiche riproduzioni di cera. All'Arcispedale di Santo Spirito in Saxia di Roma veniva preparata una scena in cui i corpi di individui morti recentemente venivano disposti intorno alla statua di cera di un angelo che indicava il cielo. I parroci inoltre andavano in casa in casa chiedendo piccoli doni di cibo che condividevano fra di loro durante la notte. A Napoli il giorno dei Morti venivano aperti gli ossari con gli scheletri dei defunti, che venivano decorati con fiori, mentre a Salerno era costumanza preparare cibo per i defunti della propria famiglia, le cui anime si credeva tornassero alle loro antiche dimore il primo novembre. In Italia sono pietanze tipiche anche le \"fave dolci\" o \"fave dei morti\" in Emilia-Romagna, Lazio, Lombardia, Marche e Umbria; le \"ossa di morto\" in Piemonte, la \"pupaccena\" e la \"martorana\" in Sicilia e 'o \"morticiello\" napoletano, un torrone glassato con cioccolato. In Friuli \u00e8 registrata la tradizione di intagliare le zucche in forma di teschio, lasciando la sera di Ognissanti un lume acceso, un secchio d'acqua e del pane sulla tavola. Simili tradizioni si ritrovano in tutta la penisola. I bambini sardi in passato usavano girovagare per le abitazioni chiedendo \"is panixeddas\", anche detto \"is animeddas\" o \"is paschisceddas\", un obolo di pane, dolci o frutta. La sera di Ognissanti inoltre i sagrestani delle chiese di Nuoro con un campanello e delle bisacce picchiavano quasi a ogni porta del paese, chiedendo il \"mortu-mortu\", e venivano loro dati i \"papassinos\", pane, frutta secca, mandorle e noci.\nProtestantesimo.\nOggi gli atteggiamenti del cristianesimo riformato verso Halloween sono diversi. Nella Chiesa anglicana alcune diocesi hanno scelto di enfatizzare le tradizioni cristiane associate ad \"All Hallow's Eve\". Alcune di queste pratiche includono la preghiera, il digiuno e la partecipazione ai servizi di culto. In Finlandia molte persone visitano i cimiteri la notte di Ognissanti per accendervi candele votive, e questi cortei sono conosciuti come valomeri, o mari di luce. Altri cristiani protestanti celebrano \"All Hallows' Eve\" anche come Giorno della Riforma, un giorno per ricordare la Riforma protestante insieme ad \"All Hallow's Eve\" o indipendentemente da esso. Si dice infatti che Martin Lutero abbia inchiodato le sue novantacinque tesi alla chiesa di Ognissanti a Wittenberg la notte di \"All Hallows' Eve\". Spesso la vigilia di Ognissanti si tengono delle \"feste del Raccolto\" o \"feste della Riforma\", in cui i bambini si travestono da personaggi della Bibbia o da riformatori. Oltre a distribuire caramelle ai bambini che fanno \"Dolcetto o scherzetto?\" a Ognissanti molti cristiani forniscono loro anche dei volantini del Vangelo. Un'organizzazione, l'American Tract Society, ha dichiarato che solo per le celebrazioni di \"Hallowe'en\" vengono ordinati circa tre milioni di opuscoli evangelici. Altri ordinano delle cosiddette \"Scirpture Candy\" a tema Halloween da distribuire ai bambini.\nAlcuni cristiani protestanti hanno espresso preoccupazione per la moderna celebrazione di Halloween perch\u00e9 ritengono che banalizzi o celebri il paganesimo, l'occulto, o altre pratiche e fenomeni culturali ritenuti incompatibili con il loro credo. Molte Chiese riformate contemporanee vedono Halloween come un evento divertente per i bambini, tenendo eventi nelle loro chiese dove i bambini e i loro genitori possono vestirsi, giocare, e ottenere caramelle gratis. Per questi cristiani Halloween non rappresenta una minaccia per la vita spirituale dei bambini: essere istruiti sulla morte e la mortalit\u00e0 \u00e8 in realt\u00e0 ritenuta una preziosa lezione di vita e una parte del patrimonio di molti dei loro parrocchiani. Il ministro cristiano Sam Portaro ha scritto che Halloween usa \u00abl'umorismo e il ridicolo per affrontare il potere della morte\u00bb. Molte chiese protestanti fondamentaliste ed evangeliche usano \"case infernali\" (\"hell houses\") e comicit\u00e0 per sfruttare la popolarit\u00e0 di Halloween come opportunit\u00e0 di evangelizzazione. Altri, come la protestante \"Restored Church of God\", considerano Halloween completamente incompatibile con la fede cristiana a causa delle sue origini putative nella celebrazione della festa dei morti.\nSimboli.\nLo sviluppo dei costumi e dei simboli associati alla notte di Tutti i Santi \u00e8 avvenuto nel tempo. Le persone durante la festivit\u00e0 usano travestirsi e portare delle zucche intagliate, dette jack-o'-lantern, per spaventare gli spiriti maligni; \u00e8 presente inoltre una popolare leggenda folcloristica irlandese cristiana sulle jack-o'-lantern, secondo la quale esse rappresenterebbero le anime di coloro a cui \u00e8 stato negato l'accesso sia al paradiso e sia all'inferno. Secondo la leggenda un certo Jack, sulla strada di casa e dopo una notte di bevute, avrebbe incontrato il diavolo, il quale lo avrebbe ingannato e fatto salire su un albero; Jack per\u00f2 avrebbe inciso il segno della croce sulla sua corteccia, intrappolando Satana. Jack strinse cos\u00ec un patto con il demonio, chiedendo che la sua anima non potesse mai essere reclamata da questi. A Jack, dopo una lunga vita di peccati, venne comunque rifiutato l'accesso al paradiso, e il diavolo gli neg\u00f2 anche quello dell'inferno.\nIn Irlanda e in Scozia \u00e8 costume tradizionale intagliare le rape la notte di Tutti i Santi, ma gli immigrati in Nord America usarono poi la zucca, molto pi\u00f9 morbida e grande delle rape, per l'usanza. La tradizione americana di intagliare le zucche \u00e8 registrata a partire dal 1837 ed era originariamente associata al tempo del raccolto, e fu associata ad Halloween solo nella seconda met\u00e0 del XIX secolo. L'immaginario moderno di Halloween proviene da molte fonti, tra cui l'escatologia cristiana, le opere di letteratura gotica e il cinema dell'orrore. L'immagine del teschio, un riferimento al Golgota nella tradizione cristiana, funge da promemoria \u00abdella morte e della transitoriet\u00e0 della vita umana\u00bb; i teschi sono dunque diventati comuni ad Halloween, che tocca tali tematiche. Tradizionalmente le pareti di fondo delle chiese sono \u00abdecorate con una raffigurazione del Giudizio Universale, con sepolcri che si aprono e morti che risorgono, con un cielo pieno di angeli e un inferno pieno di diavoli\u00bb, un motivo ricorrente di tale \"triduum\". Una delle prime opere sulla vigilia di Ognissanti \u00e8 del poeta scozzese John Mayne, che nel 1780 annot\u00f2 gli scherzi ad Halloween; \"Che scherzi spaventosi ne derivano!\" , cos\u00ec come il soprannaturale associato alla notte, \"Bogies\" (fantasmi), influenzando anche \"Halloween\" di Robert Burns (1785). Nella festivit\u00e0 prevalgono anche elementi della stagione autunnale, come zucche, bucce di mais e spaventapasseri. Le case vengono spesso decorate con tali simboli intorno alla viglia di Ognissanti. I temi simboli includono inoltre la morte, la malvagit\u00e0 e creature mostruose mitologiche. Anche i gatti neri, che sono stati a lungo associati alle streghe, sono un simbolo comune di Halloween, e i suoi colori tradizionali sono il nero, l'arancione e talvolta il viola.\nCostumi.\nI costumi della notte di Ognissanti erano tradizionalmente modellati su figure come vampiri, fantasmi, scheletri, streghe dall'aspetto spaventoso e diavoli. Nel corso del tempo la selezione dei costumi si \u00e8 estesa per includere personaggi popolari della narrativa, celebrit\u00e0 e archetipi generici come ninja e principesse. Travestirsi in costume e mascherarsi era diffuso in Scozia e Irlanda ad Halloween alla fine del XIX secolo. In Irlanda le maschere sono conosciute come \"facce false\". I costumi sono diventati popolari per le feste di Halloween negli Stati Uniti all'inizio del XX secolo, tanto per gli adulti quanto per i bambini, quando il dolcetto o scherzetto stava diventando popolare in Canada e negli Stati Uniti negli anni '20 e '30. L'annuale \"Village Halloween Parade\" di New York inizi\u00f2 nel 1974; \u00e8 la pi\u00f9 grande parata di Halloween del mondo e l'unica grande parata notturna d'America, che attira pi\u00f9 di sessantamila partecipanti in costume, due milioni di spettatori e un pubblico televisivo mondiale.\nAttrazioni infestate.\nLe attrazioni infestate sono luoghi di intrattenimento progettati per emozionare e spaventare i clienti. La maggior parte delle attrazioni sono attivit\u00e0 stagionali di Halloween che possono includere case infestate, labirinti di mais e fienili, e il livello di sofisticatezza degli effetti \u00e8 aumentato con la crescita del settore. Parchi di divertimenti e fiere itineranti possono includere attrazioni come case dell'orrore e treni fantasma."}
{"id": "2051407", "revid": "80339", "url": "https://it.wikipedia.org/wiki?curid=2051407", "title": "Chimidikjan", "text": ""}
{"id": "2051408", "revid": "129019", "url": "https://it.wikipedia.org/wiki?curid=2051408", "title": "Il gioco dell'angelo", "text": "Il gioco dell'angelo (\"El juego del \u00e1ngel\") \u00e8 un romanzo del 2008 dello scrittore spagnolo Carlos Ruiz Zaf\u00f3n, che fa seguito al best seller \"L'ombra del vento\" di cui riprende l'ambientazione e alcuni personaggi.\nTrama.\nNella Barcellona cupa e tumultuosa degli anni venti, il giovane David Mart\u00edn lavora come inserviente in un giornale locale e sogna di diventare uno scrittore. Grazie alla raccomandazione del conte Pedro Vidal, suo protettore da quando \u00e8 rimasto orfano, Martin riesce a pubblicare un racconto sul giornale e il successo comincia a sorridergli.\nSempre grazie a Vidal ottiene un contratto con un piccolo editore con cui inizia a pubblicare una serie di libri intitolata \"La citt\u00e0 dei maledetti\" con lo pseudonimo di Ignatius B. Samson. Per mantenere i ritmi richiesti dalla sua nuova carriera di scrittore professionista Martin inizia a dedicarsi solo alla scrittura chiuso all'interno della sua nuova tetra dimora, \"la casa della torre\", e trascurando la salute e i rapporti interpersonali. Le uniche persone con cui continua ad avere un rapporto in questo periodo sono il vecchio libraio Sempere, il suo mentore Vidal e la giovane Cristina, figlia dell'autista del conte, di cui Mart\u00edn \u00e8 da sempre perdutamente innamorato.\nTurbato dai suoi continui mal di testa Martin decide di andare da un medico scoprendo di avere un tumore al cervello e un solo anno di vita da vivere. Stanco di scrivere libri dozzinali sotto pseudonimo decide di lavorare per far pubblicare il primo libro col suo vero nome, dedicandovi anima e corpo. Nel frattempo, su richiesta di Cristina, riscrive segretamente le bozze del libro che il conte Vidal sta tentando di completare senza successo da vari anni. I due libri usciranno quasi contemporaneamente ma mentre il libro di Mart\u00edn sar\u00e0 un clamoroso fiasco, quello da lui scritto per Vidal si riveler\u00e0 un successo di pubblico e critica. A completare la depressione di Mart\u00edn arriva anche la notizia del matrimonio fra Vidal e Cristina.\nPerse ormai tutte le speranze, Mart\u00edn decide di cedere alla proposta dell'enigmatico editore francese Andreas Corelli che gli promette 100.000 franchi e la guarigione dal tumore in cambio del suo impegno per scrivere un libro che possa fungere da testo sacro per una nuova religione. Riconquistata la salute in seguito ad un enigmatico sogno durante una visita alla casa dell'editore Corelli, Mart\u00edn torna alla sua casa e si mette all'opera, riguadagnando anche un po' di buon umore grazie alla compagnia di Isabella, una giovane aspirante scrittrice raccomandatagli dal libraio Sempere che inizia a vivere con lui per imparare il mestiere. L'improvvisa morte dei suoi due vecchi editori, a cui era legato da un contratto capestro, fa per\u00f2 capire a Martin di essere andato a finire in una situazione poco limpida, oltre a svegliare l'interesse del commissario Victor Grandes, che inizia a svolgere indagini sul suo conto.\nAnche Mart\u00edn inizia a svolgere indagini sul suo inquietante \"principale\" Andreas Corelli e sull'avvocato Diego Marlasca, vecchio inquilino della \"casa della torre\", morto in circostanze misteriose dopo aver anche lui, molti anni prima, ricevuto da Corelli il compito di creare una religione. Mano a mano che l'indagine procede Martin scopre di trovarsi al centro di un complotto ordito dal vecchio Marlasca, che in realt\u00e0 \u00e8 ancora vivo, cerca di ottenere salvezza per la sua anima sacrificando quella del giovane scrittore. Per centrare il suo obiettivo Marlasca non esita a causare la morte di numerose persone attorno a Mart\u00edn, fra cui il vecchio Sempere. L'amata Cristina, che nel frattempo si era separata dal conte Vidal, verr\u00e0 portata alla morte dal diabolico Corelli.\nMart\u00edn, ormai solo e condannato alla dannazione per aver accettato l'offerta di Corelli, riesce infine ad uccidere Marlasca prima di abbandonare definitivamente Barcellona lasciando alle sue spalle la sua ex-assistente Isabella, che nel frattempo si \u00e8 fidanzata con il giovane figlio del libraio Sempere. Il romanzo si chiude nel 1945 con Mart\u00edn che vive su una spiaggia senza nome condannato ad un'eterna giovinezza da passare in solitudine. Qui incontra nuovamente Corelli che porta con s\u00e9 una bambina che si riveler\u00e0 essere Cristina: Mart\u00edn avr\u00e0 la possibilit\u00e0 di rimediare agli errori che hanno causato la morte del suo amore, ma sar\u00e0 anche condannato a vederla crescere, invecchiare e morire mentre lui rimarr\u00e0 sempre giovane.\nNel finale del libro, in una lettera, Isabella afferma di avere avuto un figlio, Daniel Sempere, protagonista de \"L'ombra del vento\"."}
{"id": "2051409", "revid": "80339", "url": "https://it.wikipedia.org/wiki?curid=2051409", "title": "Chimidikyan", "text": ""}
{"id": "2051414", "revid": "5670", "url": "https://it.wikipedia.org/wiki?curid=2051414", "title": "Claude-Michel Sch\u00f6nberg", "text": "Carriera.\nDopo gli esordi come cantante e produttore discografico, Sch\u00f6nberg diviene noto come compositore negli anni '70.\nNel 1973 \u00e8 autore di gran parte delle musiche dello spettacolo musicale \"La R\u00e9volution Fran\u00e7aise\", considerato la prima Opera Rock del teatro francese, in cui anche interpretava il ruolo di Luigi XVI.\nNel 1974 ottiene grande successo come autore della canzone \"Le Premier Pas\", che vende in Francia oltre un milione di copie.\nNel 1978 inizia a concentrarsi sulla carriera di compositore di musical, quando Alain Boublil gli propone di scrivere le musiche per il suo adattamento teatrale del romanzo di Victor Hugo I Miserabili. \nLo spettacolo Les Mis\u00e9rables debutta a Parigi nel 1980, riscuotendo un discreto successo e attirando l'attenzione del produttore inglese Cameron Mackintosh, che propone a Sch\u00f6nberg di scrivere le musiche per una versione inglese dello stesso spettacolo. La nuova produzione (con un nuovo libretto e un'ampia revisione della partitura), debutta a Londra nel 1985 e a Broadway nel 1986, ottenendo uno straordinario successo (lo spettacolo originale \u00e8 stato rappresentato a Londra fino al 2020, interrotto a causa della pandemia del virus Covid). \nNel 1989, Sch\u00f6nberg e Boublil lavorano nuovamente con Mackintosh ottenendo un altro grande successo con il musical \"Miss Saigon\" (in scena a Broadway e Londra per 10 anni).\nIl successivo musical della coppia, Martin Guerre, in scena a Londra nel 1997, ottiene un buon successo di pubblico, anche se non paragonabile ai precedenti. \nNel 2001 Sch\u00f6nberg \u00e8 autore delle musiche del balletto \"Wuthering Heights\", mentre nel 2006 lavora nuovamente con Boublil nel musical \"The Pirate Queen\", messo in scena a Chicago e, in una versione modificata, a Broadway."}
{"id": "2051417", "revid": "121837", "url": "https://it.wikipedia.org/wiki?curid=2051417", "title": "Elettrone degenere", "text": ""}
{"id": "2051418", "revid": "729019", "url": "https://it.wikipedia.org/wiki?curid=2051418", "title": "Massimo Bonomi", "text": "Biografia.\nProveniente da Brescia, esord\u00ec in campionato al ; passato all' (poi Mediolanum e in seguito Milan Rugby), fu tra i protagonisti degli ultimi quattro titoli vinti dal club milanese.\nConvocato per la prima volta in Nazionale nel 1988 (esord\u00ec in un incontro con un XV francese, ed ebbe il suo primo \"test\" nel corso della Coppa FIRA 1987/89 contro la ), fu anche nella squadra di Bertrand Fourcade che disput\u00f2 la in Inghilterra; quattro anni pi\u00f9 tardi, anche il C.T. Georges Coste lo convoc\u00f2 per la in Sudafrica.\nIn due edizioni della Coppa Bonomi disput\u00f2 tre incontri, due dei quali da titolare.\nTornato nel 1998 a Calvisano, Bonomi spese gli ultimi anni di carriera nella formazione di Poncarale, centro anch'esso della provincia bresciana.\nNel 2007, alla soglia dei quarant'anni, per raggiunto limite d'et\u00e0 smise l'attivit\u00e0 agonistica.\nL'ultimo avversario ufficiale incontrato da Bonomi fu il CUS Pavia.\nDopo il ritiro si \u00e8 dedicato alla gestione del suo locale, il \"Secondaclasse\" di Brescia."}
{"id": "2051423", "revid": "599013", "url": "https://it.wikipedia.org/wiki?curid=2051423", "title": "Mark Campbell", "text": "Carriera professionistica.\nNel 1999, dopo non essere stato scelto al draft NFL, fu ingaggiato dai Cleveland Browns. Nella sua stagione di debutto ha giocato 14 partite di cui 4 da titolare facendo 9 ricezioni per 131 yard, 3 ritorni su kickoff per 28 yard e 2 fumble recuperati.\nNella stagione 2000 ha giocato 16 partite di cui 10 da titolare facendo 12 ricezioni per 80 yard con un touchdown, 3 ritorni su kick off per 30 yard.\nNella stagione 2001 non ha giocato nessuna partita.\nNella stagione 2002 ha giocato 16 partite tutte da titolare facendo 25 ricezioni per 179 yard con 3 touchdown, 2 ritorni su kick off per 21 yard e un tackle.\nNella stagione 2003 \u00e8 passato ai Buffalo Bills dove ha giocato 16 partite di cui 11 da titolare facendo 34 ricezioni per 339 yard con un touchdown e un fumble recuperato.\nNella stagione 2004 ha giocato 12 partite tutta da titolare facendo 17 ricezioni per 203 yard con 5 touchdown con un fumble e un tackle.\nNella stagione 2005 ha giocato 14 partite di cui 10 da titolare facendo 19 ricezioni per 139 yard e un tackle.\nNella stagione 2006 \u00e8 passato ai New Orleans Saints giocando 14 partite di cui 10 da titolare facendo 18 ricezioni per 164 yard e un tackle.\nNella stagione 2007 non ha giocato nessuna partita.\nNella stagione 2008 ha giocato 9 partite di cui 4 da titolare facendo 13 ricezioni per 121 yard con 2 touchdown, un ritorno su kick off per nessuna iarda e un tackle da solo"}
{"id": "2051443", "revid": "410660", "url": "https://it.wikipedia.org/wiki?curid=2051443", "title": "Guillaume Depardieu", "text": "Biografia.\nEra figlio degli attori G\u00e9rard Depardieu e \u00c9lisabeth Guignot, nonch\u00e9 fratello dell'attrice Julie Depardieu.\n, condusse una giovinezza particolarmente irrequieta tra gare motociclistiche, alcool e droghe. Nel 1995, una valigia caduta da un veicolo che lo precedeva gli provoc\u00f2 un grave incidente motociclistico sotto il tunnel di Saint-Cloud, a causa del quale venne operato un paio di volte a una gamba. Nel 2003, per mettere fine a una serie di 17 interventi chirurgici e alle atroci sofferenze provocate da un'infezione al ginocchio (staphylococcus aureus) contratta in ospedale, la gamba gli venne amputata.\nIl 2003 \u00e8 anche l'anno in cui fu condannato a nove mesi di prigione dal tribunale di Lisieux per un violento alterco con un suo ammiratore.\nDal 1999 al 2001 fu sposato con \u00c9lise Ventre, che gli diede una figlia, Louise, nata nel gennaio 2001.\nGuillaume Depardieu mor\u00ec il 13 ottobre 2008, a 37 anni, per le conseguenze di una polmonite. Oggi riposa nel cimitero di Bougival."}
{"id": "2051445", "revid": "228587", "url": "https://it.wikipedia.org/wiki?curid=2051445", "title": "Rito benedettino", "text": "Il rito benedettino \u00e8 un rito latino della Chiesa cattolica. \u00c8 simile al rito romano e il suo uso \u00e8 riservato all'ordine di San Benedetto.\nMessa.\nL'ordine benedettino non ha mai avuto un proprio rito per la Messa. A partire dalla riforma liturgica seguita al Concilio di Trento e sancita da papa Pio V con la bolla \"Quo Primum\" i benedettini adottano il rito romano per la Messa. Precedentemente, i benedettini adottavano i riti locali: ad esempio il rito di Durham nella cattedrale dell'omonima citt\u00e0. Furono tuttavia stampate alcune edizioni del \"Missale Benedictinum\" fra cui una a Montserrat nel 1499, un'altra (\"Missale plenum benedictinum\") \u00e8 in possesso della biblioteca capitolare di Vercelli forse proveniente dall'abbazia di Novalesa. Risale al XIII secolo un \"Missale Benedictinum Salisburgense\" di cui si tramanda il manoscritto.\nLiturgia delle Ore.\nL'Ordine ha sempre avuto un proprio rito per la celebrazione della Liturgia delle Ore e il breviario benedettino porta il nome di \"Breviarium Monasticum\".\nIl fondatore san Benedetto dedica tredici capitoli (8-20) della Regola alla regolamentazione delle ore canoniche per i monaci. Il capitolo 18 specifica come devono essere recitati i salmi:\nSan Benedetto quindi voleva che l'intero salterio fosse recitato ogni settimana; dodici salmi a mattutino quando erano previsti due notturni; quando erano previsti tre notturni, il numero totale delle lezioni era di venti. Tre salmi (o parti di salmo) erano riservati per l'ora di prima, le ore minori e compieta (in cui non si diceva mai il \"Nunc dimittis\"), e sempre quattro salmi ai vespri.\nInfluenza sul Breviario romano.\nIl salterio del \"Breviarium Monasticum\" costituisce la base per la maggior parte delle forme della Liturgia delle Ore fino alla riforma del breviario di papa Pio X nel 1911.\nI benedettini non possono sostituire il Breviario romano o la Liturgia delle ore al loro Breviario monastico, perch\u00e9 sono obbligati alla recita della pi\u00f9 lunga forma monastica. La liturgia benedettina delle ore impegna i monaci da quattro a cinque ore al giorno. Dopo un'elaborazione graduale e a volte intensa, l'ufficio quotidiano crebbe fino al punto di impegnare da dieci a dodici ore, specialmente nelle feste principali. La riforma del breviario \u00e8 stata un tema frequente negli ordini religiosi che sono nati dai benedettini, allontanandosi del monachesimo tradizionale benedettino."}
{"id": "2051446", "revid": "767487", "url": "https://it.wikipedia.org/wiki?curid=2051446", "title": "Pietra di Tune", "text": "La Pietra di Tune \u00e8 una pietra runica norvegese risalente al 200 - 450 d.C. Contiene la pi\u00f9 lunga iscrizione runica in Proto-norreno ed \u00e8 anche il pi\u00f9 antico documento su una successione in Scandinavia.\nScoperta.\nLa pietra fu menzionata per la prima volta nel 1627 come parte del muro del cimitero nella chiesa di Tune, Viken, Norvegia. Dai documenti si evince che il monolito \u00e8 sempre stato in quella posizione. La relazione menziona anche un basso tumulo che fu adattato per la costruzione del muro del cimitero. Oggi la pietra \u00e8 conservata al Museo di Storia di Oslo. La datazione \u00e8 incerta a causa del materiale. La forma delle rune limita comunque il periodo tra la seconda met\u00e0 del III secolo fino al V secolo d.C.\nIscrizione.\nL'iscrizione \u00e8 distribuita su due lati della pietra. Alcune rune non sono pi\u00f9 leggibili o sono state rimosse.\nTraduzione in Italiano.\nTraduzione di Elmer H. Antonsen (2002).\nLa pietra come documento legale.\nLa prima parte del testo riporta il classico schema del tipo \"Io feci questo per X\", che identifica chiaramente una pietra funeraria. Ma la parte interessante la si trova al lato B, ove si evince che gi\u00e0 nel 400 d.C. si definiva una linea di successione ben precisa. Infatti l'erede principale \u00e8 Wiwaz seguito dalle tre sorelle, le quali potranno ereditare se il primo dovesse morire. Se Wiwaz ha un erede, questo ha gli stessi diritti delle zie. Il testo inciso sulla pietra \u00e8 in linea con il Gulathingslov, la pi\u00f9 antica raccolta di leggi tradizionali della Norvegia."}
{"id": "2051456", "revid": "22475", "url": "https://it.wikipedia.org/wiki?curid=2051456", "title": "Romanzo di Alessandro", "text": "Il Romanzo di Alessandro \u00e8 costituito da una raccolta di racconti leggendari sulla vita di Alessandro Magno, costituitasi ad Alessandria d'Egitto a partire dal secolo successivo alla sua morte.\nComposizione e struttura.\nIl testo \u00e8 un apocrifo falsamente attribuito a Callistene (l'autore \u00e8 a volte citato come \"pseudo Callistene\") ed ebbe grande diffusione per tutta l'antichit\u00e0 ed il Medioevo, con numerose versioni e revisioni. \nLa prima versione, in greco antico, risale al III secolo; in epoca tardoantica venne tradotto in latino e in siriaco e da qui tradotto in moltissime lingue, compreso l'arabo, ebraico, (nella versione del \"Sefer Yosippon\"), il persiano e le lingue slave, e costituisce forse la fonte della citazione di Alessandro nel Corano, identificato in \"Dh\u016b l-Qarnayn\" (\"Il Bicorne\", o \"Quello dalle due corna\"). \nNei vari adattamenti ci furono anche dei cambi importanti, ad esempio in quelli musulmani, che sostituirono il personaggio Andreas con un personaggio arabo di nome al-Khidr. Ancora, nel romanzo si accenna alla fonte della giovinezza: Alessandro il Grande attraversa, insieme al soldato Andreas, la \"terra dell'oscurit\u00e0\" situata idealmente nelle foreste dell'Abcasia, per cercare la fonte dell'eterna giovinezza. Alessandro si perde nella foresta, mentre Andreas trova la fonte e diviene immortale.\nLa tradizione medievale.\nPer \"Roman d'Alexandre\" si \u00e8 soliti intendere un grande numero di versioni e rimaneggiamenti diversi tra loro, che risalgono ai primi secoli dopo l'anno Mille. Il primo frammento a noi pervenuto \u00e8 l\"Alexandre\" di Alberico di Pisan\u00e7on, scritto intorno al 1130 e costituito da 105 ottosillabi, che narra della prima parte della vita dell'eroe.\nSuccessivamente fu ripreso da un certo Lamprecht, nel suo \"Alexanderlied\", in un rimaneggiamento in alto tedesco medio che arriva fino alla battaglia del Granico e ai preparativi di rivincita di Dario.\nIn seguito, verso il 1160, un chierico pittavino adatt\u00f2 l'opera di Alberic in lasse di decasillabi: ci restano di quest'opera 800 versi sull'infanzia dell'eroe.\nIntorno al 1170 comparvero ancora tre opere, probabilmente endecasillabe e non pervenuteci in versioni originali, sulla vita di Alessandro: il \"Fuerre de Gadres\" di un certo Eustache, di tonalit\u00e0 fortemente epica; l\"'Alexandre en Orient\", di Lambert le Tort de Ch\u00e2teaudun, che prolunga la storia al di l\u00e0 della lotta con Dario, fino alla spedizione in India contro re Poro, e la \"Mort Alexandre\", che narra gli ultimi giorni del re, avvelenato con vilt\u00e0 dai suoi traditori.\nFu il normanno Alexandre de Bernay, detto anche Alexandre de Paris, a dare unit\u00e0 a tutti gli episodi mescolati nei vari frammenti, con il romanzo in dodecasillabi \"Roman d'Alexandre\", risalente al 1180-1190 circa e suddiviso per convenzione in quattro parti o branches, ciascuna relativa ad una fase della vita di Alessandro."}
{"id": "2051459", "revid": "216538", "url": "https://it.wikipedia.org/wiki?curid=2051459", "title": "Saint Moritz 1948", "text": ""}
{"id": "2051461", "revid": "19838530", "url": "https://it.wikipedia.org/wiki?curid=2051461", "title": "Only Ones", "text": ""}
{"id": "2051462", "revid": "123567", "url": "https://it.wikipedia.org/wiki?curid=2051462", "title": "Giochi dinamici", "text": ""}
{"id": "2051465", "revid": "599013", "url": "https://it.wikipedia.org/wiki?curid=2051465", "title": "Aaron Stecker", "text": "Nella NFL.\nStagione 1999\nPreso dai rookie non selezionati dai Chicago Bears ha passato l'intera stagione nella squadra delle riserve.\nStagione 2000\nPassa ai Tampa Bay Buccaneers dove gioca 10 partite nessuna da titolare facendo 12 corse per 31 yard, una ricezione per 15 yard, 29 ritorni su kickoff per 663 yard con un fumble perso.\nStagione 2001\nHa giocato 13 partite nessuna da titolare facendo 24 corse per 72 yard con un touchdown, 10 ricezioni per 101 yard con un touchdown, 9 ritorni su kick off per 259 yard, 2 tackle da solo e un fumble recuperato.\nStagione 2002\nHa giocato 16 partite di cui una da titolare facendo 28 corse per 174 yard con un fumble, 13 ricezioni per 69 yard, 37 ritorni su kick off per 934 yard\"record personale\" con 2 fumble, 9 tackle di cui 8 da solo, ha forzato un fumble. In totale ha subito 3 fumble di cui 2 li ha persi e uno lo ha recuperato. Ha vinto il Super Bowl XXXVII.\nStagione 2003\nHa giocato 16 partite di cui una da titolare facendo 37 corse per 125 yard, 9 ricezioni per 48 yard con un touchdown, 25 ritorni su kick off per 520 yard con un fumble ed infine 10 tackle\"record personale\" da solo.\nStagione 2004\nPassa ai New Orleans Saints dove gioca 16 partite di cui 3 da titolare facendo 58 corse per 244 yard con 2 touchdown e un fumble perso, 29 ricezioni per 174 yard, 18 ritorni su kick off per 469 yard con un touchdown e 4 tackle da solo.\nStagione 2005\nHa giocato 15 partite di cui 4 da titolare facendo 95 corse per 363 yard con un fumble, 35 ricezioni per 281 yard\"record personale\" con un fumble, 31 ritorni per 672 yard con un fumble, 2 tackle. In totale ha subito 3 fumble tutti persi.\nStagione 2006\nHa giocato 12 partite di cui una da titolare facendo 4 corse per 11 yard, 19 ricezioni per 190 yard, 10 ritorni su kick off per 216 yard ed 9 tackle di cui 7 da solo.\nStagione 2007\nHa giocato 16 partite di cui 6 da titolare facendo 115 corse per 448 yard\"record personale\" con 5 touchdown\"record personale\" con un fumble perso, 36 ricezioni per 211 yard, 6 ritorni su kick off per 137 yard, 2 tackle da solo. E un fumble recuperato.\nStagione 2008\nHa giocato 6 partite di cui nessuna da titolare facendo 8 corse per 43 yard, 9 ricezioni per 52 yard con un touchdown, 2 ritorni su kick off per 10 yard ed infine 3 tackle da solo. Il 19 novembre \u00e8 stato messo sulla lista infortunati per un infortunio al quadricipite.\nStagione 2009\nPassa agli Atlanta Falcons dove gioca 9 partite facendo 5 corse per 15 yard, 5 ricezioni per 34 yard, 3 ritorni su kick off per 54 yard e 2 tackle da solo. Dopo questa stagione si \u00e8 ritirato."}
{"id": "2051477", "revid": "229244", "url": "https://it.wikipedia.org/wiki?curid=2051477", "title": "Mother Father Sister Brother", "text": ""}
{"id": "2051481", "revid": "19838752", "url": "https://it.wikipedia.org/wiki?curid=2051481", "title": "Furry", "text": ""}
{"id": "2051486", "revid": "110157", "url": "https://it.wikipedia.org/wiki?curid=2051486", "title": "Campionato europeo di pallavolo femminile 1989", "text": "Il campionato europeo di pallavolo femminile 1989 si \u00e8 svolto dal 2 al 10 settembre 1989 ad Amburgo, Karlsruhe, Sindelfingen e Stoccarda, nella Germania Ovest: al torneo hanno partecipato dodici squadre nazionali europee e la vittoria finale \u00e8 andata per la dodicesima volta all'.\nQualificazioni.\nAl torneo hanno partecipato: la nazionale del paese organizzatore, le prime tre nazionali classificate al campionato europeo 1987 e otto nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nURSS(Dodicesimo titolo)\nSecondo posto.\nGermania Est\nTerzo posto.\nItalia"}
{"id": "2051491", "revid": "107831", "url": "https://it.wikipedia.org/wiki?curid=2051491", "title": "Electric Eels (gruppo musicale)", "text": ""}
{"id": "2051496", "revid": "36426", "url": "https://it.wikipedia.org/wiki?curid=2051496", "title": "G.W. Bitzer", "text": ""}
{"id": "2051497", "revid": "1442080", "url": "https://it.wikipedia.org/wiki?curid=2051497", "title": "Brian Maisonneuve", "text": "Carriera.\nClub.\nHa giocato tutta la sua carriera con il Columbus Crew, ritirandosi alla relativamente giovane et\u00e0 di 31 anni.\nNazionale.\nHa fatto parte della rosa della nazionale di calcio statunitense a , totalizzando 13 presenze nella sua carriera internazionale."}
{"id": "2051501", "revid": "656701", "url": "https://it.wikipedia.org/wiki?curid=2051501", "title": "Trecentodue", "text": ""}
{"id": "2051503", "revid": "656701", "url": "https://it.wikipedia.org/wiki?curid=2051503", "title": "Trecentodieci", "text": ""}
{"id": "2051509", "revid": "287204", "url": "https://it.wikipedia.org/wiki?curid=2051509", "title": "311 (disambigua)", "text": ""}
{"id": "2051516", "revid": "599013", "url": "https://it.wikipedia.org/wiki?curid=2051516", "title": "Roy Wegerle", "text": "Biografia.\nNato a Pretoria, fu calciatore come i fratelli Steve e Geoff. Gioc\u00f2 in Sudafrica, Inghilterra e Stati Uniti d'America.\nCarriera.\nClub.\nHa militato in squadre inglesi per 7 anni, dal 1988 al 1995; ha giocato sia nella NASL che nella MLS, i due campionati di calcio statunitensi.\nNazionale.\nHa fatto parte della rosa della nazionale di calcio statunitense a e , totalizzando 41 presenze nella sua carriera internazionale."}
{"id": "2051521", "revid": "30610", "url": "https://it.wikipedia.org/wiki?curid=2051521", "title": "Cadepezzo", "text": ""}
{"id": "2051525", "revid": "228587", "url": "https://it.wikipedia.org/wiki?curid=2051525", "title": "Livadia", "text": ""}
{"id": "2051526", "revid": "466539", "url": "https://it.wikipedia.org/wiki?curid=2051526", "title": "Campionato spagnolo di pallacanestro", "text": "Il campionato spagnolo di pallacanestro \u00e8 l'insieme delle competizioni cestistiche organizzate dalla \"Federaci\u00f3n Espa\u00f1ola de Baloncesto\". Nato nel 1957 solo per la pallacanestro maschile, ha aperto le porte ai tornei femminili nel 1964.\nOgni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"girone all'italiana\". Sono previste le promozioni e le retrocessioni, nonch\u00e9 i \"play-off\" e i \"play-out\".\nCampionato maschile.\nLa Lega organizzata dall\"'Asociaci\u00f3n de Clubes de Baloncesto\" \u00e8 stata fondata nel 1983, in sostituzione della \"Primera Divisi\u00f3n\" del campionato della FEB, che a sua volta si organizzava sin dal 1957. Si tratta di un campionato professionistico che include le diciotto maggiori societ\u00e0 spagnole.\nLe tre serie inferiori sono gestite direttamente della Federazione sotto il nome di \"Liga Espa\u00f1ola de Baloncesto\". Sin dal 2007, \u00e8 divisa in tre livelli chiamati rispettivamente Oro, Plata e Bronce (oro, argento e bronzo) formati da 18, 16 e 16 squadre l'uno.\nCampionato femminile.\nI due campionati femminili maggiori sono la \"Liga Femenina de Baloncesto\" e la \"Liga Femenina de Baloncesto-2\". Il massimo livello consta di un girone unico di quattordici squadre, mentre la seconda divisione \u00e8 formata da due raggruppamenti di quattordici squadre l'uno."}
{"id": "2051527", "revid": "767487", "url": "https://it.wikipedia.org/wiki?curid=2051527", "title": "Giglio infranto (film 1919)", "text": "Giglio infranto (\"Broken Blossoms\" o \"The Yellow Man and the Girl\") \u00e8 un film del 1919, diretto da David Wark Griffith e interpretato da Lillian Gish e da Richard Barthelmess. Venne girato ai Fine Arts Studios a Hollywood.\nNel 1936 in Gran Bretagna ne venne fatto un remake, sempre con il titolo di \"Giglio infranto\", diretto da Hans Brahm (John Brahm).\nNel 1996, il film \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nLa storia, ambientata in uno slum di Londra, racconta di due anime gentili ma reiette, che stringono una delicata amicizia: la ragazzina Lucy Burrows, figlia di un pugile alcolizzato, e il cinese Cheng Huan, venuto in Occidente per diffondere la dottrina buddista, ma scontratosi con la durezza della vita locale.\nQuando la ragazzina fugge dal padre l'uomo si offre di ospitarla a casa sua, ma il padre riesce a ritrovarla, riportandola brutalmente a casa dove la percuote fino alla morte. Sconvolto, Cheng lo uccide, per poi tornare alla sua piccola stanza, dove si toglie la vita; non prima di aver recitato, in lacrime, una nenia funebre buddista per la sua affezionata piccola amica.\nCaratteristiche.\nIn questa opera Griffith speriment\u00f2 un espediente tecnico, quello della doppia soggettiva: un campo-controcampo a 180\u00b0, che mostra i duri sguardi del padre e della figlia che si fissano aggressivamente guardando nell'obiettivo (e quindi lo spettatore), con una violenza espressiva mai vista prima.\nLillian Gish diede una prova di recitazione straordinaria, riuscendo credibile, a ventisei anni, nel ruolo di una tredicenne: particolarmente significativa la scena dove \u00e8 rinchiusa in uno sgabuzzino, dimenandosi all'impazzata \"come un topo in gabbia\". In un'intervista raccont\u00f2 di aver pensato quell'interpretazione all'oscuro del regista, evitando cos\u00ec di affaticarsi durante le prove, per poi metterla in atto, con la sorpresa di Griffith, solo durante le riprese.\nCensura.\nPer la versione da distribuire in Italia la censura italiana ordin\u00f2 di apporre le seguenti modifiche:"}
{"id": "2051530", "revid": "599013", "url": "https://it.wikipedia.org/wiki?curid=2051530", "title": "Y\u014dichi Doi", "text": "Ha giocato per la Nazionale Giapponese, prendendo parte a due Confederations Cup (2003 e 2005), alla Coppa d'Asia 2004 (vinta) ed al ."}
{"id": "2051535", "revid": "287204", "url": "https://it.wikipedia.org/wiki?curid=2051535", "title": "Broken Blossoms", "text": ""}
{"id": "2051539", "revid": "287204", "url": "https://it.wikipedia.org/wiki?curid=2051539", "title": "317 (disambigua)", "text": ""}
{"id": "2051540", "revid": "767487", "url": "https://it.wikipedia.org/wiki?curid=2051540", "title": "Walter V\u00edlchez", "text": "Carriera.\nClub.\nIn precedenza ha giocato anche con Puebla e Cruz Azul in Messico, Club Olimpo de Bahia Blanca in Argentina, e Club Sport Coopsol Trujillo, Uni\u00f3n Minas e Deportivo Wanka in Per\u00f9.\nNazionale.\nCon la Nazionale ha collezionato 56 presenze (segnando un gol) ed ha partecipato alla Copa Am\u00e9rica nel 2001, nel 2004, nel 2007 e nel 2011."}
{"id": "2051541", "revid": "656701", "url": "https://it.wikipedia.org/wiki?curid=2051541", "title": "Trecentoventisei", "text": ""}
{"id": "2051544", "revid": "287204", "url": "https://it.wikipedia.org/wiki?curid=2051544", "title": "331 (disambigua)", "text": ""}
{"id": "2051545", "revid": "599013", "url": "https://it.wikipedia.org/wiki?curid=2051545", "title": "Hans Kniewasser", "text": "Biografia.\nSpecialista delle prove tecniche, Johann Kniewasser ottenne il suo primo risultato di rilievo in Coppa del Mondo il 15 gennaio 1973 sull'impegnativo tracciato Chuenisb\u00e4rgli di Adelboden, dove concluse 8\u00ba in slalom gigante. Il 17 dicembre dello stesso anno conquist\u00f2 il primo podio nel circuito piazzandosi 2\u00ba in slalom speciale a Vipiteno, dietro all'italiano Piero Gros.\nIl 27 gennaio 1974 biss\u00f2 il risultato, sempre in slalom speciale, a Kitzb\u00fchel dietro al connazionale Hansi Hinterseer; l'ultimo podio di carriera lo realizz\u00f2 il 3 marzo seguente con il 3\u00ba posto ottenuto nella medesima specialit\u00e0 a Voss, alle spalle ancora di Gros e dello svedese Ingemar Stenmark. Il 21 febbraio 1975 colse l'ultimo piazzamento della sua attivit\u00e0 agonistica, l'8\u00ba posto nello slalom speciale di Coppa del Mondo disputato a Naeba.\nMor\u00ec nel 2012 all'et\u00e0 di 61 anni, a seguito di un tumore al fegato a causa del quale aveva subito anche un trapianto."}
{"id": "2051552", "revid": "310945", "url": "https://it.wikipedia.org/wiki?curid=2051552", "title": "Boris I", "text": ""}
{"id": "2051559", "revid": "767487", "url": "https://it.wikipedia.org/wiki?curid=2051559", "title": "Ahlam", "text": " \nBiografia.\nNata in Bahrain, cominci\u00f2 a cantare da piccola, esibendosi a feste e matrimoni. Fu notata da un compositore kuwaitiano, Anwar Abdullah, che la fece mettere sotto contratto dalla casa discografica Funoon Al Emarat. Nel 1996 ha ricevuto la cittadinanza degli Emirati Arabi Uniti, e vive tra la capitale Dubai e la capitale del Qatar, Doha: \u00e8 infatti sposata col pilota di rally qatariota Mubarak Al-Hajiri."}
{"id": "2051567", "revid": "121790767", "url": "https://it.wikipedia.org/wiki?curid=2051567", "title": "Livadija", "text": "Livadija (in russo \u041b\u0438\u0432\u0430\u0434\u0438\u044f; in ucraino \u041b\u0456\u0432\u0430\u0434\u0456\u044f; in tataro di Crimea \"Livadiya\") \u00e8 una piccola localit\u00e0 in Crimea, 3 km a ovest di Jalta. Oggi \u00e8 conosciuta principalmente per la produzione di vino.\nStoria.\nInsediamento minore dei Tatari di Crimea nel medioevo, Livadija prese il nome dell'entrata del paradiso nella mitologia greca nel 1835, quando venne costruito un notevole parco panoramico. Livadija divenne residenza estiva degli zar di Russia nel 1861. Lo zar Alessandro III di Russia mor\u00ec qui nel 1894.&lt;br&gt; Il Palazzo di Livadija, costruito nel 1910\u201311, architetto Nikolai Krasnov, \u00e8 ora un museo.&lt;br&gt; Fu la residenza estiva dell'ultima famiglia imperiale russa. Nel 1945, fu utilizzato come luogo d'incontro della Conferenza di Jalta e residenza di Franklin Delano Roosevelt durante la Conferenza.\nL'asteroide 3006 Livadia, scoperto dall'astronomo sovietico Nikolaj Stepanovi\u010d \u010cernych nel 1979, \u00e8 chiamato come il sobborgo."}
{"id": "2051568", "revid": "834", "url": "https://it.wikipedia.org/wiki?curid=2051568", "title": "Trecentoquaranta", "text": ""}
{"id": "2051571", "revid": "656701", "url": "https://it.wikipedia.org/wiki?curid=2051571", "title": "Trecentoquarantaquattro", "text": ""}
{"id": "2051573", "revid": "111810197", "url": "https://it.wikipedia.org/wiki?curid=2051573", "title": "Brandano", "text": "Le fonti discordano sul suo cognome: Carosi o Garosi.\nBiografia.\nNacque a Petroio nel 1486 da Savino Garosi e Bartolomea detta \"Meia\". Dopo una giovent\u00f9 dissipata all'insegna di libertinaggio e gioco, si convert\u00ec. Dopo essersi trasferito a Montefollonico, dove aveva sposato una certa Checca, abbandon\u00f2 la famiglia per recarsi a Siena dove intraprese una vita fatta di stenti, elemosine e penitenze. Secondo la tradizione cambi\u00f2 vita dopo che una scheggia di pietra lo colp\u00ec sulla fronte e in un occhio mentre stava zappando il campo. Cos\u00ec, spaventato da quello che gli parve un segno divino e conquistato dal predicatore fra Serafino da Pistoia, si covert\u00ec alla religione, vestendo l'abito di terziario agostiniano.\nViaggi\u00f2 per l'Italia, la Francia e la Spagna, predicando penitenze e profetizzando.\nRoma.\nA Roma, Brandano si present\u00f2 alla corte pontificia ammonendo, insultando e distribuendo ossa di morto ai cardinali e al papa Clemente VII. \"L'incomodo personaggio fu subito catturato dalla guardia svizzera ed imprigionato, mentre le sue parole produce, vano la pi\u00f9 grande impressione nella folla presente. Poco dopo, tuttavia, e a quanto pare per ordine dello stesso Clemente VII, B. fu liberato. Ma evidentemente non appagato, la successiva sera di Pasqua guidava da Campo de' Fiori a Castel Sant'Angelo una torma di penitenti ai quali rivolgeva le solite infiammate allocuzioni: di nuovo imprigionato, fu liberato a quanto pare durante il sacco dai lanzichenecchi i quali sembravano avere uno straordinario rispetto per simili stravaganti personaggi. Nacque forse in questi giorni tra la plebe romana la leggenda di un primo miracolo del pellegrino senese, il quale, gettato nel Tevere dalle guardie pontificie, ne sarebbe prodigiosamente scampato\".\nPredisse il Sacco di Roma (\"Roma, Roma, da qui a poco sarai doma\"), nonch\u00e9 la morte imminente di papa Clemente VII. Famose le parole che rivolse al papa Clemente VII Medici: \"Bastardo sodomita, per i tuoi peccati Roma sar\u00e0 distrutta. Confessati e convertiti, perch\u00e9 tra quattordici giorni l'ira di Dio si abbatter\u00e0 su di te e sulla citt\u00e0\" (18 aprile del 1527).\nLa morte.\nNel 1548 le sue profezie fecero infuriare gli spagnoli, che governavano Siena, tanto da esiliarlo a Piombino. Liberatisi dal giogo spagnolo nel 1552, Brandano rientr\u00f2 a Siena e contribu\u00ec alla difesa della Repubblica nella guerra coi Medici, aiutando malati ed affamati.\nMor\u00ec a Siena il 24 maggio del 1554, poco prima della caduta della Repubblica. Il suo corpo fu esposto per tre giorni alla venerazione della gente nella chiesa di San Martino.\nSecondo Vittorio Gonzi, nel suo libro \"Brandano\", il teschio, il cilicio e la tunica della Compagnia di S. Antonio che Brandano indossava, si trovano in un'urna presso la sede dell'Arciconfraternita della Misericordia di Siena. Il crocifisso e la barilozza del profeta divennero propriet\u00e0 della famiglia Turamini, ma di questi oggetti si sono perse le tracce. Il ritratto di Brandano, eseguito dal nipote Anselmo, si trova nella chiesa di Provenzano a Siena.\nLa predicazione.\nLa predicazione di Bartolomeo Garosi si caratterizzava per la violenza e la forza con cui inveiva contro potenti, papi e re. Questo gli procur\u00f2 fama e simpatia da parte del popolo e della povera gente. Fu in una predica che egli tenne a Radicofani che venne additato come il \"Pazzo di Cristo\"."}
{"id": "2051581", "revid": "656701", "url": "https://it.wikipedia.org/wiki?curid=2051581", "title": "Trecentosessantadue", "text": ""}
{"id": "2051584", "revid": "599013", "url": "https://it.wikipedia.org/wiki?curid=2051584", "title": "J\u00fcrgen Sommer", "text": "Carriera.\nClub.\nHa giocato prevalentemente in Inghilterra, soprattutto al Luton Town e al Queens Park Rangers. Nel 2002 si \u00e8 ritirato con la maglia del New England Revolution.\nNazionale.\nHa fatto parte della rosa della nazionale di calcio statunitense a e , totalizzando 10 presenze nella sua carriera internazionale."}
{"id": "2051586", "revid": "656701", "url": "https://it.wikipedia.org/wiki?curid=2051586", "title": "Trecentosessantasei", "text": ""}
{"id": "2051596", "revid": "1543377", "url": "https://it.wikipedia.org/wiki?curid=2051596", "title": "Giovanni Pichler", "text": "Biografia.\nGiovanni Pichler, alias \"Johann Anton Pichler\", nacque a Napoli il 1\u00ba gennaio 1734 ma crebbe praticamente a Roma dove il padre si era trasferito fin dal 1743.\nGiovanni era figlio di primo letto di Antonio Pichler (1697-1779), da cui apprese la tecnica dell'arte dell'intaglio delle pietre dure completando la sua formazione artistica presso il pittore Domenico Corvi (1721-1803).\nGiovanni fu pittore cimentandosi nell'encausto e nel mosaico prima di dedicarsi esclusivamente alla produzione glittica. Nei primi tempi della sua attivit\u00e0 dipinse una serie storica per i frati Francescani di Orioli e per gli Agostiniani di Bracciano.\nSolo pi\u00f9 tardi si dedic\u00f2 interamente all'intaglio delle pietre dure. Incise gemme di grande bellezza e finezza secondo i dettami del Winckelmann arrivato a Roma nel novembre del 1755.\nFu tenuto in altissima considerazione e ricevette innumerevoli onori e lucrose commissioni.\nLa sua produzione glittica fu prolifica e di altissimo livello tecnico e artistico tanto da essere stimato ancora oggi il massimo intagliatore di gemme e pietre dure del suo tempo.\nI suoi cammei, a cui dedic\u00f2 interamente l'ultima parte della sua vita furono apprezzati, ricercati e commissionati dai potenti dell'epoca.\nRitrasse la famiglia dell'Imperatore Giuseppe II D'Asburgo-Lorena nonch\u00e9 i maggiorenti della nobilt\u00e0 lombarda, cos\u00ec come Papi, Cardinali e personalit\u00e0 del suo tempo.\nSui allievi prestigiosi, in questa arte, furono Antonio Berini e Giovanni Antonio Santarelli.\nFamiglia.\nGiovanni Pichler apparteneva a una famiglia di origine tirolese di Bressanone trasferitasi in Italia nel primo quarto del Settecento.\nGiovanni, figlio di primo letto di Antonio (1697-1779), era fratellastro di Giuseppe Pichler (1760-1820) e di Luigi Pichler (1773-1854), figli del secondo matrimonio del padre e entrambi attivi come intagliatori di pietre dure.\nGiovanni ebbe due figli: Giacomo Pichler (1778-1815) che segu\u00ec le orme del padre diventando a sua volta un ottimo intagliatore di cammei e Teresa che spos\u00f2 il poeta Vincenzo Monti (1754-1828)."}
{"id": "2051598", "revid": "217830", "url": "https://it.wikipedia.org/wiki?curid=2051598", "title": "Georg Froehlich", "text": ""}
{"id": "2051601", "revid": "322321", "url": "https://it.wikipedia.org/wiki?curid=2051601", "title": "Carlo Maria Marini", "text": "Biografia.\nNacque a Genova il 13 marzo 1667. Dopo aver compiuto i propri studi all'Universit\u00e0 di Torino, intraprese un lungo viaggio nell'Europa del tempo, che lo port\u00f2 in seguito a trasferirsi a Roma. Qui, sotto il pontificato di Innocenzo XI, riusc\u00ec secondo il costume dell'epoca a comprarsi un posto da chierico nella Camera Apostolica e sotto il pontificato di Alessandro VIII divenne uditore di Stanza. Questa usanza venne per\u00f2 interrotta da papa Innocenzo XII il quale respinse tutte le cariche acquistate e restitu\u00ec ai beneficiari le somme spese, tra cui figurava lo stesso Carlo Maria Marini, il quale venne inoltre ricompensato con il titolo di prefetto della Camera di Sua Santit\u00e0, titolo concessogli da Clemente XI.\nCreato cardinale, venne riservato dapprima \"in pectore\" nel concistoro del 29 maggio 1715 e successivamente venne dichiarato ufficialmente nel concistoro del 16 dicembre di quello stesso anno, ricevendo in contemporanea la diaconia di Santa Maria in Aquiro (5 febbraio 1716). Egli ottenne anche una particolare dispensa per aver avuto accesso al cardinalato senza aver preso gli ordini minori (datata 16 dicembre 1715), e ricevendoli il 19 agosto del 1719. Egli non prese parte al conclave del 1721 dal quale emerse eletto papa Innocenzo XIII, ma prese parte a quello del 1724 che elesse Benedetto XIII.\nDivenuto prefetto della Congregazione dei Riti e legato in Romagna a partire dall'11 settembre 1726, partecip\u00f2 al conclave del 1730, che elesse Clemente XII. Opt\u00f2 quindi per la diaconia dei Santi Vito, Modesto e Crescenzia (23 giugno 1738). Successivamente divenne nuovamente legato in Romagna il 15 luglio 1739 e in quello stesso giorno pass\u00f2 alla diaconia di Sant'Agata in Suburra. Partecip\u00f2 al conclave del 1740 che elesse papa Benedetto XIV e scelse in seguito di passare alla diaconia di Santa Maria in Via Lata. Dal 19 settembre 1746 fu legato ad Urbino.\nMor\u00ec a Genova il 16 gennaio 1747 e venne sepolto nella chiesa della Santissima Annunziata, meglio conosciuta col nome di Santa Maria del Vasto, amministrata dai Francescani Osservanti."}
{"id": "2051612", "revid": "344646", "url": "https://it.wikipedia.org/wiki?curid=2051612", "title": "Chiesa cattolica in Pakistan", "text": "La Chiesa cattolica in Pakistan \u00e8 parte della Chiesa cattolica universale, sotto la guida spirituale del Papa e della Santa Sede.\nSituazione.\nStatistiche.\nI cattolici sono pi\u00f9 di un milione, pari quasi all'1% della popolazione totale.\nNel 2004 contava 204 sacerdoti. \u00c8 organizzata in due arcidiocesi, quattro diocesi e un vicariato apostolico, tutte circoscrizioni di rito latino.\nLa maggior parte dei cristiani pachistani sono di etnia punjabi, sono quindi numerosi nella provincia del Punjab, in particolare nella citt\u00e0 di Lahore, dove rappresentano il 10% della popolazione. Nel quartiere Kot Lakhpat, a Lahore, vive la pi\u00f9 vasta comunit\u00e0 di cristiani del Pakistan. L'arcidiocesi di Lahore dispone anche di un giornale in lingua urdu: \"Catholic Naqeeb\".\nI cattolici pakistani sono molto devoti alla Madonna. In Pakistan c'\u00e8 una citt\u00e0 dedicata alla Madonna, Mariamabad, dove il 3 settembre di ogni anno circa 500\u00a0000 fedeli partecipano a un pellegrinaggio mariano (in lingua urdu si chiama \"Ziarat-e-Muqaddasa Mariam\") che si tiene dal 1950. Tra i pellegrini ci sono molti musulmani.\nL'arcivescovo di Karachi, Joseph Marie Anthony Cordeiro, \u00e8 diventato il primo cardinale pachistano, elevato a tale onore da papa Paolo VI il 5 marzo 1973.\nContributo alla cultura nazionale.\nFin dall'indipendenza del Pakistan, nel 1947, i cristiani hanno svolto un ruolo attivo nel Paese, occupando posizioni di prestigio nell'esercito al fianco di Mohammad Ali Jinnah ed ottenendo numerose medaglie durante i conflitti del 1965 e del 1971.\nSono di religione cristiana molti avvocati e giudici illustri, molti artisti e attori famosi.\nIl ruolo dei cristiani in materia di sanit\u00e0 \u00e8 acclarato. Il contributo dei medici cristiani nel debellare malattie come tubercolosi e lebbra \u00e8 riconosciuto.\nI cristiani pachistani sono attivi anche nel campo dell'educazione, con importanti scuole come il Liceo \u00abSan Patrizio\u00bb di Karachi. Tuttavia, dal 1970 la rete scolastica cristiana \u00e8 stata messa in difficolt\u00e0 dalla decisione dello Stato di nazionalizzare l'istruzione. Negli anni settanta, il presidente Zulfiqar Ali Bhutto (1971-77) ha introdotto l'educazione islamica obbligatoria nelle scuole.\nAlcuni religiosi cristiani pakistani hanno ricevuto riconoscimenti governativi per le loro opere, tra cui padre Francis Nadeem e suor Mary Emily Gonsalves.\nLeggi e politiche statali in materia religiosa.\nLa legge pachistana prevede che nelle assemblee nazionali e provinciali una quota di seggi sia riservata alle minoranze religiose. Inoltre \u00e8 loro riservato il 5% degli impieghi nella pubblica amministrazione. Esiste un partito che rappresenta tutti i cristiani del Pakistan, il \u00abCongresso dei cristiani pachistani\u00bb (\"Pakistan Christian Congress\"). Nel 2008 \u00e8 stato istituito il Ministero per le Minoranze religiose. Dalla sua fondazione la carica \u00e8 sempre stata ricoperta da un cristiano.\nNel 1947, l'anno dell'indipendenza, Mohammad Ali Jinnah, padre fondatore del Pakistan, aveva sancito la parit\u00e0 dei diritti e dei doveri dei cittadini \u00absenza distinzioni di razza, di casta, di sesso e di appartenenza religiosa\u00bb. Da allora per\u00f2 il Paese ha vissuto una crescente islamizzazione.\nNel 1964 il generale Ayyub Khan decise di abrogare la costituzione ed aggiungere il prefisso \u00abislamica\u00bb al nome dello stato. Nove anni dopo fu approvata la nuova costituzione, attualmente in vigore. L'islam fu proclamato religione ufficiale del Pakistan. Da allora, leggi e precetti coranici sono applicati anche ai non musulmani.\nNel tempo il legislatore ha introdotto severe restrizioni per chi professa una fede non musulmana. L'attuale Costituzione prevede che il presidente e il primo ministro debbano essere di religione musulmana; anche gli alti funzionari del Paese devono giurare fedelt\u00e0 \u00aball'ideologia islamica\u00bb. Nel 1991 \u00e8 entrata in vigore nel Paese la \"sharia\". Da allora le conversioni dall'islam verso le altre religioni (compresa quella cristiana) sono vietate e sono punibili con la pena di morte.\nIl reato di blasfemia \u00e8 stato introdotto nel Codice penale pachistano tra il 1980 e il 1986, durante la dittatura del generale Zia ul Haq. Gli articoli 295 (commi B e C), 298 (commi A, B e C) ed altre disposizioni del Codice penale pachistano sanciscono dure pene per coloro che \"con parole o scritti, gesti o rappresentazioni visibili, con insinuazioni dirette o indirette, insultano il sacro nome del Profeta\". Per chi si macchia di tali reati sono previste lunghe pene detentive, fino all'ergastolo e alla pena di morte.\nA garanzia degli accusati, la legge prevede che le accuse siano vagliate dai tribunali e che gli indiziati siano rinviati a giudizio e poi processati. In realt\u00e0, chiunque pu\u00f2 essere arrestato e sottoposto a processo anche sulla base di un semplice sospetto. Nel maggio 2005 a Faisalabad furono bruciate scuole e chiese cristiane poich\u00e9 uno degli abitanti, cristiano, era stato accusato di aver bruciato pagine del Corano. Ha fatto il giro del mondo il caso di Asia Bibi, una donna cristiana di un villaggio del Punjab, che nel 2009 \u00e8 finita in carcere solo per essere stata accusata da alcune persone di aver offeso Maometto.\nSecondo Vincenzo Faccioli Pintozzi, le disposizioni conosciute con il nome di \"legge sulla blasfemia\" \u00absono le uniche al mondo attraverso cui persone che subiscono accuse infondate restano vittime di omicidi, vengono arse vive e subiscono la distruzione delle loro propriet\u00e0\u00bb. Aggiunge che dal 1986 all'ottobre del 2009 almeno 966 persone sono finite sotto accusa senza prove per la legge sulla blasfemia: 50% musulmani, 35% ahmadi, 13% cristiani, 1% ind\u00f9 e 1% di religione non identificata. Dopo essere state formalmente accusate, almeno 33 persone sono state vittime di omicidi extra-giudiziali: 15 musulmani, 5 cristiani, 2 ahmadi e 1 ind\u00f9. Fin dal 1985 la Conferenza episcopale pachistana riflette sulle conseguenze negative della \u00ablegge sulla blasfemia\u00bb ed ha incaricato la Commissione Giustizia e Pace di presentare al governo una proposta di abolizione del provvedimento.\nNel maggio del 1998 il vescovo della Diocesi di Faisalabad, John Joseph, fu trovato morto. Secondo fonti musulmane il vescovo si sarebbe suicidato in seguito della condanna a morte (poi sospesa) di Ayoub Masih, un cristiano, per il reato di blasfemia. Il vescovo Kenneth Lesley, avanzando sospetti sul fatto che in realt\u00e0 il vescovo John Joseph sia stato ucciso, chiese alle autorit\u00e0 civili di indagare sul fatto. Ogni anno migliaia di persone si radunano a Khushpur, il villaggio natale del vescovo, per celebrarne la memoria.\nIl 30 luglio 2011 il governo federale ha deciso di istituire un nuovo ministero che si occuper\u00e0 delle minoranze religiose. Si chiamer\u00e0 \u00abministero per l'Armonia nazionale\u00bb e verr\u00e0 affidato al politico cattolico Akram Gill, esponente del partito centrista Pakistan Muslim League.\nIl 22 settembre 2013 due attentatori suicidi si sono fatti esplodere in una chiesa di Peshawar, causando la morte di 127 persone ed il ferimento di altre 250. Si \u00e8 trattato del peggior attentato subito dai cristiani dall'indipendenza del Pakistan. Secondo un rapporto di \"Open Doors\" (\"Porte aperte\"), organizzazione non governativa, il Pakistan si colloca al sesto posto nella classifica mondiale dei Paesi pi\u00f9 intolleranti verso la comunit\u00e0 cristiana.\nPersecuzioni.\nPer quanto riguarda i cristiani, nel 2009 sono state colpite soprattutto le comunit\u00e0 della Valle dello Swat e del Punjab. In quest'ultima provincia, il 30 giugno a Kasur (Distretto di Bahmani) 600 fedeli musulmani hanno preso d'assalto la zona del villaggio abitata da cristiani ed hanno distrutto un centinaio di case e divelto la rete elettrica. La notte del 30 luglio \u00e8 stato compiuto un pogrom contro gli abitanti del quartiere cristiano di Gojra: 9 persone sono morte, un centinaio di case sono state saccheggiate, decine quelle incendiate. Contemporaneamente un'altra pulizia etnica \u00e8 stata eseguita nel villaggio di Korian: cinquanta case sono state distrutte, mettendo in fuga tutte le famiglie cristiane che vi abitavano.\nUn'altra limitazione alla libert\u00e0 religiosa riguarda le scuole. Il governo ha deciso di proteggere soltanto gli istituti statali. Le scuole private, comprese quelle cristiane, devono pagarsi da s\u00e9 la sicurezza contro gli attentati.\nNel 2010 Arshed Masih, un cristiano, \u00e8 stato arso vivo davanti ad una stazione di polizia e sotto gli occhi di alcuni poliziotti per non aver voluto convertirsi all'Islam. Sua moglie \u00e8 stata stuprata dai poliziotti davanti ai figli. Nello stesso anno Asia Bibi, una donna cattolica, \u00e8 stata condannata a morte per blasfemia. La vasta eco internazionale che ha destato il suo caso ha avuto l'effetto di far sospendere l'esecuzione della condanna. La donna \u00e8 tuttora in carcere.\nIl 2 marzo 2011 il ministro per le Minoranze, il cattolico Shahbaz Bhatti, \u00e8 stato ucciso a colpi d'arma da fuoco mentre si trovava nella sua automobile. Successivamente il ministero per le Minoranze viene abolito nell'ambito di una riforma costituzionale.\nIl 4 marzo, un uomo accusato di blasfemia e successivamente assolto, viene ucciso da uomini armati in un villaggio nei pressi di Rawalpindi.\nNumerose proteste ha suscitato, nel 2011, la decisione di vietare l'invio di sms contenenti l'espressione \"Ges\u00f9 Cristo\".\nOrganizzazione territoriale.\nLa Chiesa cattolica \u00e8 presente in Pakistan con due province ecclesiastiche e un vicariato apostolico immediatamente soggetto alla Santa Sede:\nNunziatura apostolica.\nLa delegazione apostolica di Karachi \u00e8 istituita il 17 luglio 1950 con il breve \"Arcano Dei\" di papa Pio XII.\nIl 9 ottobre 1951 venne eretta l'internunziatura apostolica del Pakistan con breve del medesimo papa Pio XII.\nLa nunziatura apostolica del Pakistan \u00e8 stata istituita il 27 dicembre 1965 con il breve \"Quae omnia\" di papa Paolo VI.\nConferenza episcopale.\nElenco dei presidenti della Conferenza dei vescovi cattolici del Pakistan:\nElenco dei vicepresidenti della Conferenza dei vescovi cattolici del Pakistan:\nElenco dei segretari della Conferenza dei vescovi cattolici del Pakistan:"}
{"id": "2051613", "revid": "1543377", "url": "https://it.wikipedia.org/wiki?curid=2051613", "title": "Negazionismo del genocidio armeno", "text": "La negazione del genocidio armeno \u00e8 l'affermazione secondo cui l'Impero ottomano e il suo partito al governo, il Comitato di Unione e progresso (CUP), non hanno commesso un genocidio contro i suoi cittadini armeni durante la prima guerra mondiale, un crimine documentato in un ampio corpus di prove e affermato dalla stragrande maggioranza degli studiosi. Gli esecutori hanno negato il genocidio mentre lo eseguivano, sostenendo che gli armeni erano stati reinsediati per motivi militari e non sterminati. All'indomani del genocidio i documenti incriminanti sono stati sistematicamente distrutti e la negazione \u00e8 stata la politica di ogni governo della Repubblica di Turchia.\nPrendendo in prestito gli argomenti usati dal CUP per giustificare le proprie azioni, la negazione si basa sul presupposto che il \"trasferimento\" degli armeni fosse un'azione statale legittima in risposta a una rivolta armena reale o percepita che minacciava l'esistenza dell'impero durante il periodo bellico. I negazionisti affermano che il CUP intendeva reinsediare gli armeni piuttosto che ucciderli e sostengono che il bilancio delle vittime \u00e8 esagerato o attribuiscono le morti ad altri fattori, come una presunta guerra civile, malattie, maltempo, funzionari locali canaglia o bande di curdi e fuorilegge. Lo storico Ronald Grigor Suny afferma che l'argomento principale si riassume nell'espressione: \"Non c'\u00e8 stato nessun genocidio e la colpa \u00e8 stata degli armeni\". La negazione \u00e8 solitamente accompagnata dalla \"retorica del tradimento, dell'aggressione, della criminalit\u00e0 e dell'ambizione territoriale degli armeni\".\nUna delle ragioni pi\u00f9 importanti di questo negazionismo \u00e8 che il genocidio abbia permesso la creazione di uno stato-nazione turco. Il riconoscimento contraddirebbe i miti fondatori della Turchia. Dagli anni '20, la Turchia ha lavorato per impedire il riconoscimento ufficiale o persino la menzione del genocidio in altri paesi; questi sforzi hanno incluso milioni di dollari spesi in attivit\u00e0 di lobbying, la creazione di istituti di ricerca, intimidazioni e minacce. Il negazionismo colpisce anche le politiche interne della Turchia e viene insegnata nelle scuole turche; alcuni cittadini turchi che riconoscono il genocidio sono stati perseguiti per \"insulto alla turchicit\u00e0\". Lo sforzo secolare dello stato turco per negare il genocidio lo distingue dagli altri casi di genocidio della storia. Anche l'Azerbaigian nega il genocidio e fa campagne contro il suo riconoscimento a livello internazionale. La maggior parte dei cittadini turchi e dei partiti politici in Turchia sostiene la politica negazionista dello stato. La negazione del genocidio contribuisce al conflitto del Nagorno-Karabakh e alle continue violenze contro i curdi in Turchia.\nContesto.\nLa presenza degli armeni in Anatolia \u00e8 documentata fin dal VI secolo a.C.,quasi due millenni prima della presenza turca nell'area. L'Impero ottomano trattava efficacemente gli armeni e gli altri non musulmani come cittadini di seconda classe sotto il dominio islamico, anche dopo le riforme Tanzimat del XIX secolo volte a uniformare il loro status. Fino al 1890, gli armeni dovettero affrontare le conversioni forzate all'Islam e l'aumento delle confische delle terre, che portarono una manciata ad unirsi a partiti rivoluzionari come la Federazione rivoluzionaria armena (ARF, nota anche come Dashnaktsutyun). A met\u00e0 degli anni 1890, i massacri hamidiani sponsorizzati dallo stato uccisero almeno 100.000 armeni e nel 1909 le autorit\u00e0 non riuscirono a prevenire il massacro di Adana, che caus\u00f2 la morte di circa 17.000 armeni. Le autorit\u00e0 ottomane negarono ogni responsabilit\u00e0 per questi massacri, accusando le potenze occidentali di ingerenza e gli armeni di provocazione, presentando i musulmani come le principali vittime e non riuscendo a punire gli autori. Questi stessi argomenti relativi alla negazione sarebbero stati impiegati in seguito per negare il genocidio armeno.\nIl Comitato di Unione e Progresso (CUP) sal\u00ec al potere con due colpi di stato nel 1908 e nel 1913. Nel frattempo, l'Impero ottomano perse quasi tutto il suo territorio europeo nelle guerre balcaniche; il CUP accus\u00f2 il tradimento cristiano di tale sconfitta. Centinaia di migliaia di profughi musulmani fuggirono in Anatolia a causa delle guerre; molti furono reinsediati nelle province orientali popolate da armeni e nutrirono risentimento contro i cristiani. Nell'agosto 1914, i rappresentanti del CUP apparvero a una conferenza dell'ARF chiedendo che in caso di guerra con l'Impero russo, l'ARF incitasse gli armeni russi a intervenire dalla parte ottomana. L'ARF rifiut\u00f2, dichiarando invece che gli armeni avrebbero dovuto combattere per i paesi di cui erano cittadini. Nell'ottobre 1914, l'Impero ottomano entr\u00f2 nella guerra mondiale dalla parte degli Imperi centrali.\nGenocidio armeno.\nDurante l'invasione ottomana del territorio russo e persiano alla fine del 1914, i paramilitari ottomani massacrarono gli armeni locali. Alcuni soldati armeni ottomani disertarono in Russia, e sono presi sia dal CUP che dai negazionisti successivi come prova del tradimento armeno. Tuttavia i volontari armeni nell'esercito russo erano per lo pi\u00f9 armeni russi. I massacri si trasformarono in genocidio in seguito alla catastrofica sconfitta ottomana da parte della Russia nella battaglia di Sarikamish (gennaio 1915), che fu attribuita al tradimento armeno. I soldati e gli ufficiali armeni vennero rimossi dai loro posti ai sensi di un ordine del 25 febbraio emesso dal ministro della Guerra Enver Pasha. Nella mente dei leader ottomani, gli episodi isolati di resistenza armena furono presi come prova di un'insurrezione generale.\nA met\u00e0 aprile, dopo che i leader ottomani avevano deciso di commettere un genocidio, tre armeni si asserragliarono nella citt\u00e0 orientale di Van. La difesa di Van serv\u00ec all'epoca da pretesto per azioni anti-armene e rimane un elemento cruciale nelle opere che cercano di negare o giustificare il genocidio. Il 24 aprile, centinaia di intellettuali armeni furono arrestati a Costantinopoli. Venne avviata la sistematica deportazione degli armeni, data da una copertura di legittimit\u00e0 della legge di espulsione del 27 maggio. L'Organizzazione Speciale custodiva i convogli di deportazione comprendenti principalmente donne, bambini e anziani che furono soggetti a stupri e massacri sistematici. La loro destinazione era il deserto siriano, dove i sopravvissuti alle marce della morte venivano lasciati morire di fame o di malattie in campi di fortuna. La deportazione fu effettuata solo nelle aree lontane dai combattimenti attivi; vicino alle linee del fronte, gli armeni furono massacrati a titolo definitivo. I vertici del CUP ordinarono le deportazioni, con il ministro dell'Interno Talat Pasha consapevole di mandare a morte gli armeni e assumendo un ruolo di primo piano. In un cablogramma del 13 luglio 1915, Talat afferm\u00f2 che lo scopo delle deportazioni armene era la soluzione finale della questione armena.\nGli storici stimano che da 1,5 a 2 milioni di armeni vivevano nell'Impero ottomano nel 1915, di cui 800.000 a 1,2 milioni furono deportati durante il genocidio. Nel 1916, un'ondata di massacri prese di mira gli armeni sopravvissuti in Siria; alla fine dell'anno, solo 200.000 erano ancora vivi. Si stima che da 100.000 a 200.000 donne e bambini siano stati integrati nelle famiglie musulmane attraverso metodi come il matrimonio forzato, l'adozione e la conversione. Lo stato confisc\u00f2 e ridistribu\u00ec i beni appartenenti agli armeni assassinati o deportati. Durante l'occupazione russa dell'Anatolia orientale, le forze russe e armene massacrarono fino a 60.000 musulmani. Fare una falsa equiparazione tra queste uccisioni e il genocidio \u00e8 un argomento centrale della negazione.\nIl genocidio \u00e8 ampiamente documentato negli archivi ottomani, nei documenti raccolti da diplomatici stranieri (compresi quelli di paesi neutrali e alleati ottomani), nelle testimonianze oculari di sopravvissuti armeni e dei missionari occidentali e negli atti dei tribunali militari speciali ottomani. Talat Pasha mantenne il proprio registro statistico, che rivel\u00f2 un'enorme discrepanza tra il numero di armeni deportati nel 1915 e quelli sopravvissuti nel 1917. La stragrande maggioranza degli studiosi non turchi accetta il genocidio come un fatto storico, e un numero crescente di storici turchi sta anche riconoscendo e studiando il genocidio.\nOrigini.\nImpero ottomano.\nLa negazione del genocidio \u00e8 la minimizzazione di un evento stabilito come genocidio, negando i fatti o negando l'intento degli autori. Il negazionismo \u00e8 stato presente fin dall'inizio come parte integrante del genocidio armeno, perpetrato con il pretesto del reinsediamento. La negazione \u00e8 emersa a causa del desiderio ottomano di mantenere la neutralit\u00e0 americana nella guerra e il sostegno finanziario e militare tedesco.\nNel maggio 1915, Russia, Gran Bretagna e Francia inviarono un comunicato diplomatico al governo ottomano condannando i \"crimini contro l'umanit\u00e0\" ottomani e minacciando di ritenere responsabili tutti i funzionari ottomani che ne erano responsabili. Il governo ottomano rispose, negando che si fossero verificati massacri di armeni e sostenendo che gli armeni erano collusi con il nemico. Afferm\u00f2 inoltre che la sovranit\u00e0 nazionale consentiva loro di prendere misure contro gli armeni i quali avevano massacrato i musulmani e accusato gli alleati di aver commesso crimini di guerra.\nAll'inizio del 1916, il governo ottomano pubblic\u00f2 un'opera in due volumi dal titolo \"The Armenian Aspirations and Revolutionary Movements\", negando di aver tentato di sterminare il popolo armeno. A quel tempo, a livello internazionale veniva dato poco credito a tali affermazioni, ma alcuni musulmani, precedentemente vergognati dai crimini contro gli armeni, cambiarono idea in risposta alla propaganda sulle atrocit\u00e0 presumibilmente commesse dagli armeni. I temi della negazione del genocidio che hanno avuto origine durante la guerra sono stati successivamente riciclati nella negazione del genocidio da parte della Turchia.\nMovimento Nazionale Turco.\nLo stesso genocidio armeno ha svolto un ruolo chiave nella dissoluzione dell'Impero ottomano e nella fondazione della repubblica turca. La distruzione della classe media cristiana e la ridistribuzione delle loro propriet\u00e0 permisero la creazione di una nuova borghesia musulmana/turca. Sussisteva una significativa continuit\u00e0 tra l'Impero ottomano e la Repubblica di Turchia, e il Partito Popolare Repubblicano fu il successore del Comitato di Unione e Progresso che esegu\u00ec il genocidio. Il Movimento Nazionale Turco dipendeva dal sostegno di coloro che avevano perpetrato il genocidio o se ne erano arricchiti, creando un incentivo al silenzio. La negazione e la minimizzazione delle atrocit\u00e0 di guerra furono cruciali per la formazione di un consenso nazionalista turco.\nDopo il genocidio, molti sopravvissuti cercarono uno stato armeno nell'Anatolia orientale; la guerra tra nazionalisti turchi e armeni fu feroce, con atrocit\u00e0 commesse da entrambe le parti. Le successive richieste politiche e le uccisioni di musulmani da parte degli armeni sono state spesso utilizzate per giustificare retroattivamente il genocidio del 1915. Il Trattato di S\u00e8vres concesse agli armeni un vasto territorio nell'Anatolia orientale, ma non fu mai attuato a causa dell'invasione turca dell'Armenia nel 1920. Le truppe turche condussero massacri di sopravvissuti armeni in Cilicia e uccisero circa 200.000 armeni in seguito all'invasione del Caucaso e della Prima Repubblica di Armenia; a tal proposito, lo storico Rouben Paul Adalian ha sostenuto che \"Mustafa Kemal [il leader del Movimento Nazionale Turco] ha completato ci\u00f2 che Talaat ed Enver avevano iniziato nel 1915\".\nIl governo ottomano a Costantinopoli tenne le corti marziali di una manciata di esecutori nel 1919 per placare le potenze occidentali. Tuttavia, le prove furono sabotate e molti autori furono incoraggiati a fuggire verso l'interno. La realt\u00e0 delle uccisioni di massa sponsorizzate dallo stato non \u00e8 stata negata, ma molti circoli della societ\u00e0 le hanno ritenute necessarie e giustificate. Come afferma un rapporto del Ministero degli Esteri britannico, \"non un turco su mille pu\u00f2 concepire che ci possa essere un turco che meriti di essere impiccato per l'uccisione di cristiani\". Kemal accus\u00f2 ripetutamente gli armeni di tramare lo sterminio dei musulmani in Anatolia. Contrappose gli \"armeni assassini\" ai turchi, descritti come una nazione completamente innocente e oppressa. Nel 1919, Kemal difese le politiche del governo ottomano nei confronti dei cristiani, dicendo: \"Qualunque cosa sia successa agli elementi non musulmani che vivono nel nostro paese, \u00e8 il risultato delle politiche di separatismo che perseguirono in modo selvaggio, quando si lasciarono diventare strumento di intrighi stranieri e abusarono dei loro privilegi\".\nIn Turchia.\nCause.\nLo storico Erik-Jan Z\u00fcrcher sostiene che, poich\u00e9 il Movimento nazionale turco dipendeva dal sostegno di un'ampia coalizione di attori che beneficiarono del genocidio, era impossibile rompere con il passato. Fin dalla fondazione della repubblica, il genocidio \u00e8 stato visto come una necessit\u00e0 e una \"ragion di Stato\". Molti dei principali responsabili, incluso Talat Pasha, furono acclamati come eroi nazionali della Turchia e molte scuole, strade e moschee portano ancora il loro nome. I detenuti e condannati a morte dal tribunale del dopoguerra per crimini contro gli armeni, come Mehmet Kemal e Behramzade Nusret, furono proclamati martiri nazionali e gloriosi e le loro famiglie furono ricompensate dallo stato con le propriet\u00e0 armene confiscate. Lo storico turco Taner Ak\u00e7am afferma che \"non \u00e8 facile per una nazione chiamare assassini e ladri i suoi padri fondatori\". Kieser e altri storici sostengono che \"la ragione pi\u00f9 importante di questa incapacit\u00e0 di accettare la colpevolezza \u00e8 la centralit\u00e0 dei massacri armeni nella formazione dello stato-nazione turco\". Lo storico turco Do\u011fan G\u00fcrp\u0131nar afferma che riconoscere il genocidio metterebbe in discussione i presupposti fondamentali dello stato-nazione turco.\nUn fattore che spiega la negazione \u00e8 la sindrome di S\u00e8vres, una convinzione popolare che la Turchia sia assediata da implacabili nemici. Nonostante l'improbabilit\u00e0 che il riconoscimento porti a qualsiasi cambiamento territoriale, molti funzionari turchi credono che il riconoscimento del genocidio faccia parte di un complotto per dividere la Turchia o ottenere altre riparazioni. Il riconoscimento del genocidio \u00e8 percepito dallo stato come una minaccia alla sicurezza nazionale della Turchia, e i turchi che lo fanno sono visti come traditori. Durante la sua ricerca sul campo in un villaggio anatolico negli anni '80, l'antropologo Sam Kaplan scopr\u00ec che \"una paura viscerale del ritorno degli armeni [... ] e la bonifica delle loro terre attanagliava ancora l'immaginazione locale\".\nDistruzione e occultamento delle prove.\nUn editto del governo ottomano vietava agli stranieri di fotografare i profughi armeni o i cadaveri che si accumulavano ai lati delle strade su cui si svolgevano le marce della morte. I trasgressori erano minacciati di arresto. Le leggi sulla censura rigorosamente applicate impedivano ai sopravvissuti armeni di pubblicare memorie, vietando \"qualsiasi pubblicazione in contrasto con le politiche generali dello stato\". Coloro che riconoscono il genocidio sono stati perseguiti in base alle leggi contro \"l'insulto alla turchicit\u00e0\". Talat Pasha aveva decretato che doveva \"fare di tutto per abolire anche la parola 'Armenia' in Turchia\". Nella repubblica turca del dopoguerra, il patrimonio culturale armeno \u00e8 stato oggetto di distruzione sistematica nel tentativo di sradicare la presenza armena. Il 5 gennaio 1916, Enver Pasha ordin\u00f2 che tutti i nomi di luogo di origine greca, armena o bulgara venissero modificati, una politica pienamente attuata nella successiva repubblica, che continu\u00f2 negli anni '80. Anche le fosse comuni delle vittime del genocidio furono distrutte, anche se molte esistono ancora. Dopo l'armistizio del 1918, i documenti incriminanti negli archivi ottomani furono sistematicamente distrutti. Scomparvero anche i registri delle corti marziali del dopoguerra a Costantinopoli. Riconoscendo che alcuni documenti d'archivio sostenevano la posizione del governo turco, quest'ultimo annunci\u00f2 che gli archivi relativi alla \"questione armena\" sarebbero stati aperti nel 1985. Secondo lo storico turco Halil Berktay, il diplomatico Nuri Birgi condusse in quel momento una seconda epurazione degli archivi. Gli archivi furono ufficialmente aperti nel 1989, ma nella pratica alcuni rimasero sigillati e l'accesso ad altri fu limitato agli studiosi simpatizzanti della narrativa ufficiale turca.\nStoriografia turca.\nNel discorso del 1927 di Mustafa Kemal, che fu il fondamento della storiografia kemalista, vengono impiegate le tattiche del silenzio e della negazione per affrontare la violenza contro gli armeni. Come negli altri suoi discorsi, presenta i turchi come innocenti di qualsiasi illecito e come vittime delle orribili atrocit\u00e0 armene. Per decenni, la storiografia turca ha ignorato il genocidio armeno. Una delle prime eccezioni fu l'autore sul genocidio Esat Uras, che pubblic\u00f2 \"Tarihte Ermeniler ve Ermeni meselesi\" (Gli armeni nella storia e la questione armena) nel 1950. Il libro di Uras, probabilmente scritto in risposta al dopoguerra alle rivendicazioni territoriali sovietiche, era una nuova sintesi delle precedenti argomentazioni dispiegate dal CUP durante la guerra e collegava la negazione del tempo di guerra con la \"narrazione ufficiale\" sul genocidio sviluppata negli anni '80.\nNegli anni '80, a seguito degli sforzi armeni per il riconoscimento del genocidio e di un'ondata di omicidi da parte di militanti armeni, la Turchia inizi\u00f2 a presentare una narrazione ufficiale della \"questione armena\", che la inquadrava come una questione di terrorismo contemporaneo piuttosto che di genocidio storico. Diplomatici in pensione furono reclutati per scrivere opere negazioniste, completate senza metodologia professionale o standard etici e basate su informazioni d'archivio raccolte in scelte selettive per i turchi e sfavorevoli agli armeni. Il Consiglio per l'istruzione superiore fu istituito nel 1981 dalla giunta militare turca e secondo lo storico G\u00fcrp\u0131nar fu determinante nel cementare \"una borsa di studio alternativa, 'nazionale' con un proprio sistema di riferimento\". Oltre alla ricerca accademica, T\u00fcrkkaya Ata\u00f6v insegn\u00f2 il primo corso universitario sulla \"questione armena\" nel 1983. Nel ventunesimo secolo, la Societ\u00e0 Storica Turca, nota per le pubblicazioni che sostenevano la posizione ufficiale del governo turco aveva come una delle sue funzioni principali il contrasto alle rivendicazioni del genocidio.\nIntorno al 1990, Ak\u00e7am, lavorando in Germania, fu il primo storico turco a riconoscere e studiare il genocidio. Durante gli anni '90, iniziarono a stabilirsi in Turchia le prime universit\u00e0 private, mettendo in discussione le opinioni sponsorizzate dallo stato. Nel 2005, gli accademici di tre universit\u00e0 turche organizzarono una conferenza accademica sul genocidio. La conferenza, programmata per maggio 2005, venne sospesa a seguito di una campagna di intimidazioni, ma alla fine si tenne a settembre. La conferenza rappresentava la prima grande sfida ai miti fondatori della Turchia nel discorso pubblico del paese e portava alla creazione di una storiografia alternativa e non negazionista da parte di accademici d'\u00e9lite a Istanbul e Ankara, parallelamente a una storiografia negazionista in corso. Gli accademici turchi che accettano e studiano il genocidio come un fatto sono stati oggetto di minacce di morte e di perseguimento penale per aver \"insultato la turchicit\u00e0\". Gli studiosi occidentali generalmente ignorano la storiografia negazionista turca perch\u00e9 considerano i suoi metodi poco accademici, specialmente nell'uso selettivo delle fonti.\nIstruzione.\nLe scuole turche, pubbliche o private, sono tenute a utilizzare libri di testo di storia approvati dal Ministero dell'Istruzione. Lo stato usa questo monopolio per aumentare il sostegno alla posizione negazionista ufficiale, diffamando gli armeni e presentandoli come nemici. Per decenni, questi libri di testo non hanno menzionato gli armeni come parte della storia ottomana. Dagli anni '80, i libri di testo discutono degli \"eventi del 1915\", ma deviano la colpa dal governo ottomano ad altri attori. Accusano le potenze imperialiste di manipolare gli armeni per minare l'impero e affermano che gli armeni hanno commesso un tradimento o hanno rappresentato una minaccia. Alcuni libri di testo ammettono che si sono verificate deportazioni e che gli armeni sono morti, ma presentano questa azione come necessaria e giustificata. Dal 2005, i libri di testo accusano gli armeni di aver perpetrato un genocidio contro i musulmani turchi. Nel 2003, agli studenti di ogni livello scolastico \u00e8 stato chiesto di scrivere saggi per confutare il genocidio.\nSociet\u00e0.\nPer decenni, il genocidio \u00e8 stato un argomento tab\u00f9 nella societ\u00e0 turca. G\u00f6\u00e7ek afferma che \u00e8 l'interazione tra stato e societ\u00e0 a rendere la negazione cos\u00ec persistente. Oltre allo stato turco, anche gli intellettuali e la societ\u00e0 civile turchi hanno negato il genocidio. La narrativa turca che si occupa del genocidio in genere lo nega, mentre sostiene che la narrativa di fantasia si basa su eventi reali. Notando che molte persone nella Turchia orientale hanno tramandato ricordi dell'evento, lo studioso di genocidio U\u011fur \u00dcmit \u00dcng\u00f6r afferma che \"il governo turco sta negando un genocidio che la sua stessa popolazione ricorda\". Lo stato turco e la maggior parte della societ\u00e0 si sono impegnati in un simile silenzio riguardo ad altre persecuzioni etniche e violazioni dei diritti umani nell'Impero ottomano e nella Turchia repubblicana contro greci, assiri, curdi, ebrei e aleviti.\nLa maggior parte dei turchi sostiene le politiche dello stato in materia di negazione del genocidio. Alcuni ammettono che si siano verificati massacri, ma li considerano come risposte giustificate al tradimento armeno. Molti considerano ancora gli armeni una quinta colonna. Secondo Halil Karaveli, \"la parola [genocidio] incita forti reazioni emotive tra i turchi di tutti i ceti sociali e di ogni inclinazione ideologica\". Il giornalista turco-armeno Hrant Dink \u00e8 stato schietto nella sua difesa nell'affrontare le verit\u00e0 storiche per ottenere una societ\u00e0 migliore e la riconciliazione tra i gruppi etnici. \u00c8 stato perseguito per aver insultato la turchicit\u00e0 ed \u00e8 stato assassinato nel 2007 da un ultranazionalista turco. Nel 2013, uno studio condotto sugli studenti universitari turchi negli Stati Uniti ha rilevato che il 65% era d'accordo con l'opinione ufficiale secondo cui le morti armene si erano verificate a causa di \"guerre intercomunali\" e che un altro 10% accusava gli armeni di aver causato la violenza. Un sondaggio del 2014 ha rilevato che solo il 9% dei cittadini turchi pensava che il proprio governo dovesse riconoscere il genocidio. Molti credono che tale riconoscimento sia imposto dagli armeni e dalle potenze straniere senza alcun beneficio per la Turchia. Molti curdi, che hanno subito la repressione politica in Turchia, hanno riconosciuto e condannato il genocidio.\nPolitica.\nIl partito conservatore islamico della Giustizia e dello Sviluppo (AKP) \u00e8 salito al potere nel 2002 e ha adottato un approccio alla storia critico sia nei confronti del CUP che della prima era repubblicana. Questa posizione ha inizialmente portato a una certa liberalizzazione e a una pi\u00f9 ampia gamma di opinioni che potevano essere espresse nella sfera pubblica. L'AKP ha presentato il suo approccio agli \"eventi del 1915\" come alternativa alla negazione del genocidio e al riconoscimento del genocidio, sottolineando la sofferenza condivisa. Nel tempo, e soprattutto dopo il fallito colpo di Stato del 2016, il governo dell'AKP \u00e8 diventato sempre pi\u00f9 autoritario; la repressione politica e la censura hanno reso pi\u00f9 arduo discutere di argomenti controversi come il genocidio armeno. Al 2020, tutti i principali partiti politici in Turchia, ad eccezione del Partito Democratico dei Popoli pro-curdo (HDP), cos\u00ec come molti media e organizzazioni della societ\u00e0 civile pro e anti-governativi, sostengono il negazionismo. Sia il governo che i partiti di opposizione si sono fortemente opposti al riconoscimento del genocidio negli altri paesi. Nessun governo turco ha ammesso che quello che \u00e8 successo agli armeni sia stato un crimine, meno che mai un genocidio. Il 24 aprile 2019, il primo ministro Recep Tayyip Erdo\u011fan ha twittato: \"Il trasferimento delle bande armene e dei loro sostenitori [...] era l'azione pi\u00f9 ragionevole che si potesse intraprendere in un tale periodo\".\nRelazioni internazionali della Turchia.\nGli sforzi turchi per proiettare la propria negazione del genocidio all'estero risalgono agli anni '20, o, in alternativa, al genocidio stesso. Lo sforzo secolare della Turchia di negare il genocidio armeno lo distingue dagli altri attori nella storia. Secondo lo studioso del genocidio Roger W. Smith, \"In nessun altro caso un governo ha fatto di tutto per negare che si sia verificato un genocidio di massa\". Al centro della capacit\u00e0 della Turchia di negare il genocidio e contrastare il suo riconoscimento \u00e8 la posizione strategica del paese in Medio Oriente, l'alleanza con l'Occidente durante la Guerra fredda e l'adesione alla NATO. Gli storici hanno descritto il ruolo di altri paesi nel consentire la negazione del genocidio della Turchia come una forma di collusione.\nAlla Conferenza di Losanna del 1922-1923, i rappresentanti turchi ripeterono la versione della storia armena che era stata sviluppata durante la guerra. Il risultante Trattato di Losanna annull\u00f2 il precedente Trattato di S\u00e8vres che aveva imposto il perseguimento dei criminali di guerra ottomani e la restituzione delle propriet\u00e0 ai sopravvissuti cristiani. Losanna, invece, permise l'impunit\u00e0 a tutti i colpevoli. Dopo il colpo di Stato militare turco del 1980, la Turchia ha sviluppato metodi pi\u00f9 istituzionalizzati per contrastare le rivendicazioni del genocidio. Nel 1981, il ministero degli Esteri ha istituito un ufficio dedicato (\u0130AGM) specificamente per promuovere la visione turca del genocidio armeno. Nel 2001, un'ulteriore centralizzazione ha creato l'AS\u0130MKK, il \"Consiglio di coordinamento contro le accuse di genocidio senza fondamento\". L'Istituto per la ricerca armena, un think tank che si occupa esclusivamente della questione armena, \u00e8 stato creato nel 2001 in seguito al riconoscimento del genocidio da parte del parlamento francese. L'AS\u0130MKK \u00e8 stato sciolto dopo il referendum costituzionale turco del 2017.\nSecondo il sociologo Levon Chorbajian, il \"modus operandi\" della Turchia rimane coerente e cerca posizioni massimaliste, non offre compromessi anche se a volte le accenna, e impiega intimidazioni e minacce. Il ministero degli Esteri turco, motivato dalla credenza di una cospirazione ebraica globale, ha reclutato ebrei turchi per partecipare agli sforzi negazionisti. I leader ebrei turchi hanno aiutato a sconfiggere le risoluzioni che riconoscevano il genocidio e hanno evitato di menzionarlo alle conferenze accademiche e nei musei dell'Olocausto. Al 2015, la Turchia ha speso ogni anno milioni di dollari per fare pressione contro il riconoscimento del genocidio. Ak\u00e7am ha dichiarato nel 2020 che la Turchia ha definitivamente perso la guerra dell'informazione sul genocidio armeno sia sul fronte accademico che diplomatico, trattando la sua narrativa ufficiale come un normale negazionismo.\nGermania.\nDal 1915 al 1918, la Germania e l'Impero ottomano intrapresero \"sforzi di propaganda congiunti di negazione\". I giornali tedeschi ripetevano la negazione del governo ottomano di commettere le atrocit\u00e0 e le storie di un presunto tradimento armeno. Il manuale di censura del governo imponeva limiti rigorosi al discorso sugli armeni, sebbene le sanzioni per le violazioni fossero leggere. L'11 gennaio 1916, il deputato socialista Karl Liebknecht sollev\u00f2 la questione del genocidio armeno al Reichstag, ricevendo la risposta che il governo ottomano era \"stato costretto, a causa delle macchinazioni sediziose dei nostri nemici, a trasferire la popolazione armena di alcune zone, e ad assegnare loro nuovi luoghi di residenza\u201d. Le risate interruppero le domande successive di Liebknecht. Durante il processo nel 1921 di Soghomon Tehlirian per l'assassinio di Talat Pasha, furono rivelate cos\u00ec tante prove che la negazione divenne insostenibile. I nazionalisti tedeschi invece dipinsero come giustificato quello che riconoscevano come lo sterminio intenzionale del popolo armeno.\nNel marzo 2006, gruppi nazionalisti turchi organizzarono due manifestazioni a Berlino intese a commemorare \"l'omicidio di Talat Pasha\" e a protestare contro \"la menzogna del genocidio\". I politici tedeschi criticarono la marcia e l'affluenza fu bassa. Quando il Bundestag vot\u00f2 per riconoscere il genocidio armeno nel 2016, i media turchi criticarono duramente la risoluzione e undici deputati di origine turca ricevettero la protezione dalla polizia a causa delle minacce di morte. La grande comunit\u00e0 turca tedesca \u00e8 stata citata come una ragione per cui il governo ha esitato, e le organizzazioni turche hanno fatto pressioni contro la risoluzione e hanno organizzato manifestazioni.\nStati Uniti.\nLo storico Donald Bloxham afferma che: \"In un senso molto reale, la 'negazione del genocidio' \u00e8 stata accettata e promossa dal governo degli Stati Uniti prima ancora che il termine genocidio fosse coniato\". Nella Turchia tra le due guerre, importanti diplomatici americani come Mark L. Bristol e Joseph Grew hanno approvato la visione nazionalista turca secondo la quale il genocidio armeno era una guerra contro le forze dell'imperialismo. Nel 1922, prima di ricevere la concessione Chester, Colby Chester sostenne che i cristiani dell'Anatolia non furono massacrati; il suo scritto espose molti dei temi della successiva negazione del genocidio. Negli anni '30, l'ambasciata turca affond\u00f2 un progetto di adattamento cinematografico del popolare romanzo di Franz Werfel \"I quaranta giorni del Mussa Dagh\" della societ\u00e0 americana MGM, minacciando il boicottaggio dei film americani. Le ambasciate turche, con il sostegno del Dipartimento di Stato degli Stati Uniti, demolirono i tentativi di far rivivere il film negli anni '50 e '60.\nLa Turchia inizi\u00f2 la politica lobbying intorno al 1975. \u015e\u00fckr\u00fc Elekda\u011f, ambasciatore turco negli Stati Uniti dal 1979 al 1989, lavor\u00f2 in modo aggressivo per contrastare la tendenza al riconoscimento del genocidio armeno corteggiando accademici, interessi economici e gruppi ebraici. I membri del comitato del Museo commemorativo dell'Olocausto degli Stati Uniti riferirono che Elekda\u011f disse loro che la sicurezza degli ebrei in Turchia non era garantita se il museo avesse coperto il genocidio armeno. Sotto il suo mandato fu istituito l'Istituto di Studi turchi (ITS), finanziato con 3 milioni di dollari dalla Turchia e il paese spese 1 milione di dollari all'anno sulle pubbliche relazioni. Nel 2000, Elekda\u011f denunci\u00f2 che l'ITS aveva \"perso la sua funzione e la sua efficacia\". La Turchia minacci\u00f2 di tagliare l'accesso degli Stati Uniti alle principali basi aeree in Turchia, se avesse riconosciuto il genocidio. Nel 2007, fall\u00ec una risoluzione del Congresso per il riconoscimento del genocidio a causa della pressione turca. Gli oppositori del disegno di legge affermarono che si era verificato un genocidio, ma opponendosi al riconoscimento formale per preservare le buone relazioni con la Turchia. Ogni anno dal 1994, il presidente degli Stati Uniti emette un messaggio commemorativo il 24 aprile. La Turchia a volte ha fatto delle concessioni per impedire al presidente statunitense di usare la parola \"genocidio\". Nel 2019, entrambe le camere del Congresso hanno approvato risoluzioni che riconoscono formalmente il genocidio. Il 24 aprile 2021, il giorno della memoria del genocidio armeno, il presidente Joe Biden ha definito gli eventi come \"genocidio\" in una dichiarazione rilasciata dalla Casa Bianca.\nRegno Unito.\nL'avvocato per i diritti umani Geoffrey Robertson ha affermato che intorno al 2000 \"il negazionismo del genocidio si era radicato nel Dipartimento orientale [del Ministero degli esteri e del Commonwealth (FCO)] a tal punto da informare i ministri con uno spudorato disprezzo per i fatti facilmente accertabili\" come i propri documenti dell'epoca. Nel 2006, in risposta a un dibattito avviato dal deputato Steven Pound, un rappresentante dell'FCO ha affermato che il Regno Unito non ha riconosciuto il genocidio perch\u00e9 le prove non erano sufficientemente inequivocabili\".\nIsraele.\nSecondo gli storici R\u0131fat Bali e Marc David Baer, la negazione del genocidio armeno ha rappresentato il fattore pi\u00f9 importante nella normalizzazione delle relazioni Israele-Turchia. La Conferenza Internazionale sull'Olocausto e il Genocidio del 1982, che ebbe luogo a Tel Aviv, includeva sei presentazioni sul genocidio armeno. La Turchia minacci\u00f2 che se la conferenza si fosse tenuta, avrebbe chiuso i suoi confini ai rifugiati ebrei dall'Iran e dalla Siria, mettendo in pericolo le loro vite. Di conseguenza, il ministero degli Esteri israeliano si un\u00ec allo sforzo, alla fine infruttuoso, di annullare la conferenza.\nNell'aprile 2001, un giornale turco cit\u00f2 il ministro degli Esteri Shimon Peres affermando: \"Rifiutiamo i tentativi di creare una somiglianza tra l'Olocausto e le accuse armene. Non accadde nulla di simile all'Olocausto. \u00c8 una tragedia quello che hanno passato gli armeni, ma non un genocidio.\" Secondo Charny e Auron, questa affermazione ha superato il limite nella negazione attiva del genocidio armeno. Lo studioso Eldad Ben Aharon ritiene che Peres abbia semplicemente reso esplicita quella che era stata la politica di Israele dal 1948. Le relazioni Israele-Turchia si sono deteriorate alla fine degli anni 2010, ma le relazioni tra Israele con l'Azerbaigian sono strette e l'Associazione Internazionale Azerbaigian-Israele ha fatto pressioni contro il riconoscimento del genocidio.\nNegazionismo nel mondo accademico.\nFino al XXI secolo, gli studi ottomani e turchi emarginarono le uccisioni di armeni, le quali furono ritratte da molti accademici come una misura bellica giustificata dall'emergenza, evitando di discutere in modo approfondito. Questi campi godono da tempo di stretti legami istituzionali con lo Stato turco. Le dichiarazioni di questi accademici sono state citate per promuovere l'agenda turca negazionista. Gli storici che hanno riconosciuto il genocidio temevano ritorsioni professionali per aver espresso le loro opinioni. La metodologia della negazione \u00e8 stata paragonata alle tattiche dell'industria del tabacco o della negazione del riscaldamento globale: finanziare ricerche faziose, creare una cortina fumogena di dubbi e produrre quindi una controversia nella quale non esiste una vera disputa accademica.\nA partire dagli anni '80, il governo turco ha finanziato istituti di ricerca per impedire il riconoscimento del genocidio. Il 19 maggio 1985, il \"New York Times\" e \"il Washington Post\" pubblicarono un annuncio pubblicitario dell'Assemblea delle associazioni turche americane in cui 69 accademici, la maggior parte dei quali professori di storia ottomana che lavoravano all'epoca negli Stati Uniti, invitavano il Congresso a non adottare la risoluzione sul genocidio armeno. Molti dei firmatari ricevettero borse di ricerca finanziate dal governo turco e per la gran parte non erano specialisti del tardo impero ottomano. Heath Lowry, direttore dell'Istituto di studi turchi, contribu\u00ec a raccogliere le firme; per i suoi sforzi, Lowry ricevette il Premio della Fondazione per la promozione e il riconoscimento della Turchia. Nel decennio successivo, la Turchia finanzi\u00f2 sei cattedre di studi ottomani e turchi per contrastare il riconoscimento del genocidio; Lowry venne nominato a una delle cattedre. Secondo lo storico Keith David Watenpaugh, la risoluzione ebbe \"un'influenza terribile e duratura sulla nascente generazione di studiosi\". Nel 2000, Elekda\u011f ammesse che la dichiarazione era diventata inutile perch\u00e9 nessuno dei firmatari originali oltre a Justin McCarthy avrebbe accettato di firmare un'altra dichiarazione simile.\nIl negazionismo accademico pi\u00f9 recente negli Stati Uniti si \u00e8 concentrato su una presunta rivolta armena, che si dice giustifichi la persecuzione degli armeni come una legittima controinsurrezione. Nel 2009, l'Universit\u00e0 dello Utah apr\u00ec il suo \"Progetto di studi turchi\", finanziato dalla \"Turkish Coalition of America\" (TCA) e guidato da M. Hakan Yavuz, con Elekda\u011f nel comitato consultivo. La University of Utah Press ha pubblicato diversi libri che negano il genocidio, a cominciare da \"The Armenian Massacres in Ottoman Turkey\" (2006) di Guenter Lewy. Il libro di Lewy era stato rifiutato da undici editori e, secondo Marc Mamigonian, era diventato \"uno dei testi chiave della negazione moderna\". La TCA ha anche fornito supporto finanziario a diversi autori tra cui McCarthy, Michael Gunter, Y\u00fccel G\u00fc\u00e7l\u00fc e Edward J. Erickson per aver scritto libri che negano il genocidio armeno. Secondo Richard G. Hovannisian, dei recenti negazionisti nel mondo accademico, quasi tutti hanno collegamenti con la Turchia e quelli con cittadinanza turca hanno tutti lavorato per il ministero degli Esteri turco.\nControversie sull'integrit\u00e0 accademica.\nMolti studiosi considerano non etico per gli accademici negare il genocidio armeno. Oltre a ci\u00f2, ci sono state diverse controversie sull'integrit\u00e0 accademica relative alla negazione del genocidio. Nel 1990, lo psichiatra Robert Jay Lifton ricevette una lettera da N\u00fczhet Kandemir, ambasciatore turco negli Stati Uniti, che mise in discussione i riferimenti al genocidio armeno in uno dei libri di Lifton. L'ambasciatore incluse inavvertitamente una bozza di una lettera di Lowry che consigliava all'ambasciatore su come prevenire la menzione del genocidio armeno nelle opere accademiche. Lowry fu in seguito nominato Professor di Studi ottomani all'Universit\u00e0 di Princeton, che il governo turco aveva dotato di una sovvenzione di 750.000 dollari. Le sue azioni sono state descritte come \"sovversione dell'erudizione\"- In seguito afferm\u00f2 che era stato un errore aver scritto la lettera.\nNel 2006, lo storico ottomano Donald Quataert, uno dei 69 firmatari della dichiarazione del 1985 al Congresso degli Stati Uniti recens\u00ec \"The Great Game of Genocide\", (Il Grande Gioco del genocidio) un libro sul genocidio armeno, concordando sul fatto che \"genocidio\" fosse la parola giusta da utilizzare; l'articolo metteva in discussione quello che Quataert chiamava \"il muro del silenzio ottomano\" sulla questione. Settimane dopo, si dimise da presidente del consiglio di amministrazione dell'Istituto di studi turchi dopo che i funzionari turchi minacciarono che se non avesse ritrattato le sue dichiarazioni, il finanziamento dell'istituto sarebbe stato ritirato. Diversi membri del consiglio si dimisero e sia la \"Middle East Studies Association\" che la \"Turkish Studies Association\" criticarono la violazione della libert\u00e0 accademica di Quataert.\nIn una conferenza tenuta nel giugno 2011, Ak\u00e7am dichiar\u00f2 che un funzionario del ministero degli Esteri turco gli disse che il governo turco stava offrendo denaro agli accademici negli Stati Uniti per negare il genocidio, notando la coincidenza tra ci\u00f2 che veniva affermato dalla sua fonte e il libro di Gunter \"Armenian History and the Question of Genocide\". Hovannisian ritiene che i libri che negano il genocidio siano pubblicati a causa di difetti nella revisione paritaria che portano a \"un forte legame tra diversi revisori reciprocamente simpatici\" senza sottoporre i libri ad accademici che indicherebbero gli errori.\nAnalisi delle rivendicazioni.\nLa visione ufficiale turca si basa sulla convinzione che il genocidio armeno sia stata un'azione statale legittima e che quindi non possa essere contestata per motivi legali o morali. Le pubblicazioni da questo punto di vista condividono molti dei fatti di base con le storie non negazioniste, ma differiscono nella loro interpretazione e nell'enfasi. In linea con la giustificazione del CUP delle sue azioni, le opere negazioniste ritraggono gli armeni come una minaccia esistenziale per l'impero in periodo di guerra, mentre rifiutano l'intento del CUP di sterminare il popolo armeno. Lo storico Ronald Grigor Suny riassume il principale argomento negazionista nella frase: \"Non c'\u00e8 stato nessun genocidio e gli armeni ne sono stati responsabili\".\nLe opere negazioniste ritraggono gli armeni come terroristi e secessionisti, spostando la colpa dal CUP agli armeni. Secondo questa logica, le deportazioni di civili armeni erano una risposta giustificata e proporzionata al tradimento armeno, reale o percepito dalle autorit\u00e0 ottomane. I sostenitori citano la dottrina della necessit\u00e0 militare e attribuiscono la responsabilit\u00e0 collettiva a tutti gli armeni per la resistenza militare di alcuni, nonostante il fatto che la legge di guerra criminalizzasse l'uccisione deliberata di civili. I decessi sono attribuiti a fattori che sfuggono al controllo delle autorit\u00e0 ottomane, come condizioni meteorologiche, malattie o funzionari locali canaglia. Viene negato il ruolo dell'Organizzazione speciale e i massacri sono invece attribuiti ai curdi, \"briganti\" e alle \"bande armate\" che presumibilmente operavano al di fuori del controllo del governo centrale.\nAltri argomenti includono:\nLa negazione del genocidio armeno viene spesso paragonata alla negazione dell'Olocausto a causa di simili tattiche di travisamento delle prove, falsa equivalenza, sostenendo che le atrocit\u00e0 sono state inventate dalla propaganda di guerra e che potenti lobby fabbricano accuse di genocidio per il proprio profitto, sussumendo lo sterminio sistematico unilaterale sui morti di guerra e trasferire la colpa dagli autori alle vittime del genocidio. Entrambe le forme di negazionismo condividono l'obiettivo di riabilitare le ideologie che hanno portato al genocidio.\nGiuridicit\u00e0.\nSecondo l'ex giudice del Tribunale penale internazionale per l'ex Jugoslavia (ICTY) Flavia Lattanzi, l'attuale \"negazione delle passate colpe delle autorit\u00e0 ottomane e turche \u00e8 una nuova violazione del diritto internazionale\".\nAlcuni paesi europei hanno adottato leggi per criminalizzare la negazione del genocidio; tali leggi sono controverse e gli oppositori sostengono che ledono la libert\u00e0 di parola. Nel 1993, i giornali francesi pubblicarono diverse interviste con lo storico Bernard Lewis in cui sosteneva che non c'era stato un genocidio armeno perch\u00e9 gli armeni si erano impossessati del loro destino. Un pubblico ministero francese avvi\u00f2 un procedimento penale contro di lui per queste dichiarazioni ai sensi della legge Gayssot. L'accusa cadde, poich\u00e9 la corte stabil\u00ec che la legge non si applicava agli eventi antecedenti alla seconda guerra mondiale. In un procedimento civile del 1995 avviato da tre sopravvissuti al genocidio armeno, un tribunale francese censur\u00f2 le osservazioni di Lewis ai sensi dell'articolo 1382 del codice civile e lo mult\u00f2 di un franco, ordinando la pubblicazione della sentenza a spese di Lewis su \"Le Monde\". La corte stabil\u00ec che mentre Lewis avesse il diritto alle sue opinioni, la sua espressione ha danneggiato una terza parte e che \"nascondendo gli elementi contrari alla sua tesi, ha potuto affermare che non c'era nessuna 'prova seria' del genocidio armeno\".\nNel marzo 2007, un tribunale svizzero dichiar\u00f2 Do\u011fu Perin\u00e7ek, membro del Comitato Talat Pasha (dal nome del principale autore del genocidio), colpevole ai sensi della legge svizzera che vietava la negazione del genocidio. Perin\u00e7ek present\u00f2 ricorso e a dicembre, e il Tribunale federale svizzero conferm\u00f2 la sua sentenza. La Corte europea dei diritti dell'uomo (CEDU) ribalt\u00f2 la sentenza \"Perin\u00e7ek v.\" \"Svizzera\" per motivi di libert\u00e0 di parola. Dal momento che la Corte EDU stabiliva che gli Stati membri possono criminalizzare la negazione dell'Olocausto, il verdetto venne criticato per aver creato un doppio standard tra l'Olocausto e altri genocidi, insieme al mancato riconoscimento dell'anti-armenismo come motivazione per la negazione del genocidio. Sebbene la corte non si sia pronunciata sul fatto che gli eventi del 1915 costituissero un genocidio, diverse opinioni separate riconobbero il genocidio come un fatto storico. Perin\u00e7ek travis\u00f2 il verdetto affermando: \"Abbiamo messo fine alla menzogna del genocidio\".\nConseguenze.\nKieser, G\u00f6\u00e7ek e Cheterian sostengono che la negazione in corso impedisce alla Turchia di raggiungere una piena democrazia, inclusi il pluralismo e i diritti umani, e che questa negazione favorisce la repressione statale dei gruppi minoritari in Turchia, in particolare dei curdi. Ak\u00e7am afferma che la negazione del genocidio \"razionalizza la persecuzione violenta delle minoranze religiose ed etniche\" e desensibilizza la popolazione a futuri episodi di violenza di massa. Fino a quando lo stato turco non riconoscer\u00e0 il genocidio, sostiene, \"l\u00ec c'\u00e8 sempre un potenziale che possa farlo nuovamente\". Vicken Cheterian afferma che la negazione del genocidio \"inquina la cultura politica di intere societ\u00e0, dove la violenza e le minacce diventano parte di un esercizio politico che degrada i diritti fondamentali e la pratica democratica\". Riconoscendo il genocidio armeno nell'aprile 2015, Papa Francesco ha aggiunto che \"nascondere o negare il male \u00e8 come lasciare che una ferita continui a sanguinare senza medicarla\".\nLa negazione ha colpito anche gli armeni, in particolare quelli che vivono in Turchia. Lo storico Talin Suciyan afferma che il genocidio armeno e la sua negazione \"hanno portato a una serie di altre politiche che hanno perpetuato il processo liquidando le loro propriet\u00e0, mettendo a tacere ed emarginando i sopravvissuti e normalizzando tutte le forme di violenza contro di loro\". Secondo un articolo del \"Journal of Aggression, Maltreatment &amp; Trauma\", \"[la negazione] impedisce la guarigione delle ferite inflitte dal genocidio e costituisce un attacco all'identit\u00e0 collettiva e alla continuit\u00e0 culturale nazionale delle persone vittime\". G\u00f6\u00e7ek sostiene che \"la mancanza di riconoscimento impedisce letteralmente alle ferite aperte dalla violenza del passato di non guarire mai\". Le attivit\u00e0 dei gruppi militanti armeni negli anni '70 e '80, come l'Esercito segreto armeno per la liberazione dell'Armenia e i \"Commandi di giustizia del genocidio armeno\", sono state causate in parte dal fallimento degli sforzi pacifici per ottenere il riconoscimento turco del genocidio. Alcuni storici, come Stefan Ihrig, hanno sostenuto che l'impunit\u00e0 per gli autori del genocidio armeno, cos\u00ec come il silenzio o la giustificazione degli astanti del crimine, abbiano incoraggiato gli autori dell'Olocausto.\nRelazioni internazionali.\nLa Turchia ha chiuso il confine con l'Armenia nel 1993, a seguito della prima guerra del Nagorno-Karabakh tra l'Armenia e l'Azerbaigian, paese di lingua turca. La chiusura del confine danneggia le economie dell'Armenia e della Turchia orientale. Sebbene l'Armenia fosse disposta a normalizzare le relazioni senza precondizioni, la Turchia ha chiesto alla parte armena di abbandonare ogni sostegno per gli sforzi di riconoscimento sostenuti dalla diaspora armena. Ci sono stati due grandi tentativi di riconciliazione turco-armena - la Commissione turco-armena per la riconciliazione (2000-2004) e i Protocolli di Zurigo (2009) - entrambi falliti in parte a causa della controversia sul genocidio armeno. In entrambi i casi, i mediatori hanno fatto del loro meglio per mettere da parte le controversie storiche, che si sono rivelate impossibili. I gruppi della diaspora armena si sono opposti a entrambe le iniziative e soprattutto a una commissione storica per indagare su ci\u00f2 che consideravano fatti accertati. Bloxham afferma che poich\u00e9 \"la negazione \u00e8 sempre stata accompagnata dalla retorica del tradimento, dell'aggressione, della criminalit\u00e0 e dell'ambizione territoriale degli armeni, in realt\u00e0 enuncia una minaccia continua, anche se latente, di 'vendetta' turca\".\nDall'inizio del conflitto del Nagorno-Karabakh, l'Azerbaigian ha adottato la negazione del genocidio della Turchia e ha lavorato per promuoverla a livello internazionale. Il genocidio armeno \u00e8 anche ampiamente negato dalla societ\u00e0 civile azera. Molti armeni hanno visto una connessione tra il genocidio e la successiva violenza anti-armena come il pogrom di Sumgait del 1988, sebbene la connessione tra il conflitto del Karabakh e il genocidio armeno sia principalmente fatta dalle \u00e9lite azere. I nazionalisti azeri hanno accusato gli armeni di aver organizzato il pogrom di Sumgait e altri pogrom anti-armeni, in modo simile al discorso turco sul genocidio armeno.\nLa propaganda di stato dell'Azerbaigian afferma che gli armeni hanno perpetrato un genocidio contro gli azeri per oltre due secoli, un genocidio che include il Trattato di Golestan (1813), il Trattato di Turkmenchay (1828), la Comune di Baku, il dispiegamento delle truppe sovietiche a Baku nel gennaio 1990, e soprattutto il massacro di Khojali del 1992. Secondo questa propaganda, gli armeni hanno commesso \"il vero genocidio\" e sono accusati di aver ucciso o deportato fino a 2 milioni di azeri durante questo periodo. Dopo l'Azerbaigian, la Turchia e la diaspora turca hanno fatto pressioni per il riconoscimento del massacro di Khojali come genocidio per minimizzare il genocidio armeno. L'Azerbaigian vede come nemico qualsiasi paese che riconosca il genocidio armeno e ha persino minacciato sanzioni. Cheterian sostiene che \"l'eredit\u00e0 storica irrisolta del genocidio del 1915\" ha contribuito a causare il conflitto del Karabakh e a impedirne la risoluzione, mentre \"il crimine stesso continua a fungere contemporaneamente da modello e da minaccia, nonch\u00e9 da fonte di paura esistenziale\u201d."}
{"id": "2051614", "revid": "101175", "url": "https://it.wikipedia.org/wiki?curid=2051614", "title": "Gran Premio motociclistico di Spagna 2004", "text": "Il Gran Premio motociclistico di Spagna 2004 corso il 2 maggio, \u00e8 stato il secondo Gran Premio della stagione 2004 del motomondiale e ha visto vincere: la Honda di Sete Gibernau in MotoGP, Roberto Rolfo nella classe 250 e Marco Simoncelli nella classe 125.\nPer il pilota italiano Simoncelli si tratta della prima vittoria nel motomondiale."}
{"id": "2051619", "revid": "656701", "url": "https://it.wikipedia.org/wiki?curid=2051619", "title": "Trecentosettantadue", "text": ""}
{"id": "2051620", "revid": "656701", "url": "https://it.wikipedia.org/wiki?curid=2051620", "title": "Trecentoottantasei", "text": ""}
{"id": "2051622", "revid": "265329", "url": "https://it.wikipedia.org/wiki?curid=2051622", "title": "Much ado about nothing", "text": ""}
{"id": "2051624", "revid": "124123", "url": "https://it.wikipedia.org/wiki?curid=2051624", "title": "Ralph Fowler", "text": "Biografia.\nComp\u00ec i primi studi nell'ambiente domestico per poi frequentare la scuole preparatoria di Evans a Horris Hill e al Winchester College. Vinse una borsa di studio per il Trinity College dell'Universit\u00e0 di Cambridge, dove studi\u00f2 matematica, ottenendo il titolo di \"Wrangler\" nella II parte del Tripos.\nDurante la prima guerra mondiale combatt\u00e9 nell'artiglieria della Royal Marines, e fu ferito in modo grave a una spalla, nei Dardanelli, durante la campagna militare di Gallipoli. A causa della ferita fu presentato ad Archibald Hill, che ne not\u00f2 le grandi capacit\u00e0 nell'ambito della fisica. Lavor\u00f2 come secondo di Hill, dando grandi contributi nell'ambito dell'aerodinamica, per i quali fu premiato con l'Ordine dell'Impero Britannico nel 1918.\nNel 1919 Fowler torn\u00f2 al Trinity College, dove fu nominato lettore in matematica nel 1920. In questo periodo si occup\u00f2 soprattutto di termodinamica e meccanica statistica, fornendo un nuovo approccio alla chimica fisica. Assieme ad Arthur Milne scrisse un'opera riguardante gli spettri stellari, la temperatura e la pressione.\nNel 1921 spos\u00f2 Eileen Mary (1901-1930), figlia di Ernest Rutherford, dalla quale ebbe quattro figli, due maschi e due femmine. Eileen mor\u00ec dopo aver dato alla luce il quarto figlio.\nNel 1925 divenne membro della Royal Society; l'anno seguente lavor\u00f2 con Paul Dirac sulla meccanica statistica delle nane bianche, il che gli frutt\u00f2, nel 1932, la cattedra di fisica teorica al Cavendish Laboratory.\nNel 1939, allo scoppio della seconda guerra mondiale, riprese il suo lavoro amministrativo, a dispetto dei problemi di salute, e fu scelto come collegamento scientifico col Canada e gli Stati Uniti; conosceva molto bene l'America, in quanto gli furono offerte diverse cattedre dalle universit\u00e0 di Princeton e del Wisconsin-Madison. Per via di questo lavoro di collegamento fu creato cavaliere del MAUD Committee nel 1942. Torn\u00f2 in Gran Bretagna poco prima del termine della guerra, dove assunse l'Ordnance Board e l'Ammiragliato per alcune settimane, prima di morire nel 1944.\nQuindici membri della Royal Society e tre Premi Nobel ebbero rapporti con Fowler tra il 1922 e il 1939. Oltre a Milne, Fowler lavor\u00f2 con Arthur Eddington, Subrahmanyan Chandrasekhar, Paul Dirac, William McCrea. Fu Fowler ad introdurre Paul Dirac alla teoria dei quanti nel 1923. Lo stesso Fowler mise in contatto Dirac e Werner Heisenberg con Niels Bohr. A Cambridge supervision\u00f2 gli studi dottorali di 64 studenti, tra i quali lo stesso Dirac, John Lennard-Jones e Garrett Birkhoff.\nRiconoscimenti.\nA lui e al connazionale astronomo Alfred Fowler \u00e8 intitolato l'omonimo cratere lunare."}
{"id": "2051627", "revid": "656701", "url": "https://it.wikipedia.org/wiki?curid=2051627", "title": "Trecentonovantaquattro", "text": ""}
{"id": "2051629", "revid": "599013", "url": "https://it.wikipedia.org/wiki?curid=2051629", "title": "Gr\u00e9gory Lefort", "text": "Carriera.\nVincitore di due titoli nazionali francesi in classe 125 nel 2002 e 2003, ha iniziato a gareggiare anche in campo internazionale partecipando al campionato Europeo Velocit\u00e0 gi\u00e0 dal 2000 (sia in classe 125 che in 250) ed in seguito anche alle edizioni del 2001 e del 2002.\nPer quanto riguarda le competizioni del motomondiale, dopo aver corso come wild card il Gran Premio casalingo dal 1999 al 2003, nella classe 250 nel 2002 e nella classe 125 negli altri anni, corre nella 250 il motomondiale 2004 con una Aprilia RSV 250 del team Equipe GP de France - Scrab, fin a quando viene sostituito da Erwan Nigon. A fine stagione si classifica 29\u00ba. In queste presenze nel motomondiale ha sempre corso a bordo di motociclette Aprilia.\nDopo questa esperienza \u00e8 tornato a gareggiare nelle competizioni nazionali di velocit\u00e0 francesi, questa volta nella categoria Supersport.\nSempre nell'ambito delle competizioni per moto derivate dalla serie, nel 2005 corre come wild card il gran premio di Francia a Magny Cours nel campionato mondiale Supersport con una Yamaha YZF R6 del Tati Team Beaujolais Racing. Il risultato in gara lo vede ritirato, quindi non ottiene punti per la classifica piloti."}
{"id": "2051631", "revid": "121837", "url": "https://it.wikipedia.org/wiki?curid=2051631", "title": "Ralph H. Fowler", "text": ""}
{"id": "2051637", "revid": "121837", "url": "https://it.wikipedia.org/wiki?curid=2051637", "title": "Ralph Howard Fowler", "text": ""}
{"id": "2051642", "revid": "115611759", "url": "https://it.wikipedia.org/wiki?curid=2051642", "title": "Religioni in Egitto", "text": "In Egitto la maggioranza della popolazione \u00e8 musulmana, con una percentuale che varia dal 90 % fino all'80 % a seconda delle fonti; il rimanente il 10 - 20 % sono in gran parte cristiani, di cui la maggioranza appartiene alla chiesa copta; esistono piccolissime minoranze di ebrei (resto di una antichissima comunit\u00e0 fiorente fino alla met\u00e0 del XX secolo), di bah\u00e1'\u00ed e di atei o agnostici.\nIslam.\nLa popolazione musulmana \u00e8 in grande prevalenza sunnita secondo la scuola (\"madhhab\") hanafita, e spesso aderisce al sufismo tramite questa o quella confraternita islamica (\"tariqa\"). La minoranza \u00e8 sciita. Per Costituzione, un ministero dello Stato controlla le moschee, la formazione degli imam (secondo la scuola sunnita hanafita) e l'Universit\u00e0 Al-Azhar, la pi\u00f9 prestigiosa dell'Islam sunnita; in compenso, ogni nuova legislazione civile non pu\u00f2 essere contraria alle leggi dell'Islam.\nChiese cristiane.\nLa popolazione cristiana (10% sul totale) \u00e8 nella quasi totalit\u00e0 composta di Copti. La Chiesa ortodossa copta \u00e8 la pi\u00f9 importante e rilevante minoranza religiosa del paese. Il Patriarcato di Alessandria \u00e8 una delle pi\u00f9 antiche e storicamente importanti sedi apostoliche della cristianit\u00e0. Sono copti alcuni alti funzionari del governo egiziano, come ad esempio Boutros Ghali e suo nipote Boutros Boutros-Ghali.\nNegli anni settanta \u00e8 iniziato il declino del ruolo dei cristiani nella vita pubblica egiziana. Se nel 1945 il 45% dei funzionari della pubblica amministrazione era cristiano, nel 1979 non si trovava nessun cristiano tra le cento maggiori cariche dello stato. I cristiani, spesso ostacolati nelle carriere nelle professioni regolate per legge, nella pubblica amministrazione e nel potere politico, tendono ad avere pi\u00f9 successo nel settore imprenditoriale privato. Secondo un rapporto dell'Organizzazione internazionale del lavoro (ILO) del 2007, \u00abuna delle forme pi\u00f9 resistenti di discriminazione colpisce i copti egiziani, i quali non godono di pari opportunit\u00e0 nell'accesso all'educazione n\u00e9 in materia di assunzioni e promozioni\u00bb.\nNel 1981 il presidente Anwar Sadat var\u00f2 la politica della cosiddetta \u00abreciprocit\u00e0\u00bb: arrest\u00f2 tutti i dirigenti del movimento integralista dei Fratelli musulmani e contemporaneamente mand\u00f2 il papa copto Shen\u016bda III in esilio nel monastero di San Bishoi. Successivamente Sadat form\u00f2 un collegio di cinque vescovi copti e richiese loro di eleggere un nuovo Papa; essi per\u00f2 rifiutarono. Nel 1985 il successore di Sadat, Hosni Mubarak, reintegr\u00f2 nelle sue funzioni Shen\u016bda III. Durante gli anni '80, l'ascesa dei gruppi estremistici di matrice islamica come la Jam\u0101\u02bfat Isl\u0101miyya, venne accompagnata da attacchi ai copti e alle loro chiese, soprattutto nell'Alto Egitto. Questi attacchi sono diminuiti assieme al declino di tali organizzazioni, ma continuano tuttora. La polizia \u00e8 stata accusata di essere dalla parte degli assalitori in alcuni di questi casi. Nuovi episodi di violenza sono ripresi nel 2010. Il 7 gennaio 2010, Natale ortodosso, nella cittadina di Nag Hammadi, vicino a Luxor, tre persone hanno sparato sui fedeli in uscita dalla chiesa uccidendo sei persone. La notte di Capodanno 2011, un'autobomba esplosa davanti alla chiesa dei Santi (Al-Qiddissine), nel quartiere alessandrino di Sidi Bishr, ha provocato la morte di 21 fedeli. Il 9 ottobre 2011 migliaia di cristiani copti manifestano al Cairo per protestare contro l'ennesimo attacco a una chiesa: l'intervento dell'esercito causa per\u00f2 una strage, con 24 morti e oltre 200 feriti.\nEsiste ancora la Chiesa ortodossa (greca), anch'essa da pi\u00f9 di un millennio con un Patriarca di Alessandria. Per via dell'attrazione culturale dell'Egitto nel mondo arabo sono presenti comunit\u00e0 (seppur piccole) di quasi tutte le chiese ortodosse orientali.\nLa Chiesa cattolica \u00e8 presente soprattutto con le Chiese cattoliche orientali, chiese sui iuris nate in genere dalle precedenti con l'accettazione del primato del papa di Roma. Ad esempio una minoranza della Chiesa Copta ha formato la Chiesa cattolica copta).\nAteismo ed agnosticismo.\nCi sono egiziani che si identificano come atei o agnostici, ma ancora oggi esprimere tali posizioni si rischia la sanzione legale per apostasia. \nNel 2000, uno scrittore egiziano apertamente ateo, che ha chiesto l'istituzione di un'associazione locale per gli atei, \u00e8 stato processato con l'accusa di aver insultato l'Islam in quattro dei suoi libri. Irreligiosi e atei sono quantificati nell'ordine delle centinaia di migliaia, anche se \u00e8 difficile ottenere una stima precisa poich\u00e9 lo Stato non riconosce alcuna religione diversa da islam, cristianesimo ed ebraismo. \nUn ateo o, genericamente, un non credente, non pu\u00f2 cambiare il suo status religioso ufficiale, quindi statisticamente viene contato come seguace della religione con cui \u00e8 nato. Oggi molti di coloro che esprimono pubblicamente le proprie opinioni utilizzano pseudonimi su social network e blog.\nStato e religioni.\nUn emendamento alla Costituzione egiziana, approvato nel 1971 ha modificato l'art. 2, che nella nuova formulazione sancisce che l'islam \u00e8 la religione di Stato e la sharia il fondamento della legislazione. Nel 1979 il presidente Sadat ha dichiarato al Parlamento di essere \u00abil presidente di uno Stato musulmano e di governare da musulmano uno Stato islamico in cui cristiani e islamici vivono fianco a fianco\u00bb. La libert\u00e0 religiosa oggi \u00e8 ostacolata dalle pratiche restrittive e discriminatorie delle istituzioni pubbliche (riguardanti solo la costruzione e manutenzione di chiese, ma non di moschee), oltre che dall'azione illegale ma spesso tollerata di gruppi fondamentalisti islamici (attacchi a chiese e soprattutto a persone). L'\u00abIniziativa egiziana per i diritti della persona\u00bb ha affermato che tra il 2008 e il 2010 si sono registrati almeno due incidenti al mese contro i cristiani. I bah\u00e1'\u00ed e gli atei/agnostici sono costretti alla semi-clandestinit\u00e0 perch\u00e9 non riconosciuti dalla legge e generalmente considerati apostati dell'islam, reato punibile dalla legge.\nSebbene nessuna legge proibisca la conversione in Egitto, il governo non riconosce ufficialmente quelle dall'Islam al Cristianesimo. Poich\u00e9 anche certi matrimoni interreligiosi non sono permessi, questo impedisce anche i matrimoni tra i convertiti al Cristianesimo e le persone nate in comunit\u00e0 cristiane; inoltre fa s\u00ec che i figli di cristiani convertiti vengano classificati come musulmani e ricevano un'educazione musulmana. Il governo inoltre richiede dei permessi per la riparazione o per la costruzione di nuove chiese, che vengono spesso negati. I missionari stranieri possono entrare in Egitto solo se limitano le loro attivit\u00e0 alle opere di solidariet\u00e0 sociale e si astengono dal fare proselitismo."}
{"id": "2051643", "revid": "83531", "url": "https://it.wikipedia.org/wiki?curid=2051643", "title": "Palazzo di Livadija", "text": "Il Palazzo di Livadija (in ucraino: \u041b\u0456\u0432\u0430\u0434\u0456\u0439\u0441\u044c\u043a\u0438\u0439 \u043f\u0430\u043b\u0430\u0446 - \"Livadijs'kij palac\"; in russo: \u041b\u0438\u0432\u0430\u0434\u0438\u0439\u0441\u043a\u0438\u0439 \u0434\u0432\u043e\u0440\u0435\u0446 - \"Livadijskij dvorec\"; in tataro di Crimea: \"Livadiya saray\u0131\") era la residenza estiva dell'ultimo zar di Russia, Nicola II, e della sua famiglia a Livadija, in Crimea, \"de facto\" nella Russia sud-occidentale. Nel 1945 nel palazzo ebbe luogo la Conferenza di Jalta, e lo stesso palazzo divenne residenza di Franklin Delano Roosevelt e di altri membri della delegazione americana. Oggi il palazzo \u00e8 un museo, ma \u00e8 talvolta utilizzato dalle autorit\u00e0 ucraine per \"summit\" internazionali.\nStoria.\nOriginariamente possesso della famiglia Potocki, Livadia divenne una residenza estiva della famiglia imperiale russa a partire dagli anni Sessanta dell'Ottocento, quando l'architetto Ippolit Monighetti costru\u00ec un grande palazzo, un piccolo palazzo e una chiesa. La residenza era frequentata da Alessandro II di Russia, mentre il suo successore Alessandro III mor\u00ec proprio nel palazzo piccolo. Forse a causa di un'associazione con gli ultimi spiacevoli avvenimenti, il figlio di Alessandro III, Nicola, decise di demolire entrambi i palazzi e rimpiazzarli con una struttura di maggiori dimensioni.\nNel 1909, Nicola e la moglie compirono un viaggio in Italia dove vennero affascinati dai palazzi rinascimentali mostrati loro da Vittorio Emanuele III in persona. Una volta fatto ritorno, ingaggiarono Nikolaj Krasnov \u2013 l'architetto pi\u00f9 in voga a Jalta, gi\u00e0 responsabile del progetto per la residenza granducale di Koreiz \u2013 per preparare i progetti per un nuovo palazzo imperiale. Il diario dello zar testimonia come il disegno sia in realt\u00e0 stato discusso insieme alla famiglia imperiale; si decise infine che tutte e quattro le facciate del palazzo dovessero essere differenti. I lavori di costruzione durarono diciassette mesi; il nuovo palazzo venne inaugurato l'11 settembre 1911. La granduchessa Olga festeggi\u00f2 il suo sedicesimo compleanno nel novembre di quell'anno al Palazzo di Livadija.\nIl palazzo venne in seguito utilizzato come istituto di igiene mentale, e attualmente ospita un museo sul territorio dell'Ucraina. La maggioranza dei manufatti storici \u00e8 andata perduta, ma tutto ci\u00f2 che \u00e8 stato salvato \u00e8 visibile a poco prezzo. Nel 2007 il palazzo \u00e8 stato riconosciuto come un \"punto di riferimento della storia moderna\" dal progetto delle Sette meraviglie dell'Ucraina.\nArchitettura.\nIl Palazzo di Livadija \u00e8 costruito in granito bianco di Crimea in stile neorinascimentale. L'edificio presenta un portico voltato in marmo di Carrara, uno spazioso patio in stile arabesco, un patio all'italiana, una torre fiorentina, finestre bramantesche, una \"terrazza-belvedere\" e multiple rientranze con vasi di diaspro. Una galleria collega il palazzo con la chiesa neo-bizantina dell'Esaltazione della Croce, costruita dal Monighetti nel 1866.\nIl palazzo contiene 116 stanze, con interni arredati in stili diversi.\nPiano terra.\nAl piano terra si trovano alcune stanze da ricevimento, gli alloggi privati dell'erede al trono e quelli del granduca Michele suo cugino. \nSi entra in un vestibolo in stile pompeiano dal quale si accede a destra a una sala da ballo e a sinistra attraverso una sala d'attesa e la stanza del segretario dello Zar alla sala delle udienze di Nicola II. Dietro questa stanza si trova la sala da biliardo di Nicola II stesso. Dal vestibolo si accede poi a un corridoio che attraversa il palazzo conducendo in fondo agli alloggi privati; su questo corridoio si affacciano poi le due scalinats che conducono al primo piano. \nL'alloggio dell'erede al trono si compone di sei stanze: anticamera, salotto, studio, camera da letto, guardaroba e bagno. Adiacente a questo appartamento si trovano una camera da letto e un altro bagno utili all'alloggio del medico personale del principe ereditario. \nL'appartamento del granduca \u00e8 meno esteso: camera da letto con guardaroba e bagno nonch\u00e9 un salotto. \nPrimo piano.\nAl primo piano si trovano gli alloggi di Nicola II, di sua moglie e delle loro quattro figlie.\nLo Zar e la Zarina disponevano di una camera da letto comune, ciascuno aveva comunque il proprio guardaroba e il proprio bagno. La Zarina aveva poi una sua biblioteca e un suo salotto cos\u00ec come lo Zar disponeva di una sua biblioteca e di un suo studio, adiacente al quale vi \u00e8 la stanza del suo segretario. \nOltre le stanze della Zarina si trova la sala da pranzo di famiglia e le stanze delle quattro granduchesse figlie della coppia. Si compongono di un salotto, di uno studio, di due camere da letto con bagno e guardaroba in comune e di una sala da ricevimento."}
{"id": "2051645", "revid": "767487", "url": "https://it.wikipedia.org/wiki?curid=2051645", "title": "Giovanni Battista Pastene", "text": "La citt\u00e0 di Valpara\u00edso deve il suo nome ai marinari italiani che identificarono quei bellissimi luoghi come \"valle del paradiso\".\nRiconoscimenti.\nGli \u00e8 stata intitolata la citt\u00e0 cilena di Capitan Pastene, popolata da immigrati italiani."}
{"id": "2051648", "revid": "93556", "url": "https://it.wikipedia.org/wiki?curid=2051648", "title": "Rohini Hattangadi", "text": "\u00c8 un'attrice di cinema, televisione e teatro indiana.\nHa vinto il BAFTA alla migliore attrice non protagonista per \"Gandhi\" (ex aequo con Maureen Stapleton in \"Reds\").\n\u00c8 stata interprete della commedia \"Yerma\", ed \u00e8 stata la prima donna a recitare \"Yakshagana\", oltre a recitare in \"Medea\", tragedia di Euripide.\nOltre ai premi teatrali, nel 2004 ha ricevuto il Sangeet Natak Akademi Award per la sua collaborazione all'arte del teatro."}
{"id": "2051650", "revid": "307923", "url": "https://it.wikipedia.org/wiki?curid=2051650", "title": "Federazione cestistica dell'Armenia", "text": "La Basketball Federation of Armenia \u00e8 l'ente che controlla e organizza la pallacanestro in Armenia.\nLa federazione controlla inoltre la nazionale di pallacanestro dell'Armenia. Ha sede a Erevan e l'attuale presidente \u00e8 Hrachya Rostomyan.\n\u00c8 affiliata alla FIBA dal 1992 e organizza il campionato di pallacanestro armeno.\nCollegamenti esterni.\nSito ufficiale FIBA"}
{"id": "2051653", "revid": "287204", "url": "https://it.wikipedia.org/wiki?curid=2051653", "title": "Teleregione Toscana", "text": "Teleregione Toscana \u00e8 un'emittente televisiva regionale con sede a Firenze, viale Cadorna, 44. In passato ha aderito ai circuiti Cinquestelle e Europa 7.\nStoria.\nTeleregione Toscana nacque nel gennaio 1981 sostituendosi al Canale dei Bambini. Inizialmente gestita da Mauro Montagni e figli, dal 1\u00ba gennaio 1983 pass\u00f2 sotto la gestione del Partito Comunista Italiano.\nNel 1984 inizi\u00f2 la fortunata trasmissione \"Succo d'arancia\" e successivamente \"Vernice fresca\", condotte entrambe da Carlo Conti con la partecipazione di numerosi comici toscani, tra i quali Leonardo Pieraccioni, Cristiano Militello e Giorgio Panariello.\nNel 1988 il canale ader\u00ec al circuito Cinquestelle, riducendo la quantit\u00e0 delle trasmissioni autoprodotte a vantaggio dei programmi a carattere nazionale.\nNel periodo 1983-1997, sotto la direzione di Claudio Abbandonati, lavorarono a Teleregione Toscana Raffaele Pisu e i suoi collaboratori per \"Gran Bazar\", una trasmissione commerciale antesignana dei moderni \"intrattenimento con shopping\", Vincenzo Macilletti, che cur\u00f2 per anni varie trasmissioni sportive con ospiti di primo piano del Campionato di calcio serie A, personaggi storici del video locale come Paola Pernici, ideatrice di un format commerciale ormai acquisito da quasi tutto il mondo televisivo privato, e Neva Domenici, con il suo fortunato \"Ragazzi di ieri\". A Nazzareno Bisogni, insieme a Maurizio Boldrini, che fu direttore responsabile della testata giornalistica, Stefano Marcelli e Erasmo D'Angelis (giunti nel 1985), Daniele Papi, poi patron di SestoTv, Elena Andreini e Daniele Calieri (approdati a Teleregione nel 1983) e ad altri, va invece attribuito il compito di aver portato l'informazione nel palinsesto di una TV locale (dal TG ai settimanali di approfondimento culturale, sindacale, politico, ecc.). Determinante fu la collaborazione con Videostaff di Maurizio Izzo e Federico Chiesi nella produzione di numerose trasmissioni. A Teleregione mossero i loro primi passi anche Enzo Baldini e Vittorio Betti ma anche il regista Leonardo Scucchi.\nNel 1997 l'emittente fu rilevata dall'imprenditore Francesco Di Stefano, gi\u00e0 editore della abruzzese TVR Voxson e del network nazionale Europa 7, e poi affiliata a Europa 7 stessa.\nDopo l'ottenimento da parte di Di Stefano delle frequenze per l'avvio delle trasmissioni nazionali della piattaforma in alta definizione Europa 7 HD, nel 2010 Teleregione Toscana, assieme alle altre due emittenti locali rimaste nel circuito Europa 7, pass\u00f2 sotto il controllo della societ\u00e0 Media 2001 srl, che faceva capo al fratello Giuseppe.\nNell'aprile 2014 \u00e8 nata un'altra versione di Teleregione Toscana con una programmazione indipendente e sotto una diversa gestione, che rispolvera lo storico marchio di fine anni Ottanta ed \u00e8 visibile alla LCN 86 nel multiplex di TVR Teleitalia.\nA fine dicembre 2019 la Teleregione Toscana di Di Stefano ha spento definitivamente i ripetitori del proprio mux, assieme agli altri due canali locali del gruppo (Atv7 e TVR Voxson).\nTeleregione Toscana diffonde il proprio segnale televisivo digitale in tutta la regione Toscana.\nProgrammi.\nLista programmi di Teleregione Toscana:\nCollegamenti esterni.\nwww.teleregionetoscana.tv Sito ufficiale di Teleregione Toscana"}
{"id": "2051659", "revid": "226458", "url": "https://it.wikipedia.org/wiki?curid=2051659", "title": "Palazzo del Portuale", "text": ""}
{"id": "2051662", "revid": "59645", "url": "https://it.wikipedia.org/wiki?curid=2051662", "title": "Mistero della camera chiusa", "text": ""}
{"id": "2051666", "revid": "729019", "url": "https://it.wikipedia.org/wiki?curid=2051666", "title": "Nicol\u00f2 Catalano", "text": "Diplomato all'ISEF, \u00e8 stato insegnante di educazione fisica fino al 1989.\nCarriera.\nAllenatore di numerose squadre di pallavolo e di rugby in Sicilia, \u00e8 stato Presidente del comitato regionale siciliano della Fipav dal 1975.\nEletto nel 1988 vicepresidente nazionale della Federazione Pallavolo, nel 1991 \u00e8 stato eletto Presidente, carica che ha mantenuto fino al 1993.\nNel 1991 ha ricoperto l'incarico di Vice Presidente della CEV e nel 1992 di Consigliere d'Amministrazione della FIVB."}
{"id": "2051669", "revid": "287204", "url": "https://it.wikipedia.org/wiki?curid=2051669", "title": "Neri Marcor\u00e9", "text": ""}
{"id": "2051670", "revid": "729019", "url": "https://it.wikipedia.org/wiki?curid=2051670", "title": "Hansa-Brandenburg C.I", "text": "LHansa-Brandenburg C.I, conosciuto anche come Typ LDD, era un monomotore biplano e biposto da ricognizione sviluppato dall'azienda tedesco imperiale Hansa und Brandenburgischen Flugzeugwerke GmbH negli anni dieci del XX secolo e prodotto principalmente su licenza nell'Impero austro-ungarico da Ungarische Flugzeugfabrik AG (Ufag) e Ph\u00f6nix Flugzeugwerke.\nUtilizzato principalmente dal K.u.k. Luftfahrtruppen, l'aeronautica militare austro-ungarica, durante la prima guerra mondiale rimase in servizio anche dopo il termine del servizio nelle forze aeree di Polonia e, con una serie di varianti prodotte localmente, Cecoslovacchia.\nStoria del progetto.\nIl C.I venne sviluppato dal precedente B.I ideato da Ernst Heinkel, che prima di fondare la sua azienda lavor\u00f2 come progettista nell'azienda tedesca. Heinkel affin\u00f2 semplicemente il precedente modello in modo che potesse utilizzare una gamma pi\u00f9 potenti di motori a disposizione.\nPer ovviare alle richieste imposte dall'impegno bellico il C.I venne inoltre prodotto su licenza anche da Ph\u00f6nix Flugzeugwerke e Ufag. Alla fine del conflitto, a causa delle limitazioni imposte alla Germania dal Trattato di Versailles, l'Hansa-Brandenburg cedette i diritti di costruzione all'azienda cecoslovacca Aero la quale produsse delle varianti che andarono ad equipaggiare i reparti della locale aeronautica militare, la \u010ce\u0161koslovenske Letectvo.\nDescrizione tecnica.\nIl C.1 era un velivolo dall'aspetto piuttosto tradizionale e, come consuetudine per i velivoli dell'epoca, era realizzato con struttura mista in legno e tubi d'acciaio ricoperta da tela. La fusoliera a sezione quadrata presentava un lungo ed unico abitacolo a due posti in tandem, caratteristica comune ai ricognitori C-Typ prodotti da Lloyd e Lohner ed in forza alla K.u.k. Luftfahrtruppen, l'anteriore per il pilota ed il posteriore per l'osservatore/mitragliere. L'impennaggio di coda era caratteristico, monoderiva, dotato di timone e piani orizzontali realizzati con un'intelaiatura in tubi d'acciaio, questi ultimi di grande superficie, controventati ed a pianta triangolare e che si estendevano fino quasi all'altezza del sedile posteriore.\nLa configurazione alare era biplano-sesquiplana, con l'ala inferiore di dimensioni leggermente minori e spostata verso la parte posteriore, collegate tra loro ed alla fusoliera da una serie di montanti tubolari e tiranti in filo d'acciaio. Il carrello d'atterraggio era fisso, dotato di grandi ruote a raggi ammortizzato sia anteriormente che sul pattino posteriore d'appoggio.\nLa propulsione era affidata ad una vasta gamma di motori 6 cilindri in linea raffreddati ad acqua a partire da 160 PS (118 kW) tutti abbinati ad un'elica bipala in legno a passo fisso.\nL'armamento era costituito da una mitragliatrice Schwarzlose MG M.07/12 da 8\u00a0mm brandeggiabile e rivolta verso la parte posteriore, azionabile dal secondo membro dell'equipaggio. In alcuni modelli era integrata da una seconda Schwarzlose rivolta in avanti, posizionata in una struttura posta sopra l'ala superiore e per questo priva di meccanismo di sincronizzazione con l'elica. Quest'ultima venne in seguito sostituita da una Schwarzlose dotata questa volta di tale meccanismo e posizionata su un lato della fusoliera. La dotazione standard prevedeva anche una bomba da 60\u00a0kg ma alcuni esemplari hanno utilizzato un carico complessivo dato da una bomba da 80\u00a0kg pi\u00f9 due da 10\u00a0kg.\nImpiego operativo.\nIl C.I venne utilizzato dalla K.u.k. Luftfahrtruppen come velivolo da ricognizione visiva e fotografica oltre che come bombardiere leggero dall'inizio della primavera del 1916 sino alla fine della prima guerra mondiale. La bont\u00e0 del progetto, confermata dalle buone caratteristiche di manovrabilit\u00e0, venne confermata anche dall'introduzione di una gamma sempre pi\u00f9 potente di unit\u00e0 propulsive che ne incrementarono costantemente le prestazioni e che ne determinarono il successo con 1\u00a0318 esemplari realizzati.\nIl 16 giugno 1916 Georg Kenzian in missione con un Hansa-Brandenburg C.I (61.18) (pilota sergente (Feldwebel Fw) Forst) della Flik 24, ottiene la sua prima vittoria confermata abbattendo un Farman biposto a sud di Asiago. Quattro giorni dopo, Kenzian ottiene la seconda vittoria questa volta volando come osservatore dell'Hansa-Brandenburg C.I pilotato dal sergente (Zugsfuhrer Zgf) Josef Kiss, futuro asso ungherese della LFT. Sul Monte Cimone, attaccano un ricognitore biposto abbattendolo dietro le linee nemiche. L'equipaggio, pur ferito sopravvive all'impatto con il suolo.\nNel maggio-giugno 1917 sul fronte italiano vi erano in linea i seguenti esemplari: 5 nella Flik 2, 5 nella Flik 4, 7 nella Flik 12, 6 nella Flik 15, 9 nella Flik 16, 6 nella Flik 17, 7 nella Flik 19, 7 nella Flik 21, 5 nella Flik 23, 4 nella Flik 24, 6 nella Flik 28, 5 nella Flik 32, 7 nella Flik 34, 7 nella Flik 35, 5 nella Flik 45 di Brunico, 4 nella Flik 48 e 12 nella Fluggeschwader I (FlG I).\nAl 15 ottobre 1918 erano in linea i seguenti esemplari: 1 nella Flik 37P di San Lorenzo (Codroipo), 8 nella Flik 69D, 17 nella Flik 71D, 1 nella Flik 19K, 2 nella Flik 22K, 3 nella Flik 35K, 2 nella Flik 44K, 8 nella Flik 47F, 2 nella Flik 57Rb, 5 nella Flik 26S, 4 nella Flik 65S, 1 nella Flik 52K, 3 nella Flik 11F di San Pietro in Campo dell'Aeroporto di Belluno, 3 nella Flik 8S, 2 nella Flik 53S, 5 nella Flik 2K, 4 nella Flik 16K, 3 nella Flik 66K, 1 nella Flik 15F di Levico Terme, 2 nella Flik 31P di Levico, 8 nella Flik 48S, 2 nella Flik 24K e 5 nella Flik 36K di Novaledo.\nAlla fine delle ostilit\u00e0 il C.I continu\u00f2 la sua vita operativa equipaggiando i reparti dell'Si\u0142y Powietrzne, l'aeronautica militare polacca.\nGli assi che conseguirono vittorie su questo modello furono Adolf Heyrowsky (9), Julius Arigi (7), Josef P\u00fcrer (6), Andreas Dombrowski (5), Stefan Fejes (5), Josef Friedrich (5), Johann Frint (5), Heinrich Kostrba (5), Johann Lasi (5), Augustin Nov\u00e1k (5), Raoul Stojsavljevic (5), Franz Wognar (5), Josef Kiss e Kurt Nachod (3), Georg Kenzian (2) e Franz Gr\u00e4ser (2).\nProduzione su licenza.\nPer soddisfare le esigenze belliche vennero prodotti, oltre agli 84 esemplari realizzati in proprio dall'Hansa-Brandenburg, ulteriori 400 esemplari dalla Ph\u00f6nix Flugzeugwerke ed altri 834 dalla Ungarische Flugzeugfabrik AG. Alla fine del conflitto vennero inoltre prodotti su licenza dall'azienda cecoslovacca Aero."}
{"id": "2051672", "revid": "6923", "url": "https://it.wikipedia.org/wiki?curid=2051672", "title": "Villa Carafa di Belvedere", "text": "Villa Carafa di Belvedere, nota anche semplicemente come villa Belvedere, \u00e8 una villa monumentale di Napoli, sita nel collinare quartiere Vomero.\nStoria.\nFu costruita come palazzo \"fuori porta\" nella seconda met\u00e0 del Seicento, sul versante occidentale della collina del Vomero (attuale via Belvedere), dal dovizioso mercante e banchiere fiammingo (insignito del titolo di marchese di Castelnuovo e sposato con la nobile Olimpia Piccolomini, nipote del cardinale Celio) Ferdinando Vandeneynden, sui resti di un antico \"casino di delizie\" appartenuto agli Altomare.\nIl nobile olandese, scelta Napoli come residenza per s\u00e9 e per le sue clientele (come molti altri potenti commercianti nordeuropei), aveva commissionato a fra' Bonaventura Presti, monaco certosino converso, la ristrutturazione di numerose dimore patrizie in citt\u00e0 (fra cui il Palazzo Zevallos di Stigliano); villa Belvedere fu forse l'unica opera interamente realizzata dal frate di origine bolognese, in servizio a Napoli come \u201ccertosino ingegniero di sua eminenza\u201d, il cardinale Ascanio Filomarino.\nIl palazzo Vandeneynden viene pertanto realizzato tra il 1671 ed il 1673 con il disegno e modello di Presti. Posto nel fondo di un lungo viale alberato, con ingresso sulla \u201cvia del Vomero\u201d (via Belvedere), l'edificio si sviluppa su due livelli con impianto poligonale a corte chiusa su tre lati ed aperta a loggiato sul lato ovest, rivolto verso la collina di Posillipo. Il progetto si fonda essenzialmente sulla prospettiva e si lascia fortemente condizionare dalle vedute del paesaggio circostante: a sud il golfo di Napoli, ad ovest Posillipo.\nIl palazzo Vandeneynden diventa villa Carafa di Belvedere nel 1688 quando Elisabetta, figlia del marchese Vandeneynden, morto di tisi nel 1674, sposa Carlo Carafa IV principe di Belvedere. \nI Carafa la trasformarono in una grandiosa residenza aperta da logge affacciate sul panorama del golfo. Lungo il viale alberato, che, come si \u00e8 detto, costituiva l'accesso alla villa, furono disposte le rimesse e le stalle, ed un elegante pozzo settecentesco in marmo (oggi spostato sul terrapieno della terrazza panoramica).\nIl tufo necessario a compiere le radicali trasformazioni dell'edificio fu prelevato dalla parte di collina sottostante la grande terrazza, in cui furono scavate grotte poi utilizzate come celle per la conservazione dei vini e della carne. Vi si accedeva dall'alto tramite una scala a forma di pozzo (tuttora esistente).\nLa villa fu molto frequentata dall'alta societ\u00e0 napoletana e dagli stessi Borbone; durante i soggiorni estivi della regina Maria Carolina d\u2019Asburgo, moglie di Ferdinando IV di Borbone, venivano organizzate magnificenti feste che richiamavano enormi folle. Nei mesi di maggio ed ottobre, infatti, la villa era aperta al pubblico; cos\u00ec che i gioved\u00ec e le domeniche era possibile assistervi a concerti musicali, ed in seguito, anche a giostre e tornei estremamente popolari. \nLa popolarit\u00e0 della villa non diminu\u00ec con la dominazione francese: fu infatti uno dei luoghi preferiti da Gioacchino Murat.\nAll'interno della villa erano custodite pregiate raccolte di pitture e sculture; le volte sono tuttora impreziosite da affreschi di autori come Luca Giordano.\nArchitettura e stato di conservazione attuale.\nL'architettura della villa, cos\u00ec come si presenta oggi, \u00e8 dunque il risultato di circa cinque secoli di stratificazioni che si sono susseguite in funzione del gusto, dei modelli di abitazione e delle esigenze creative, tanto degli architetti che dei committenti coinvolti. \nLo studio di questo edificio offre la possibilit\u00e0 di riconoscerne, ancora oggi, gli elementi originari, come pure le modificazioni e gli ampliamenti settecenteschi. Questi ultimi hanno, senza dubbio, esaltato pregevolmente l'idea del rapporto con la natura, che era alla base del primo intervento e che sopravvive nonostante le pi\u00f9 recenti alterazioni. \nVilla Belvedere rappresenta dunque, esempio pi\u00f9 unico che raro, la storia pi\u00f9 antica del suo quartiere. \u00c8 intorno a questa struttura, infatti, che venne sviluppandosi l'antico \u201cVillaggio del Vomero\u201d, e numerosi furono nei secoli i viaggiatori che ne rimasero affascinati, al punto da immortalarla in mirabili disegni e bozzetti. Progettata per aprirsi alla natura circostante, \u00e8 oggi stretta tra gli edifici che l'hanno privata del verde, ma si abbraccia come allora allo splendido golfo di Napoli.\nConfrontando la mappa del Duca di Noja del 1775 con la veduta del Petrini del 1698, \u00e8 possibile individuare le trasformazioni che segnano il passaggio Palazzo Vandeneynden \u2013 Villa Carafa di Belvedere. Si assiste alla sistemazione di tutto l'impianto, a cominciare dall'ingresso sulla \u201cvia del Vomero\u201d dove viene creata un'esedra, proprio di fronte all'antico portale in piperno, che rende pi\u00f9 agevole l'accesso delle carrozze. \nIl viale preesistente conduce ad un portico, che racchiude un cortile semiellittico prospiciente la facciata nord del palazzo. Il loggiato \u00e8 collegato al piano nobile e funge da elemento di mediazione tra il viale stesso e l'accesso al palazzo, senza interrompere l'asse prospettico che dall'ingresso attraversa tutta la fabbrica e la terrazza giardino. Il giardino, delimitato tutt'intorno da una balaustra in piperno con colonne di marmo, \u00e8 cinto ad est da un lungo portico chiuso da vetrate, ad uso di serra. Gli ambienti del piano nobile vengono cos\u00ec proiettati verso il panorama attraverso le ampie terrazze a livello poste ai lati dei prospetti nord e sud.\nDello splendore di Villa Belvedere, culminato alla fine del Settecento con i soggiorni estivi della regina Maria Carolina, ritroviamo numerose testimonianze anche nel vedutismo settecentesco della citt\u00e0 di Napoli. La villa diventa infatti il simbolo della collina del Vomero ed i pittori e gli incisori stranieri la rappresentano come elemento caratteristico. \nLe trasformazioni cominciate a partire dal finire dell'Ottocento comportano in minima parte progressive aggregazioni. Principalmente quelli che dapprima erano stati concepiti come spazi aperti ma coperti, di mediazione, ma soprattutto di adesione tra natura e costruito, iniziano ad essere chiusi in funzione delle nuove esigenze abitative.\nUna volta per\u00f2 \u201csaturati\u201d gli spazi a disposizione, cominciano una serie di interventi condotti nel tempo con l'obiettivo di offrire risposte puntuali ad esigenze specifiche, che hanno prodotto un complesso edilizio caratterizzato da alterazioni proprie di un degrado di carattere prevalentemente architettonico.\nInoltre con l'arrivo del Novecento Villa Belvedere, divenuta a tutti gli effetti un condominio, comincia a non essere pi\u00f9 una delle poche costruzioni esistenti sulla collina. \nL'inarrestabile proliferare di costruzioni priva la villa del suo carattere di paradiso di delizie immerso nel verde, e, con il passare degli anni, al posto degli alberi sorgono edifici dalle dimensioni pi\u00f9 svariate e dalle tipologie pi\u00f9 diverse, cos\u00ec che l'intero parco viene progressivamente lottizzato. Nuovi accessi alla villa sono aperti lungo la via Aniello Falcone approfittando degli \u201cinterstizi\u201d risparmiati dall'edificazione.\nAncora oggi, seppur profondamente trasformata, la villa dialoga con la scenografica veduta del golfo e rappresenta un segno forte e ancora vivo del Vomero di un tempo."}
{"id": "2051673", "revid": "1632387", "url": "https://it.wikipedia.org/wiki?curid=2051673", "title": "Crystal Skull", "text": "Crystal Skull \u00e8 la seconda traccia del terzo album dei Mastodon \"Blood Mountain\".\nDel singolo, comprendente anche \"Capilarian Crest\" e pubblicato nel 2006 dalla Relapse Records ne sono state stampate solamente duemila copie.\n\u00c8 il secondo estratto da Blood Mountain dopo Capillarian Crest."}
{"id": "2051676", "revid": "282094", "url": "https://it.wikipedia.org/wiki?curid=2051676", "title": "Valentina Antipovna Titova", "text": "Biografia.\nUno dei suoi primi film fu \"La tormenta\" di Vladimir Basov. Il regista, dopo averla conosciuta durante le riprese, la spos\u00f2 nello stesso anno. Titova con lui avr\u00e0 due figli (uno dei due, Aleksandr, intraprender\u00e0 anche lui la carriera artistica), continuando a lavorare con Basov. Nel 1978, i due divorzieranno a causa dell'alcoolismo del regista che lo port\u00f2 ad aggredire la moglie in un accesso di rabbia. L'attrice, in seguito, spos\u00f2 un cameraman.\nTitova continu\u00f2 la sua carriera in patria, lavorando anche per la televisione. Nella sua carriera prese parti a 58 film, dei quali solo alcuni furono distribuiti nel resto d'Europa. Uno dei pochi film usciti al di fuori dell'URSS fu \"Zave\u0161\u010danie professora Dou\u0117lja\"."}
{"id": "2051680", "revid": "61051", "url": "https://it.wikipedia.org/wiki?curid=2051680", "title": "Hansa Brandenburg C.I", "text": ""}
{"id": "2051681", "revid": "6923", "url": "https://it.wikipedia.org/wiki?curid=2051681", "title": "Malaguti Firefox", "text": "Il Malaguti Firefox (o \"Firefox F15\") \u00e8 uno scooter prodotto dalla Malaguti dal 1996 al 2006, ma rimasto a listino fino al 2010, anno di chiusura dell'azienda bolognese. Era prodotto nello stabilimento di San Lazzaro di Savena (BO).\nCaratteristiche.\nEra dotato inizialmente di motorizzazione a 2 tempi della Motori Minarelli, disponibile in versioni raffreddate a liquido o ad aria da 50 cm\u00b3 di cilindrata; negli ultimi anni di produzione la versione ad aria venne sostituita da un propulsore della Keeway.\nIl propulsore era montato in posizione orizzontale e dotato di carburatore 12 mm Dell'Orto (di marca Gurtner su alcune versioni). L'impianto frenante era composto da un freno a disco anteriore e da un freno a tamburo al posteriore,successivamente venne messo un disco anche posteriormente. La sospensione anteriore era una tradizionale forcella da 32mm di diametro, mentre quella posteriore si affidava ad un monoammortizzatore idraulico regolabile nel precarico della molla.\nLa trasmissione era chiaramente automatica, affidata ad un variatore continuo e ad una frizione centrifuga. Tuttavia, caso piuttosto raro nel panorama dei ciclomotori, il carter della trasmissione era dotato di una piccola presa d'aria per raffreddare gli organi interni.\nDesign.\nIl design dello scooter \u00e8 opera dell'italiano Giorgio Mazzotti.\nNel corso del 1998 lo scooter fu rivisto nel design da parte del costruttore: venne rimosso il plexiglas che copriva lo scudo anteriore delle prime versioni e venne montato un diverso impianto di scarico. Negli anni successivi lo scudo venne ulteriormente modificato nella zona intorno ai fari polielissoidali e dal classico cruscotto analogico si pass\u00f2 ad un moderno cruscotto digitale composto da tre elementi.\nDa segnalare anche alcune versioni speciali denominate \"Ducati Corse\", la cui livrea era ispirata ai modelli da competizione della casa di Borgo Panigale."}
{"id": "2051684", "revid": "33689", "url": "https://it.wikipedia.org/wiki?curid=2051684", "title": "Biagio Schir\u00f2", "text": ""}
{"id": "2051689", "revid": "767487", "url": "https://it.wikipedia.org/wiki?curid=2051689", "title": "Blackwater Park (gruppo musicale)", "text": "I Blackwater Park erano un gruppo progressive rock di Berlino Ovest, avevano un cantante inglese e utilizzavano moltissimo il feedback. Realizzarono solo un album, Dirt Box, che includeva la cover dei Beatles \"For No One\" e la mini opera \"Rock Song\" e usc\u00ec nel 1971 e venne ristampato nel 1990.\nStile musicale.\nLe maggiori influenze stilistiche dei Blackwater Park erano Blue Cheer, Jimi Hendrix, Cream, Yes.\nEredit\u00e0.\nIl gruppo progressive death metal svedese degli Opeth ha chiamato in onore del gruppo il loro album del 2001, \"Blackwater Park\"."}
{"id": "2051690", "revid": "1318658", "url": "https://it.wikipedia.org/wiki?curid=2051690", "title": "PGA Tour", "text": "Il PGA Tour \u00e8 un'organizzazione che cura i principali tour professionistici di golf negli Stati Uniti. Ha sede a Ponte Vedra Beach, un sobborgo di Jacksonville, in Florida. Il suo nome ufficiale viene scritto tutto con lettere maiuscole, ovvero \"PGA TOUR\".\nIl PGA Tour \u00e8 diventato un'organizzazione a s\u00e9 stante nel 1968, quando si \u00e8 separato dalla PGA of America, che adesso \u00e8 soprattutto un'associazione di professionisti del golf, come maestri e gestori di club. I giocatori da torneo formarono dapprima una loro organizzazione, la Association of Professional Golfers (APG). In seguito, nel 1968, i giocatori abolirono la APG e si accordarono per operare come \"PGA \"Tournament Players Division\"\", una divisione completamente autonoma del PGA, sotto la supervisione di un nuovo \"Tournament Policy Board\" di 10 membri. Il nome cambia poi ufficialmente in \"PGA Tour\" nel 1975.\nNel 1981 ha una controversia per problemi di marketing con la PGA of America e decide di cambiare ufficialmente il proprio nome. A partire dalla fine di agosto di quell'anno diventa \"\"TPA Tour\", che sta per \"Tournament Players Association\" La controversia fu risolta nel giro di sette mesi e il nome del tour torn\u00f2 ad essere \"PGA Tour\"\" nel marzo 1982.\nA causa della molteplicit\u00e0 di denominazioni simili, \u00e8 bene spiegare che cosa il PGA Tour organizza e cosa invece non organizza. Il PGA tour non gestisce alcuno dei quattro tornei maggiori n\u00e9 la Ryder Cup. \u00c8 la \"PGA of America\", non il PGA Tour, ad organizzare il PGA Championship, il Senior PGA Championship, e co-organizza la Ryder Cup con il PGA European Tour. Il PGA Tour non \u00e8 coinvolto nei tour femminili negli Stati Uniti, che sono controllati dalla LPGA. Il PGA Tour inoltre non \u00e8 l'organismo ufficiale che regola il gioco del golf negli Stati Uniti: questo \u00e8 invece il ruolo della USGA, che organizza anche gli U.S. Open. Quello che invece il PGA Tour fa \u00e8 organizzare tutto il resto degli eventi golfistici settimana dopo settimana, tra cui The Players Championship e la FedEx Cup oltre alla Presidents Cup con cadenza biennale.\nTour gestiti dal PGA Tour.\nIl PGA Tour gestisce tre tour, che si giocano principalmente negli Stati Uniti, con occasionali sconfinamenti in Canada e Messico:\nIl PGA Tour organizza anche un torneo annuale di qualificazione (conosciuto con il soprannome di Q-School), che si tiene ogni autunno sulla distanza di sei giri; i primi venticinque classificati conquistano il diritto di giocare nel PGA Tour l'anno successivo. I rimanenti, se classificati entro la settantacinquesima posizione, possono invece partecipare al Nationwide Tour.\nAnche i primi venticinque nella classifica dei premi vinti del Nationwide Tour conquistano il diritto di partecipare al PGA Tour dell'anno seguente. Un giocatore che vince tre tornei del tour in un anno riceve una \"promozione sul campo\" che gli garantisce la partecipazione al PGA Tour per il resto dell'anno. Alla fine di ogni stagione i primi centoventicinque giocatori nella classifica dei premi vinti ricevono una \"\"tour card\" per l'anno successivo, che li esenta dalla qualificazioni per la maggior parte dei tornei. Tuttavia, a certi tornei, conosciuti come \"invitationals\", l'esenzione si applica solo ai primi settanta della classifica dell'anno precedente. I giocatori classificati nelle posizioni da 126 a 150 ricevono una tour card condizionata, che d\u00e0 loro la precedenza per sostituire i giocatori che decidessero di non partecipare a qualche torneo.\nVincere un torneo del PGA Tour d\u00e0 diritto ad una tour card della durata minima di due anni, a cui si aggiunge un anno per ogni ulteriore vittoria fino a un massimo di cinque anni. Vincere uno dei tre tornei del World Golf Championships oppure The Tour Championship garantisce l'esenzione dalla qualificazioni per tre anni. Chi vince uno dei quattro tornei Major o The Players Championship ottiene la partecipazione garantita al tour per cinque anni. I giocatori che vincono venti tornei del tour sono qualificati a vita. Particolari condizioni sono previste per giocatori che si trovino nei primi cinquanta o venticinque della classifica senza altri motivi di esenzione dalle qualificazioni o per i giocatori che rientrano da un infortunio.\nCome per altre organizzazioni sportive professionistiche, non vi sono regole che limitino la partecipazione al tour ai soli uomini. Nel 2003 Annika S\u00f6renstam e Suzy Whaley giocarono i tornei del PGA Tour e Michelle Wie l'ha fatto consecutivamente dal 2004 al 2008. Nessuna di loro ha per\u00f2 mai superato il taglio, anche se la Wie nel 2004 in un'occasione l'ha mancato per un solo colpo di differenza. La LPGA, invece, \u00e8 un'organizzazione riservata solo alle donne.\nIl PGA Tour pone molta attenzione alla raccolta di fondi per opere di beneficenza, spesso in favore di associazioni locali che operano nelle citt\u00e0 ove si svolgono i tornei. Con l'eccezione di alcuni tornei di pi\u00f9 antica tradizione, le regole del PGA Tour impongono che tutti i tornei del tour vengano organizzati senza scopo di lucro; il PGA Tour stessa \u00e8 un'organizzazione no-profit.\nCopertura televisiva.\nNel gennaio 2006 il PGA Tour ha annunciato di aver stretto una nuova serie di accordi per i diritti televisivi dei tornei validi dal 2007 al 2012. La CBS Sports resta la principale partner del PGA Tour e aumenter\u00e0 il numero di tornei trasmessi sulle sue frequenze da 16 a 19. La NBC Sports a sua volta aumenter\u00e0 la copertura da cinque a dieci tornei. The Golf Channel sar\u00e0 invece l'emittente a pagamento dedicata sulla televisione via cavo e coprir\u00e0 i primi giri di tutti i tornei oltre a quattro giri di alcuni tornei all'inizio e alla fine della stagione. Gli accordi non riguardano i tornei \"Major\" perch\u00e9 il PGA Tour non ne detiene i diritti. Non sono state rese note le cifre relative all'accordo, ma \u00e8 stato dichiarato che \"il montepremi e gli altri vantaggi economici per i giocatori aumenteranno di circa 600 milioni di dollari rispetto ai precedenti sei anni , un incremento del 35%\".\nI tornei del PGA Tour sono diffusamente trasmessi anche al di fuori degli Stati Uniti. Fino al 2006 nel Regno Unito i tornei erano trasmessi da Sky Sports. In seguito l'esclusiva per Regno Unito e Irlanda \u00e8 stata vinta da Setanta Sports che si \u00e8 aggiudicata i diritti per sei anni con una spesa annunciata di 103 milioni di sterline. Per assicurare al meglio la copertura, Setanta ha creato il canale Setanta Golf\nIn Italia i tornei del PGA Tour sono trasmessi dalla piattaforma satellitare Sky.\nLa struttura della stagione del PGA Tour.\nTre dei quattro grandi tornei \"Major\" si svolgono nell'arco di otto settimane, tra giugno e agosto. In passato, questo fatto ha minacciato di rendere i rimanenti due mesi e mezzo della stagione poco interessanti, perch\u00e9 alcuni dei migliori giocatori da allora in poi decidevano di gareggiare meno. La soluzione \u00e8 stata di l'introduzione di un nuovo tipo di classifica, la FedEx Cup. Da gennaio alla met\u00e0 di agosto i giocatori competono in tornei che formano la \"stagione regolare\" e guadagnano punti per la FedEx Cup, oltre al montepremi in palio. Alla fine della stagione regolare i primi 144 giocatori della classifica della FedEx Cup si qualificano per la disputa dei \"playoff\"\", quattro tornei che si svolgono tra la met\u00e0 di agosto e la met\u00e0 di settembre. Il numero di partecipanti in questi tornei viene progressivamente ridotto da 144 a 120 a 70 e alla fine ai 30 che tradizionalmente partecipano al Tour Championship. In questi tornei si possono conquistare altri punti validi per la FedEx Cup. Alla fine del Tour Championship, chi ha accumulato pi\u00f9 punti \u00e8 il campione stagionale. Per mettere in atto questo nuovo sistema il PGA Tour ha dovuto apportare cambiamenti significativi al calendario tradizionale.\nClassifica dei premi guadagnati.\nDati aggiornati: 2016.\nVincitori del montepremi pi\u00f9 grande e vincitori del maggior numero di tornei nell'anno.\nNote:\nPurivincitori della classifica a premi.\nQuesti i giocatori che si sono imposti nella classifica per pi\u00f9 di una volta:\nPremi per il giocatore e il debuttante dell'anno.\nI giocatori del PGA Tour competono per due diversi premi relativi al giocatore dell'anno. L'introduzione del premio \"PGA Player of the Year\" risale al 1948, e viene assegnato dalla PGA of America. A partire dal 1982 il vincitore \u00e8 stato scelto usando un sistema che calcoola il punteggio prendendo in considerazione le vittorie, la posizione nella classifica dei premi vinti e la media punti. Il premio \"PGA Tour Player of the Year\", conosciuto anche come \"Jack Nicklaus Trophy\", \u00e8 invece gestito dalla PGA Tour ed \u00e8 stato introdotto nel 1990; il vincitore viene scelto dai giocatori del tour con una votazione, e l'unico risultato che viene reso pubblico \u00e8 il nome del vincitore stesso. La maggior parte delle volte ad aggiudicarsi i due premi \u00e8 stato lo stesso giocatore: di fatto questo succede ininterrottamente dal 1992. Anche il premio per il \"Debuttante dell'anno\" \u00e8 stato introdotto nel 1990. Possono vincerlo i giocatori che hanno disputato la loro prima stagione come membri del PGA Tour; diversi tra i vincitori avevano gi\u00e0 avuto una buona carriera internazionale ed alcuni, quando hanno vinto il premio, avevano gi\u00e0 superato i trent'anni di et\u00e0.\nPlurivincitori del premio per il giocatore dell'anno.\nQuesti i giocatori ad aver vinto pi\u00f9 di un premio come giocatore dell'anno fino al 2007:\nGiocatori che hanno vinto pi\u00f9 premi in carriera.\nLa tabella mostra i primi dieci giocatori ad aver vinto pi\u00f9 premi nel PGA Tour fino al 26 ottobre 2008. Visto il progressivo incremento del montepremi nel corso degli anni, la classifica \u00e8 dominata da giocatori in attivit\u00e0. Il montepremi indicato non \u00e8 quello vinto complessivamente in carriera, perch\u00e9 non comprende i bonus della FedEx Cup, le vittorie in tornei non ufficiali e i guadagni ottenuti in altri tour, come l'European Tour. Inoltre i golfisti pi\u00f9 celebri incassano cifre varie volte superiori all'ammontare dei premi grazie alle sponsorizzazioni e ad attivit\u00e0 correlate al mondo del golf.\nLa lista completa sul sito ufficiale della PGA Tour qui."}
{"id": "2051692", "revid": "287204", "url": "https://it.wikipedia.org/wiki?curid=2051692", "title": "Walter Vilchez", "text": ""}
{"id": "2051695", "revid": "767487", "url": "https://it.wikipedia.org/wiki?curid=2051695", "title": "Futurama - La bestia con un miliardo di schiene", "text": "Futurama - La bestia con un miliardo di schiene (\"Futurama: The Beast with a Billion Backs\") \u00e8 il secondo dei quattro lungometraggi basati sulla serie animata televisiva \"Futurama\". In Italia il DVD del film \u00e8 stato distribuito a partire dal 28 agosto 2008.\nTrama.\nUn mese dopo l'apparizione della frattura dimensionale nell'universo in \"Futurama - Il colpo grosso di Bender\" senza che sia successo altro, la gente decide di continuare la vita di tutti i giorni. Amy e Kif decidono di sposarsi e Fry inizia una nuova relazione con una ragazza, Colleen; questo irrita Bender, visto che Fry spende pi\u00f9 tempo con Colleen che con lui. Fry scopre ben presto che la sua nuova fidanzata ha altri quattro ragazzi che vivono con lei. Cercando di adeguarsi alla situazione e andando a vivere da lei, Fry decide alla fine di mollare Colleen quando questa si accinge ad uscire con il suo sesto fidanzato.\nAlla conferenza scientifica, il professor Farnsworth propone di mandare una spedizione per investigare sulla frattura/anomalia, battendo il suo rivale Wernstrom in un gioco chiamato Deathball (una versione gigante di Labyrinth), vincendo il diritto alla spedizione. Quando Bender viene mandato a investigare, non appena sfiora l'anomalia con il suo fondoschiena metallico riceve una potente onda d'urto. Farnsworth e Wernstrom scoprono che solo gli esseri viventi possono attraversare l'anomalia, mentre oggetti elettrici come i robot vengono respinti o distrutti. I due scienziati vorrebbero provare la loro tesi con una seconda spedizione, ma la loro idea viene scartata dal presidente Nixon a favore di un assalto militare guidato dall'incapace Zapp Brannigan.\nIntanto, sia Fry che Bender iniziano a sentirsi soli e inutili. Fry, disperato, si nasconde sulla nave spaziale di Zapp per avvicinarsi e attraversare l'anomalia; Bender invece scopre l'esistenza della leggendaria Lega dei Robot, una societ\u00e0 segreta di robot che prendono in giro e disprezzano gli umani, guidata dal divo televisivo Calculon. Bender presto diventa un membro molto prestigioso e importante grazie al suo spiccato odio verso la specie umana, anche se Calculon sospetta che al di l\u00e0 delle sue parole Bender provi simpatia verso gli umani.\nMentre Fry entra nell'anomalia, Zapp pianifica di attaccarla ma riesce solo a uccidere accidentalmente il suo sottoposto Kif. Mentre vaga nello spazio dell'altro universo, Fry incontra un colossale essere con un occhio solo e numerosi tentacoli. I tentacoli iniziano cos\u00ec a uscire dall'anomalia e attaccarsi al collo di tutti gli esseri di questo universo, senza che nessuno riesca a fermarli. Fry torna sulla Terra in qualit\u00e0 di portavoce del tentacolo, che si attacca nel collo di tutti gli esseri umani, prendendone il controllo e inducendoli ad amarlo.\nBender intanto, capisce che la Lega dei Robot non fa altro che sparlare degli umani senza per\u00f2 fare azioni concrete contro questi. In ogni caso Bender aiuta Leela e i pochi superstiti a nascondersi dai tentacoli ma viene scoperto da Calculon che lo scredita agli occhi degli altri membri. Bender lo sfida a duello, dove per\u00f2 bara. Calculon decide comunque di lasciare la Lega e dare a Bender il ruolo di leader.\nLeela rimane l'ultima umana scappata dal tentacolo e riesce ad esaminarne un frammento, scoprendo che \u00e8 un organo riproduttivo della creatura (chiamato \"genitacolo\", una fusione tra le parole \"genitali\" e \"tentacoli\"; \"genitacles\" in inglese da \"genitals\", \"genitali\", e \"tentacles\", \"tentacoli\"), rivelando a tutti quanti, durante una funzione religiosa, la verit\u00e0. La creatura, chiamata \"Yivo\", ammette che all'inizio voleva solo avere un rapporto occasionale con le creature di questo universo, ma che poi si \u00e8 davvero innamorato di tutti gli esseri che lo abitano. Come segno della sua sincerit\u00e0, resuscita Kif, che scopre subito con dispiacere che durante la sua assenza Zapp ha raggirato Amy, finendo a letto insieme. Yivo chiede di iniziare un relazione seria con questo universo e rimuove a tutti i tentacoli, tornando nel suo universo.\nYivo esce con tutti gli esseri dell'universo nello stesso tempo, che rimangono piacevolmente colpiti e affascinati. In ogni caso per\u00f2 i leader dell'universo decidono, tramite una delegazione, di rompere con lui/lei, pensando che non faccia davvero sul serio. Prima che possano dirlo per\u00f2 Yivo propone di sposare tutti gli esseri dell'universo, che accettano. Intanto Bender si sente sempre pi\u00f9 trascurato dall'amico Fry e fa un patto con Robot Diavolo per organizzare un esercito di robot del Robot Inferno e invadere il mondo per sottomettere gli umani e ridar lustro alla Lega dei Robot. \nIl robot diavolo accetta di mettere al suo comando l'esercito degli inferi a patto che gli consegni il suo primogenito.\nBender glielo consegna senza alcun problema buttandolo con un calcio nell'olio bollente dei robot dannati.\nQuando per\u00f2 Bender sferra l'attacco, l'umanit\u00e0 e tutte le altre civilt\u00e0 stanno ormai lasciando questo universo per andare a vivere da Yivo, sul suo enorme corpo tramite delle scale mobili d'oro. \nBender rattristato per la notizia, dimentica il suo attacco agli umani. Non volendo rimanere solo, implora l'amico Fry di portarlo con lui.\nFry ammette dispiaciuto che non \u00e8 possibile, in quanto il varco tra i due universi non permette il passaggio di esseri artificiali ed elettronici. \nBender si ritrova cos\u00ec solo sulla Terra con la popolazione di robot, che essendo stati costruiti per servire gli umani rimangono senza nulla da fare. Intanto gli umani si trovano benissimo con Yivo, in un luogo simile al Paradiso descritto nel cristianesimo, con la sola imposizione per\u00f2 di non avere pi\u00f9 contatti con altri universi. Fry per\u00f2 disobbedisce e scrive una lettera a Bender su un foglio rosa fatto di \u201celettromateria\u201d e inviarla sulla Terra senza che Yivo lo sappia. Leela inizialmente non crede alle buone intenzioni di Yivo, ma quando nota che tutti sono davvero felici, si innamora anch'ella di Yivo e accetta di rimanere.\nBender riceve la lettera di Fry, che \u00e8 composta di elettromateria appunto (la stessa sostanza dei tentacoli di Yivo), e decide di riprendersi il suo amico con la forza. Lui e la sua armata arpionano Yivo per trascinarlo nel loro universo dove possono attaccarlo. Fry convince Bender di lasciar stare Yivo, ma Yivo scopre che la spada di Bender \u00e8 ricoperta dalla elettromateria della lettera di Fry, dato che ha la caratteristica di essere estremamente affilata. Avendo Fry rotto la promessa di non avere contatti con altri universi oltre a quello di Yivo, decide di rompere col nostro universo. Mentre tutti lasciano il corpo e l'universo di Yivo salendo sulla nave di Bender, Yivo trova consolazione in Colleen e i due iniziano una relazione, con grande tristezza di Fry. Mentre tutti tornano a casa l'anomalia scompare per sempre.\nTutti si lamentano che non saranno pi\u00f9 felici e innamorati come con Yivo; Fry cerca di proporre a Leela di uscire, ma la ragazza non accetta pensando di essere solo un rimpiazzo di Colleen; la relazione tra Kif e Amy \u00e8 messa in discussione dalla scappatella di Amy con Zapp, e Kif per la prima volta colpisce con un pugno allo stomaco il suo superiore; Farnsworth e Wernstrom tornano a litigare come in passato su ogni cosa. Bender cerca di far capire loro che quello che provavano per Yivo non era vero amore, in quanto troppo perfetto, infatti a suo dire l'amore per essere definito cos\u00ec deve essere sospettoso, insicuro e avido, infine il robot, l'unico contento, abbraccia Leela e Fry."}
{"id": "2051698", "revid": "767487", "url": "https://it.wikipedia.org/wiki?curid=2051698", "title": "Zave\u0161\u010danie professora Dou\u0117lja", "text": "Zave\u0161\u010danie professora Dou\u0117lja (cir. rus. \u0417\u0430\u0432\u0435\u0449\u0430\u043d\u0438\u0435 \u043f\u0440\u043e\u0444\u0435\u0441\u0441\u043e\u0440\u0430 \u0414\u043e\u0443\u044d\u043b\u044f, Il testamento del professor Dowell) \u00e8 un film sovietico di fantascienza di Leonid Menaker del 1984.\nTrama.\nIl professor Dowell e il suo assistente dottor Kern stanno lavorando e studiando un metodo per resuscitare.\nIl dott. Kern uccide intanto il professor Dowell in un incidente stradale ma la sua testa viene tenuta in vita dallo stesso Kern per poterne estrapolare tutti i segreti della scienza.\nIn seguito la testa vivente di una donna si appropria del corpo di una giovane ragazza che \u00e8 la fidanzata del figlio del professor Dowell.\nIl dott Kern spaccer\u00e0 l'invenzione per propria ma il figlio del professor Dowell aiuter\u00e0 la testa del padre a dire la verit\u00e0."}
{"id": "2051703", "revid": "1573940", "url": "https://it.wikipedia.org/wiki?curid=2051703", "title": "Chiesa di San Giuseppe Artigiano (Forl\u00ec)", "text": "La chiesa di San Giuseppe Artigiano si trova nella zona sud di Forl\u00ec, al termine di Viale Spazzoli in una nuova zona residenziale periferica della citt\u00e0.\nPrecedentemente la chiesa era un prefabbricato di legno ma il 1\u00ba dicembre 2001 venne posta la prima pietra della nuova struttura. I lavori terminarono agli inizi del gennaio 2003.\nLa chiesa, in stile moderno, presenta un unico piano basso con ad un lato una cappella. Il campanile, anch'esso molto basso e moderno, presenta quattro campane su due piani."}
{"id": "2051705", "revid": "945903", "url": "https://it.wikipedia.org/wiki?curid=2051705", "title": "Dirt Box", "text": "Dirt Box \u00e8 l'unico album del gruppo progressive rock tedesco dei Blackwater Park, uscito nel 1972.\nStile musicale.\nTutte le canzoni sono un miscuglio di sonorit\u00e0 provenienti da Cream, Yes, Jimi Hendrix e Blue Cheer che con la canzone Rock Song raggiungono il massimo dell'album, l'ultima canzone \u00e8 For No One, una cover dei Beatles tratta dall'album Revolver del 1966."}
{"id": "2051707", "revid": "287204", "url": "https://it.wikipedia.org/wiki?curid=2051707", "title": "Federazione cestistica dell'Austria", "text": "La \u00d6sterreichischer Basketball Verband (acronimo \u00d6BV) \u00e8 l'ente che controlla e organizza la pallacanestro in Austria.\nLa federazione controlla inoltre la nazionale di pallacanestro dell'Austria. Ha sede a Vienna e l'attuale presidente \u00e8 Hanns Vanura.\n\u00c8 affiliata alla FIBA dal 1934 e organizza il campionato di pallacanestro austriaco."}
{"id": "2051713", "revid": "339392", "url": "https://it.wikipedia.org/wiki?curid=2051713", "title": "Cannone T-12", "text": ""}
{"id": "2051719", "revid": "533647", "url": "https://it.wikipedia.org/wiki?curid=2051719", "title": "Armoriale delle famiglie italiane (Z)", "text": "Questo \u00e8 l'armoriale delle famiglie italiane il cui cognome inizia con la lettera Z.\nBibliografia.\n(10) - \u201cNotizie storiche e genealogiche sui cittadini veneziani \u201d di G. Tassini, Venezia 1888\n(11) - Il libro d'argento delle famiglie venete nobili, cittadine e popolari di G. Dolcetti, Venezia 1925\n(12) - F.G. Farkas, P. Kir\u00e1ly, Catalogus Manuscriptorum Bibliothecae Reg. Scient. Universitatis Budapestinensis Tomus II. Pars II. Catalogus Litterarum Originalium Ac Collectionis. Hevenessianae Et Prayanae, Budapest 2006\n(13) - Blasonario veneto di Eugenio Morando di Custoza, Verona 1985\n(14) - Cenni storici sulle famiglie di Padova e sui monumenti dell'universit\u00e0 premesso un breve trattato sull'arte araldica, Padova 1842\n(18) - Lo stemmario Alidosi nell'Archivio di stato di Bologna, di Giuseppe Plessi, Roma 1962."}
{"id": "2051724", "revid": "288300", "url": "https://it.wikipedia.org/wiki?curid=2051724", "title": "Terminologia calcistica", "text": ""}
{"id": "2051726", "revid": "1632387", "url": "https://it.wikipedia.org/wiki?curid=2051726", "title": "Setacciatura", "text": "La setacciatura (o vagliatura) \u00e8 una metodica utilizzata (ad esempio nell'ingegneria civile) per stabilire la distribuzione di dimensioni delle \"particelle\" (o meglio dei \"granuli\") di un solido granulare. La determinazione della distribuzione di dimensione delle particelle (o \"distribuzione granulometrica\") viene detta \"analisi granulometrica\".\nI materiali che si utilizzano nella setacciatura possono essere svariati, ad esempio: sabbie, frammenti di roccia, argilla, granito, feldspati, carbone, terreni, polveri, grano e semenze.\nGrazie alla facilit\u00e0 di esecuzione, la setacciatura \u00e8 probabilmente la tecnica pi\u00f9 utilizzata per effettuare analisi granulometriche.\nLa setacciatura pu\u00f2 essere utilizzata sia come metodo di analisi, nel caso in cui siamo interessati a stabilire le propriet\u00e0 del materiale, sia come metodo di separazione, nel caso in cui siamo interessati a selezionare i tagli del materiale granulare; la procedura nei due casi rimane identica, ma differenti sono i volumi di solido trattato.\nProcedura.\nNell'analisi granulometrica per setacciatura fa uso di appositi setacci disposti in serie, ognuno dei quali trattiene la frazione di solido i cui granuli hanno dimensioni maggiori dei fori del setaccio.\nDopo avere impilato i setacci, un campione pesato di solido viene adagiato sul piatto superiore, che \u00e8 rappresentato dal setaccio a maglia pi\u00f9 larga. I piatti inferiori sono costituiti da setacci a maglia via via pi\u00f9 fine, e il piatto alla base della colonna \u00e8 costituito da una scodella piana, in cui vengono raccolti tutti i granuli con diametro minore dell'apertura della maglia del setaccio pi\u00f9 basso.\nLa colonna di setacci viene generalmente appoggiata su uno scuotitore meccanico, chiamato \"vibrovaglio\".\nIl vibrovaglio scuote la colonna per un determinato lasso di tempo, passato il quale si procede alla pesatura delle frazioni di solido trattenute in ciascun piatto (o setaccio). Il peso di ciascuna frazione solida viene quindi rapportato al peso del solido totale, per ottenere la percentuale (in massa) di solido trattenuto in ciascun piatto.\nSi costruisce quindi la cosiddetta curva granulometrica, riportando in ascissa il diametro dei grani e in ordinata la percentuale massica di solido trattenuto avente tale diametro dei grani.\nLa procedura completa viene descritta dall'\"American Society for Testing and Materials\"(ASTM) C 136 e dall'\"American Association and State Highway and Transportation Officials\" (AASHTO) T 27\nI risultati dell'analisi granulometrica sono utilizzati nell'ambito dell'ingegneria civile per vari scopi, ad esempio nella scelta dell'aggregato migliore per le miscele cementizie e per l'asfalto.\nMetodologie.\nSetacciatura oscillatoria di tipo tridimensionale.\nNella setacciatura oscillatoria di tipo tridimensionale (in inglese \"throw-action sieving\") vengono imposti al setaccio dei movimenti di accelerazione verticali accompagnati da rotazioni sul piano orizzontale (queste ultime hanno il compito di distribuire il campione di solido in maniera pi\u00f9 omogenea possibile lungo la superficie del setaccio).\nIl moto in verticale fa s\u00ec che le particelle rimangono sospese nell'aria per un breve tempo. Quando le particelle ricadono verso le aperture della maglia del setaccio, avranno una orientazione nello spazio che era differente da quella iniziale: in questa maniera, le particelle che non sono perfettamente sferiche riescono a passare dai fori con pi\u00f9 facilit\u00e0 rispetto al caso di movimenti diretti solo lungo la direzione orizzontale, in quanto durante l'operazione di setacciatura in alcuni istanti saranno disposti con il loro asse maggiore in verticale (quindi avranno maggiore possibilit\u00e0 di passare) e in altri momenti in orizzontale (quindi avranno una minore possibilit\u00e0 di passare).\nSetacciatura circolare orizzontale.\nNella setacciatura circolare orizzontale (in inglese \"horizontal sieving\") il setaccio viene mosso in maniera circolare lungo il piano orizzontale.\nSetacciatura con movimento sussultorio e rotatorio.\nLa setacciatura con movimento sussultorio e rotatorio o setacciatura circolare con colpi verticali (in inglese \"tapping sieving\") avviene imponendo al setaccio delle oscillazioni verticali di piccola ampiezza ma frequenti, e al tempo stesso il setaccio viene fatto ruotare.\nSetacciatura a colonna d'aria.\nLa setacciatura circolare orizzontale (in inglese \"sonic sieving\").\nSetacciatura ad umido.\nLa setacciatura ad umido (in inglese \"wet sieving\") viene utilizzata nei casi in cui le particelle tendono a coalescere per umidit\u00e0 o per effetti elettrostatici tra granuli e rete metallica formando degli agglomerati con diametro maggiore. \u00c8 utilizzata quindi per diametri minori di 0.5\u00a0mm (sabbia fine). La presenza di un flusso d'acqua dall'alto diminuisce le forze di attrazione tra le particelle e ne migliora in questo caso la separazione. Di solito si procede per via umida dalla frazione passante a 2\u00a0mm separata a secco."}
{"id": "2051742", "revid": "287204", "url": "https://it.wikipedia.org/wiki?curid=2051742", "title": "Moise Kisling", "text": ""}
{"id": "2051743", "revid": "287204", "url": "https://it.wikipedia.org/wiki?curid=2051743", "title": "Chaim Soutine", "text": ""}
{"id": "2051753", "revid": "793215", "url": "https://it.wikipedia.org/wiki?curid=2051753", "title": "Jasnaja Poljana", "text": "J\u00e0snaja Polj\u00e0na (, \u00abRadura Serena\u00bb) \u00e8 la tenuta in cui visse, oper\u00f2 e fu sepolto lo scrittore russo Lev Tolstoj, ubicata nello \u0160\u010d\u00ebkinskij rajon, a dodici chilometri da Tula, citt\u00e0 della Russia europea.\nStoria.\nIl luogo fu occupato e parzialmente profanato dai tedeschi durante la seconda guerra mondiale, ma gli oggetti pi\u00f9 importanti che vi erano custoditi, previamente allontanati dalla tenuta, furono reintrodotti nel museo dopo il 1945. Ad oggi il podere di Tolstoj costituisce una delle attrazioni turistiche pi\u00f9 visitate della Russia.\nTolstoj, ereditata la villa dalla madre, la principessa Volkonskaja, vi trascorse l'infanzia. Ma da giovane dovette venderla per pagare le perdite al gioco: essa fu ceduta ad un vicino di casa che smont\u00f2 pezzo per pezzo la palazzina nobile per ricostruirla sulle sue terre; rimase a Tolstoj solo la \"d\u00e9pendance\" dell'antica residenza. \nDopo il servizio militare ed i viaggi per l'Europa, lo scrittore fece ritorno a quel che restava della villa e, sposatosi, vi risiedette con la famiglia per tutta la vita (eccezion fatta per alcuni anni trascorsi a Mosca). Fu infatti a Jasnaja Poljana che elabor\u00f2 i suoi capolavori maggiori, tra cui \"Guerra e pace\" e \"Anna Karenina\":\nDopo la morte dello scrittore, la residenza fu trasformata in un museo celebrativo, tuttora visitabile, nel quale sono custoditi i ventiduemila volumi della sua biblioteca oltre a numerosi suppellettili ed effetti personali. La prima direttrice del museo fu la figlia dello stesso scrittore, Aleksandra Tolstaja, cui \u00e8 subentrato attualmente un discendente.\nSull'orlo di un dirupo, nei pressi di Jasnaja Poljana, \u00e8 situato l'umile sepolcro di Tolstoj, privo di croce e di epitaffio e sommerso interamente dall'erba, cos\u00ec come lo scrittore desiderava che fosse.\nLe mele di Tolstoj.\nTolstoj, conformemente ad un'usanza propiziatoria russa, si dedic\u00f2 personalmente alla realizzazione di un frutteto di 8.550 esemplari all'interno della tenuta. Allo scopo, lo scrittore utilizz\u00f2 7.900 alberi di melo dell'Alto Adige, regione allora inclusa nell'impero austro-ungarico, una variet\u00e0 corrispondente a quella della Val di Non."}
{"id": "2051754", "revid": "1005847", "url": "https://it.wikipedia.org/wiki?curid=2051754", "title": "Elezioni europee del 2004 in Slovenia", "text": "Le elezioni europee del 2004 in Slovenia si sono tenute il 13 giugno."}
{"id": "2051771", "revid": "110157", "url": "https://it.wikipedia.org/wiki?curid=2051771", "title": "Federazione cestistica dell'Azerbaigian", "text": "La Azerbaijan Basketball Federation \u00e8 l'ente che controlla e organizza la pallacanestro in Azerbaigian.\nLa federazione controlla inoltre la nazionale di pallacanestro dell'Azerbaigian. Ha sede a Baku e l'attuale presidente \u00e8 Nadir Nasibov.\n\u00c8 affiliata alla FIBA dal 1992 e organizza il campionato di pallacanestro azero.\nCollegamenti esterni.\nSito ufficiale FIBA"}
{"id": "2051776", "revid": "309289", "url": "https://it.wikipedia.org/wiki?curid=2051776", "title": "\u010carky", "text": "Il \u010carky () \u00e8 un fiume della Russia siberiana orientale (Repubblica Autonoma della Sacha-Jacuzia), affluente di destra della Ady\u010da (bacino idrografico della Jana).\nNasce dal sistema montuoso dei monti \u010cerskij, dal versante meridionale della catena dei monti Onelskij e scorre nella valle scavata fra i monti Borong e i monti del \u010cibagalach. Sfocia nell'Ady\u010da a 338\u00a0km dalla foce.\nIl fiume congela, ogni anno, dai primi di ottobre alla fine di maggio."}
{"id": "2051777", "revid": "287204", "url": "https://it.wikipedia.org/wiki?curid=2051777", "title": "Carky", "text": ""}
{"id": "2051778", "revid": "92723", "url": "https://it.wikipedia.org/wiki?curid=2051778", "title": "Alberto Bardi", "text": "Biografia.\nFiglio di genitori benestanti residenti a Mezzano, inizi\u00f2 a studiare pittura a Ravenna presso la scuola d'arte sotto la guida di Teodoro Orselli, iscrivendosi successivamente ad ingegneria.\nLa Resistenza.\nChiamato alle armi come ufficiale alpino sul fronte russo, subito dopo l'armistizio prese contatto con la Resistenza ravennate, diventandone uno dei leader militari con il nome di battaglia di Falco.\nA stretto contatto con il gruppo dirigente del PCI, sin dal settembre del 1943 si un\u00ec a una formazione partigiana di montagna operante sull'Appennino forlivese (il Gruppo Salvatore), per poi essere nominato, nel dicembre, alla costituzione della Brigata Garibaldi Romagnola comandata da \"Libero\", vicecomandante. Successivamente, dopo una crisi organizzativa, alla fine di marzo del '44, venne nominato comandante della 1\u00aa delle tre brigate del neo-costituito Gruppo Brigate Romagna, posto sotto il comando di Pietro Mauri, con \"Libero\" Capo di Stato Maggiore. Sotto il suo comando, la 1\u00aa Brigata sostenne l'attacco alla caserma repubblichina di Sant'Agata Feltria, il 2 aprile 1944, nel corso del quale furono catturati 15 tra militi della G.N.R., tedeschi e carabinieri.\nSuccessivamente, nel corso del rastrellamento nazifascista che port\u00f2 al temporaneo dissolvimento della Brigata Garibaldi, durante un'operazione di sganciamento, il gruppo da lui comandato sostenne vittoriosamente un importante combattimento in localit\u00e0 Calanco, vicino al borgo di Fragheto, frazione di Casteldelci, ove nei giorni immediatamente successivi (7 aprile 1944) si consum\u00f2 un eccidio per caratteristiche simile a quelli di Marzabotto e di Sant'Anna di Stazzema con l'uccisione di 30 contadini nella quasi totalit\u00e0 donne, vecchi e bambini.\nCon la successiva ristrutturazione delle SAP e dei GAP romagnoli \"Falco\", nel giugno 1944, divenne comandante della neonata 28\u00aa Brigata GAP \"Mario Gordini\", al cui comando rimase fino al dicembre 1944 \u2013quando fu sostituito da Arrigo Boldrini (Bulow) \u2013 per diventare membro del C.L.N. di Ravenna.\nMembro del \"Comando Piazza\" di Ravenna nel settembre 1944, occup\u00f2 costantemente una posizione di primo piano in seno alla Resistenza romagnola.\nL'attivit\u00e0 artistica.\nNel dopoguerra si dette all'insegnamento presso l'Accademia di Belle Arti di Ravenna, ritornando alla originaria passione per la pittura, pur continuando la sua militanza nel PCI, di cui divenne dirigente e figura di riferimento intellettuale.\nSperimentatore, pass\u00f2 attraverso varie fasi stilistiche, pervenendo all'astrattismo a partire dal figurativo.\nAll'inizio degli anni '60 si trasfer\u00ec definitivamente a Roma, diventando segretario della \"Casa della cultura\" dal 1967 sino al 1984.\nOltre a continuare la sua personale ricerca come pittore, parallelamente si un\u00ec ad un gruppo di artisti, musicisti, scrittori, architetti denominato ALTRO / LAVORO INTERCODICE, un laboratorio aperto a diverse forme espressive: danzatori, pittori, musicisti, architetti, fotografi e artisti della pi\u00f9 diversa estrazione che realizzarono insieme mostre e spettacoli teatrali.\nDopo la morte dell'artista, avvenuta nel 1984, hanno avuto luogo numerose retrospettive a Roma, Viterbo, Ravenna, Macerata, Gubbio, Cagliari, Cesena, Roma."}
{"id": "2051779", "revid": "80339", "url": "https://it.wikipedia.org/wiki?curid=2051779", "title": "Charky", "text": ""}
{"id": "2051781", "revid": "599013", "url": "https://it.wikipedia.org/wiki?curid=2051781", "title": "Fondina", "text": "La fondina (dal latino \"funda\": involucro in pelle) \u00e8 un contenitore atto al trasporto sulla persona di armi da fuoco corte, come pistole o rivoltelle.\nStoria.\nLe fondine sono entrate in uso quando sono state inventate le prime pistole dotate di acciarini di uso pratico. Gi\u00e0 nel secolo XVI se ne costruivano di vari tipi (generalmente aperte anche inferiormente data la lunghezza delle canne allora fabbricate). In taluni casi si fabbricavano fondine multiple in grado di contenere due ed anche tre pistole, data la necessit\u00e0 di avere pi\u00f9 colpi a disposizione ma potendo disporre solo di armi a colpo singolo. Si sono poi succeduti molti altri tipi che hanno risentito generalmente della moda estetica del momento, specialmente nelle decorazioni (tipiche sono quelle degli anni del Barocco, riccamente decorate e colorate), fino ai tempi moderni quando prevale la funzionalit\u00e0. Si fabbricano ancora fondine decorate (specialmente in cuoio e del tipo \u201cwestern\u201d) ma la priorit\u00e0 nel progetto costruttivo \u00e8 data sempre alla funzionalit\u00e0 ed alla praticit\u00e0 di uso.\nStruttura.\nLa fondina \u00e8 ovviamente aperta sul lato dal quale si deve estrarre l'arma. Il lato opposto \u00e8 generalmente chiuso ma pu\u00f2 essere aperto in alcuni casi (soprattutto nel caso dei tipi \u201cwestern\u201d). Spesso \u00e8 presente (specialmente nei casi delle fondine da cintura da portarsi esternamente) un elemento che la chiude in alto in modo da proteggere l'arma e per prevenirne eventuali cadute o per evitare che l'arma venga sfilata nel caso di colluttazioni.\nIl tipo ascellare invece non sempre presenta l'elemento di chiusura a causa della differente modalit\u00e0 di porto. Questo rende l'estrazione pi\u00f9 veloce e proprio a quest'ultimo fine vengono fabbricate fondine aperte anche anteriormente e in grado di tenere ferma la pistola grazie ad un elemento metallico inserito nel loro spessore che funziona come una molla: in tal caso \u00e8 sufficiente tirare la pistola in avanti per estrarla. Esistono anche modelli di fondine ascellari che permettono il porto della pistola capovolta (e trattenuta in modo analogo) in modo da permetterne un'estrazione altrettanto, e forse pi\u00f9, veloce\nMateriali.\nAnche se sono state fabbricate (soprattutto per alcuni eserciti) fondine in tela a causa della economicit\u00e0 di questa stoffa, il materiale tradizionale \u00e8 il cuoio, molto usato sia per la sua durata sia per fattori estetici. Tuttavia recentemente gli sono stati affiancati vari tipi di polimeri che presentano una buona robustezza ed una minore sensibilit\u00e0 agli agenti atmosferici e agli altri fattori che potrebbero danneggiarli (ad esempio il sudore se trattasi di tipi ascellari).\nIn passato sono state fabbricate anche fondine in legno che avevano, oltre alla loro propria funzione, quella di poter essere applicate al calcio dell'arma in modo da costituirne un prolungamento per l'appoggio alla spalla. Tipiche sono quelle delle pistole Mauser, Luger e Browning. A causa dell'evoluzione delle armi da fuoco questo tipo particolare tende a cadere in disuso anche se per alcune armi moderne come la Heckler &amp; Koch VP70 \u00e8 previsto come accessorio opzionale.\nTipi.\nDa cintura.\nAdatta all'applicazione alla cintura dei pantaloni (o ad un \u201ccinturone\u201d apposito, come.spesso utilizzato nel periodo del far west). Permette un'estrazione veloce dell'arma ma \u00e8 facilmente visibile sotto abiti borghesi. \u00c8 generalmente usata infatti solo dagli operatori delle forze dell'ordine che non devono nascondere la pistola. Spesso tale modello \u00e8 provvisto di un vano esterno per l'alloggiamento di un caricatore di riserva.\nSempre da applicazione alla cintura \u00e8 anche la fondina detta \"inside\", cio\u00e8 portata all'interno dei pantaloni, generalmente chiamata con l'acronimo inglese IWB, \"inside the waistband = interna alla cintura\" (in contrapposizione alla succitata OWB, \"outside the waistband\"). \nTale tipo di fondina permette un'ottima occultabilit\u00e0 dell'arma ma non sempre un'altrettanto rapida estrazione.\nAscellare.\nProgettata per tenere l'arma sotto (o vicino) all'ascella consente il porto in abiti normali senza essere visibile, ed \u00e8 generalmente usata dagli agenti di polizia non in divisa o dai civili che siano in possesso di una licenza di porto di armi. \u00c8 sorretta da una cinghia apposita che pu\u00f2 cingere il torace e la spalla o anche soltanto la spalla, a seconda del tipo."}
{"id": "2051784", "revid": "3732", "url": "https://it.wikipedia.org/wiki?curid=2051784", "title": "La Gazzetta dello Sport", "text": "La Gazzetta dello Sport (La Gazzetta Sportiva di domenica e occasionalmente definita con i nomignoli \"Gazza\" e \"Rosea\" in Italia) \u00e8 un quotidiano sportivo italiano, con sede a Milano. \u00c8 il sesto quotidiano italiano per diffusione, nonch\u00e9 il primo quotidiano sportivo del Paese e il pi\u00f9 longevo d'Europa nel suo genere. Dal 9 marzo 2008 viene adottato lo slogan \"Tutto il rosa della vita\".\nStoria.\nLe origini.\nNegli anni ottanta del XIX secolo a Milano lo sport inizia a diventare un'attivit\u00e0 popolare. La gente si appassiona soprattutto di ciclismo, ippica e podismo. Le pubblicazioni sportive dell'epoca sono in gran parte specialistiche.\nNel 1893 esce a Milano il settimanale \"Il Ciclo\" (su carta rosa, dal 1894 \"La Bicicletta\", su carta verde) del \"Corriere della Sera\" con il quale il quotidiano tenta di strappare lettori al \"Secolo\" di Raffaele Sonzogno che \u00e8 il giornale pi\u00f9 letto in citt\u00e0. In tre anni raggiunge la ragguardevole tiratura di 25\u00a0000 copie. Nel 1895 Sonzogno incarica Eliso Rivera di fondare \"Il Ciclista\". Il primo numero esce il 4 luglio. Sei mesi dopo Sonzogno, non soddisfatto, invita il torinese Eugenio Camillo Costamagna, direttore de \"La Tripletta\", dedicato anch'esso al ciclismo, a venire a Milano per rafforzare \"Il Ciclista\". Rivera e Costamagna decidono di fondare una gazzetta che si occupi di tutti gli sport, imitando analoghe esperienze francesi come \"Le V\u00e9lo\" e il \"Paris-V\u00e9lo\". La nuova testata si chiama \"Gazzetta dello Sport\". Il binomio Rivera/Costamagna assume la direzione. Il primo ha 31 anni e il secondo 32.\nLa redazione \u00e8 ospitata nei locali forniti da Sonzogno, in via Pasquirolo a Milano, alle spalle del Duomo. A fare il giornale sono in tutto cinque persone:\nPer ogni sport vi \u00e8 uno stuolo di collaboratori, la maggior parte di essi sono ex atleti: Riccardo Arpisella per l'ippica, Roderico Rizzotti ed Alberto Cougnet (padre di Armando) per la scherma (Cougnet si occupava anche di pugilato), Giorgio Sinigaglia e Alessandro Bossi fornivano le notizie sull'alpinismo. La ginnastica e i giochi sportivi erano di competenza di Daniele Marchetti, mentre gli articoli di tennis erano firmati da Tom Antongini. Canottaggio e nuoto ebbero come collaboratori, rispettivamente: Camillo Baglioni e Giuseppe Cant\u00f9. Al tiro a segno Lorenzo Noci, mentre al tiro a volo Agostino Caprioli. \nIl giornale esce il luned\u00ec e il venerd\u00ec, poich\u00e9 i giorni in cui si svolgono la maggior parte delle gare sportive sono sabato/domenica e mercoled\u00ec/gioved\u00ec, \u00e8 stampato su carta verde chiaro (la stessa carta del \"Ciclista\"), su quattro pagine. L'impaginazione \u00e8 su 5 colonne.\nIl giornale riporta nella stessa testata tre titoli: \u201cGazzetta dello Sport\u201d in alto e \u201cIl Ciclista\u201d e \u201cLa Tripletta\u201d sottostanti. \u201cCiclista\u201d e \u201cTripletta\u201d sono affiancati, ma tra di essi c'\u00e8 una differenza sostanziale: mentre \"Il Ciclista\" continua le pubblicazioni (e la Gazzetta \u00e8 un suo supplemento) \"La Tripletta\" \u00e8 stata chiusa ed ha portato in \u201cdote\u201d il suo nome al nuovo giornale. Sul primo numero compare l'indicazione \"Anno II \u2013 N. 1 (28)\", perch\u00e9 \"Il Ciclista\" \u00e8 nato l'anno precedente e, nel corrente anno, ha gi\u00e0 fatto 27 uscite. Per i primi giorni le due testate \"madri\" sono stampate con un carattere pi\u00f9 grande, ma gi\u00e0 alla fine di aprile il rapporto \u00e8 capovolto. La Gazzetta dello Sport esce due volte la settimana, il luned\u00ec e il venerd\u00ec, \u00e8 di quattro pagine di grande formato.\nLa prima tiratura \u00e8 di 20\u00a0000 copie. Come per gli altri giornali, una copia costa 5 centesimi di lire. L'articolo di fondo del primo numero \u00e8 affidato a Costamagna. L'argomento iniziale del pezzo \u00e8 mostrare come, in epoca odierna, il significato che ha assunto lo \"sport\" sia diverso da quello che ha avuto presso gli antichi Greci. Uno dei tratti principali che contraddistingue lo sport in epoca moderna \u00e8 la sua rilevanza sociale: la gente si interessa di sport, ne parla. I campioni sportivi diventano personaggi famosi: sono sulla bocca di tutti. Poi appare la frase centrale del pezzo: \u201cPer trattare quindi lo \"sport\", bisogna sentirsi in grado di correre coi tempi, prevenire, arrivare\u201d. Ed \u00e8 quello che si propone di fare il nuovo giornale.\nNella prima pagina del numero 1 tutti i titoli appaiono su una sola colonna e riguardano un solo sport: il ciclismo, lo sport pi\u00f9 seguito in Italia all'epoca. La pagina \u00e8 senza fotografie.\nSul numero 2 i due direttori indicano cos'\u00e8 \u00abLa Gazzetta\u00bb: un giornale fatto di notizie e di resoconti dettagliati, scritti immediatamente dopo la conclusione degli avvenimenti sportivi. Per una fortunata coincidenza, la \"Gazzetta\" appare tre giorni prima della nascita delle prime Olimpiadi moderne, che si celebrano ad Atene dal 6 al 15 aprile 1896. Sul numero del 13 aprile i lettori possono trovare la descrizione della cerimonia di inaugurazione.\nLa \"Gazzetta\" \u00e8 il primo giornale del Paese a trattare tutti i rami dello sport. Il primo numero ha venduto tutte le 20\u00a0000 copie stampate e gi\u00e0 dal 24 aprile la testata \"La Gazzetta dello Sport\" (con l'articolo) appare in primo piano, surclassando i nomi dei due settimanali che l'hanno generata. In questo primo periodo l'impaginazione privilegia il ciclismo, che appare sempre in prima pagina. Nelle pagine interne del giornale, oltre al ciclismo, al trotto e al galoppo, compaiono podismo (chiamato all'epoca \"sport pedestre\"), caccia, scherma, canottaggio, tiro a segno, tiro al piccione, atletica leggera, lotta, vela e tennis. Il 21 dicembre 1896, otto mesi e mezzo dopo la sua nascita, \"La Gazzetta dello Sport\" incomincia anche la pubblicazione di un romanzo d'appendice di argomento sportivo. Imitando il \"feuilleton\" francese il giornale di Costamagna e Rivera spera, attraverso il racconto sportivo, di conquistare il maggior numero di lettori possibile anche nei periodi in cui le manifestazioni sportive sono diradate. \nIl 4 settembre si era tentato il passaggio ad una carta color giallo \"alla francese\", cio\u00e8 ispirato ad una moda che viene d'Oltralpe. L'esperimento dura poco perch\u00e9 dal 1\u00ba gennaio 1897 si torna al verde chiaro originale. Inoltre con il primo numero dell'anno nuovo scompare la sottotestata \"Il Ciclista e la Tripletta\": la Gazzetta assume il nome attuale. Anche Rivera, dopo Costamagna, ha deciso infatti di chiudere il proprio giornale per concentrarsi totalmente sul bisettimanale. Alla fine del 1897 l'impaginazione passa dalle 5 colonne iniziali a 6 colonne.\nNel 1898 avviene la prima importante novit\u00e0 editoriale: esce il \"Supplemento Mensile Illustrato\", che arricchisce le notizie del giornale mostrando i volti dei campioni dello sport. La foliazione iniziale del Supplemento \u00e8 di 16 pagine. Nel maggio dello stesso anno la citt\u00e0 di Milano viene scossa dai moti popolari di protesta. Eliso Rivera segue da vicino le manifestazioni e viene messo in carcere perch\u00e9 sospettato di anarchismo insieme a due redattori. Dopo 22 giorni viene rilasciato per insufficienza di prove. Ma non ritorna pi\u00f9 alla Gazzetta: si dimette dalla direzione per dedicarsi alla professione per cui aveva studiato, l'avvocatura. Lo sostituisce il redattore della scherma, Roderico Rizzotti, che affianca Costamagna come direttore. Teodoro Magnasco viene promosso capo redattore. In dicembre il giornale si trasferisce in via Santa Radegonda, in un edificio pi\u00f9 ampio con quattro locali. Il giornale viene stampato nello stabilimento Golio, nella vicina via Agnello su una lenta macchina con carrello puntifoglio; i Golio utilizzano una comune carta di colore bianco. Entra in redazione il giovane Armando Cougnet, che \u00e8 giunto a Milano da Reggio Emilia percorrendo tutta la distanza che separa le due citt\u00e0 in bicicletta.\nIl colore rosa.\nL'idea di stampare la \"Gazzetta\" su normale carta bianca dura solo un mese. Alla fine dell'anno il giornale annuncia ai lettori il cambio di colore delle pagine: dal verde al rosa. La novit\u00e0 viene comunicata ai lettori sul numero del 27 dicembre 1898 con un titolo a tutta pagina, il primo nella storia del giornale. Il nuovo colore fa il suo esordio il 2 gennaio 1899. Il rosa si impone subito e diventer\u00e0 il simbolo distintivo del giornale.\nNel 1899 il \"Supplemento\" illustrato raddoppia: passa da mensile a quindicinale. Nello stesso anno la Gazzetta organizza il suo primo avvenimento sportivo: un incontro di scherma tra Agesilao Greco e il belga Fernand Desmet, che si disputa il 4 agosto.\nNel 1902 viene lanciata la prima manifestazione sportiva popolare organizzata dal giornale: la gara podistica Milano-Monza-Milano. La Gazzetta cresce: la tiratura sale a 36\u00a0000 copie. Nonostante il successo, Rizzotti si dimette per divergenze sulla conduzione. Costamagna rimane direttore unico del giornale; Armando Cougnet assume la direzione amministrativa. Nuovo capo redattore \u00e8 nominato il giovane Edgardo Longoni. Longoni lascia dopo due anni per andare a dirigere un altro giornale, \"Gli Sports\". Il suo successore, nel 1904 \u00e8 Tullo Morgagni. Su iniziativa di Morgagni, romagnolo appassionato di motociclismo, la Gazzetta organizza la prima competizione motociclista italiana: la \u00ab1000 km a squadre\u00bb. La gara si disputa il 26 giugno, con partenza da Rogoredo, alle porte della citt\u00e0.\nFino al 1905 la periodicit\u00e0 rimane stabilmente bisettimanale; solo in occasione di grandi eventi la \"Gazzetta\" esce per pi\u00f9 giorni consecutivi. Per fronteggiare la concorrenza de \"Gli Sports\", diretto da Longoni, il giornale organizza una nuova corsa ciclistica, il Giro di Lombardia. La prima edizione si tiene il 12 novembre 1905. Anche questa iniziativa riscuote successo; il Giro di Lombardia diventer\u00e0 in pochi anni un appuntamento classico del ciclismo internazionale. Alla fine dell'anno 1906 viene pubblicato un annuario sportivo e si d\u00e0 vita ad una serie di ritratti dei grandi campioni. Per la prima volta appaiono sulla Gazzetta le fotografie dei protagonisti dello sport (finora riservate al \"Supplemento\").\nIn occasione della \u00abMostra del ciclo e dell'automobile\u00bb, grande fiera che si svolge a Milano, il giornale sperimenta l'uscita con cadenza quotidiana. La Gazzetta esce nelle edicole per tutti i 15 giorni della durata della Mostra. Nel 1907 il giornale organizza un'altra corsa ciclistica, questa volta in apertura di stagione, la Milano-Sanremo. Anche questa competizione ha successo ed entrer\u00e0 nel programma internazionale come gara di inizio stagione. Nel corso dell'anno la Gazzetta tocca la tiratura-record di 102\u00a0000 copie.\nIl Giro ciclistico e il Giro motociclistico d'Italia.\nA partire dal 1908 la Gazzetta diventa definitivamente trisettimanale, con uscite il luned\u00ec, mercoled\u00ec e venerd\u00ec. Il 24 agosto il giornale annuncia l'organizzazione del Giro d'Italia ciclistico, battendo sul tempo \"Il Corriere della Sera\". Il patron della manifestazione sar\u00e0 il giovane Armando Cougnet; la corsa avr\u00e0 inizio l'anno successivo. Viene messo in palio per il vincitore un premio di 30\u00a0000 lire. Alla fine del 1908 il giornale si trasferisce nuovamente: da via Radegonda a via della Signora. La tipografia Enrico Reggiani \u00e8 dotata di una linotype Morgenthaler affiancata da una veloce rotativa K\u00f6nig e Bauer in grado di stampare 100\u00a0000 copie quotidiane. Quando, nel gennaio 1909 a Parigi, l'italiano Giovanni Raicevich diventa il primo campione del mondo di lotta greco-romana professionistica, la Gazzetta pu\u00f2 sfruttare per la prima volta appieno la capacit\u00e0 produttiva delle macchine, raggiungendo un importante traguardo.\nIl primo \"Giro d'Italia\" prende il via il 13 maggio 1909 alle 3 di notte da viale Monza, nel centro di Milano; la vittoria della prima tappa, con arrivo a Bologna, va a Dario Beni. La corsa a tappe verr\u00e0 vinta da Luigi Ganna. Nel 1910 i redattori diventano professionisti e percepiscono i loro primi regolari stipendi (da 100 a 500 lire al mese). Il 1\u00ba gennaio 1913 la Gazzetta cambia societ\u00e0 editrice. Il nuovo proprietario \u00e8 in grado di infondere nuovi mezzi e risorse per lo sviluppo del giornale. Un consiglio direttivo-tecnico presieduto prima da Arturo Mercanti e poi da Edgardo Longoni (ex redattore capo ed ex direttore del concorrente \"Gli Sports\") sostituisce Costamagna alla direzione.\nLa prima iniziativa editoriale della nuova gestione \u00e8 il periodico \"Lo Sport illustrato\" (1913), che affiancher\u00e0 il giornale per oltre 50 anni. Il primo numero esce il 15 aprile, costa 50 centesimi e viene stampato su carta patinata con copertina a colori. Diretto da Tullo Morgagni, esce con cadenza quindicinale. Durante tutto il \"Giro d'Italia\" la Gazzetta esce con cadenza quotidiana. La redazione del giornale diventa il quartier generale della corsa a tappe.\nNel 1914 la Gazzetta organizza, insieme all'Unione Sportiva Milanese, il primo giro motociclistico della penisola, denominato \"Circuito d'Italia\" e vinto da Oreste Malvisi in sella a una Ariel. La gara, di carattere internazionale, si svolse in quattro tappe e registr\u00f2 la partecipazione di 56 concorrenti, dei quali solamente 18 giunsero al traguardo. A giustificazione di una simile ecatombe di corridori, oltre alla intuibile fragilit\u00e0 dei mezzi meccanici e allo stato della rete viaria, le cronache dell'epoca raccontano del malinteso senso sportivo di alcuni tifosi che cercavano di favorire i loro beniamini lanciando manciate di chiodi al passaggio degli avversari. Le macchine superstiti vennero trionfalmente esposte al 1\u00aa Mostra Motociclistica di Milano. La manifestazione ebbe uno straordinario successo di pubblico per tutti i 2\u00a0400 km del percorso, ma lo scoppio della prima guerra mondiale imped\u00ec la sua ripetizione negli anni successivi.\nNel periodo bellico (1915-18) la Gazzetta ritorna a cadenza bisettimanale. Dal 1917 fino alla fine della guerra vengono stampate 30\u00a0000 copie gratuite inviate ai soldati al fronte (\"La Gazzetta del Mitragliere\"). Uno dopo l'altro i redattori devono lasciare il giornale perch\u00e9 chiamati alle armi: partono per il fronte Longoni, Toffaletti, Morgagni e Cougnet. Rimangono Vittorio Varale ed Emilio Colombo, che si segnala subito per la sua forte personalit\u00e0.\nFinita la guerra, il 15 maggio 1919 la Gazzetta pu\u00f2 annunciare ai suoi lettori che \u00e8 diventata definitivamente un quotidiano. Le Olimpiadi di Anversa 1920 incombono, ma il governo ha destinato agli atleti che rappresenteranno la nazione solo 100\u00a0000 lire. La Gazzetta lancia una sottoscrizione pubblica per aiutare a finanziare la spedizione italiana. L'iniziativa ha uno straordinario successo: vengono raccolte 600\u00a0000 lire, cifra che permette al CONI una preparazione adeguata.\nGli anni della consacrazione.\nDopo la fine del primo conflitto mondiale la rosea diviene quotidiano. \u00c8 da luned\u00ec 19 maggio 1919 che sotto il titolo campeggia la scritta \"esce tutti i giorni\".\nL'apertura alle centinaia di nuove societ\u00e0 sportive calcistiche dei capoluoghi, ma soprattutto della provincia, rinate oppure ricostituite al rientro dei militi a casa fu un impegno non semplice da sostenere. Almeno fino al 1921 le pagine sono piene di cronache, non solo di campionato, ma anche di amichevoli, frutto di una notevole rete di corrispondenti e collaborazioni. Ma con la spaccatura in due del campionato italiano di calcio (luglio 1921) la rosea non fu pi\u00f9 capace di sostenere l'oneroso impegno e costretta a ridimensionare lo spazio dedicato alle cronache calcistiche e tagliare tutti gli spazi concessi gratuitamente all'informazione che dal 1919 era stata dedicata agli enti federali calcistici, sia nazionali che regionali.\nFu per questo motivo, lo spazio tolto alle cronache sportive regionali che sorsero a Genova il settimanale illustrato \"Il Calcio\" della casa editrice Barabino &amp; Graeve, a Vicenza il settimanale sportivo \"Fonosport\", a Padova \"Il Veneto Sportivo\" e diversi giornalini sia locali che di club ai massimi livelli del calcio italiano perch\u00e9 la Gazzetta non pubblicava pi\u00f9 le formazioni complete oppure sceglieva di pubblicare solo la squadra vincente.\nLo spazio che prima del 1922 veniva fornito gratuitamente agli enti sportivi federali da settembre fu dato alla FIGC esclusivamente a pagamento, tanto che il trisettimanale torinese \"Il Paese Sportivo\" sulle sue colonne apr\u00ec una polemica feroce nei confronti della rosea. Il giornale sportivo torinese scrisse che i comunicati ufficiali del calcio venivano sulla rosea definiti \"d'urgenza\" e pubblicati a pagamento anche quando non lo erano abusando delle casse federali visto che alla Gazzetta pagavano ben 7 centesimi a riga e, dato che la Presidenza Federale era il loro miglior cliente, alla rosea era accordato lo sconto del 30%. Il settimanale torinese guadagn\u00f2 un maggior numero di lettori optando alla pubblicazione gratuita dei comunicati ufficiali della FIGC, che all'epoca aveva sede a Torino, e dei Comitati Regionali Piemontese e Ligure.\nNel settembre 1922 viene inaugurata l'edizione sud editata dalla redazione sportiva di Roma.\nSotto la direzione di Emilio Colombo, direttore dal 1922 al 1936 quasi senza soluzione di continuit\u00e0, affiancato da Cesare Fanti come redattore capo, il giornale sa alimentare le grandi rivalit\u00e0 fra i campioni (Girardengo-Belloni, Binda-Guerra), che crearono il tifo ciclistico. La tiratura del quotidiano raggiunge vertici eccezionali con delle punte di 500\u00a0000 copie. Il 9 dicembre 1923 \"Lo Sport Illustrato\" diventa \"La Domenica Sportiva\". Esce nel giorno di festa e costa 40 centesimi. \nA seguito del cambio dei vertici federali della FIGC con la nomina del bolognese Leandro Arpinati la rosea perse nel 1926 la qualifica di \"organo ufficiale del CONI\", qualifica che fu invece accordata al trisettimanale Il Corriere dello Sport di cui la camicia nera era stato nel 1924 uno dei fondatori. Inizia per il quotidiano milanese un periodo molto difficile in cui l'informazione sportiva \u00e8 ancora ridotta ai minimi termini. Solo a partire dal luglio 1927, approfittando del passaggio di tutte le federazioni indipendenti sotto il CONI fascista e del perentorio sviluppo del calcio provinciale in ambito U.L.I.C., la rosea dedica alle squadre minori una pagina il gioved\u00ec e venerd\u00ec e cos\u00ec riconquista una grande fetta dei lettori sportivi che dal 1925 avevano visto sparire dalle edicole molta parte della stampa non allineata per motivi politici al regime. La concorrenza con il settimanale bolognese Il Littoriale (ex Corriere dello Sport dal dicembre 1927), divenuto quotidiano nel settembre 1928, divenne molto accesa e spietata. La Gazzetta non era pi\u00f9 l'unico quotidiano sportivo nazionale. \nNel 1926 la Gazzetta ha finalmente una sede tutta sua: un fabbricato di quattro piani in via Galilei costruito sui terreni dell'ex birreria Spluga. La redazione e la tipografia entrano in funzione l'anno successivo.\nDal 1930 il quotidiano esce su 7 colonne (l'ultimo ampliamento era stato nel 1899) e le edizioni vengono portate a 5 dividendo il nord Italia in 3 edizioni (Piemonte e Liguria, Lombardia quale prima edizione e Triveneto) pi\u00f9 l'edizione del centro editata a Roma e quella del sud. Nel 1938 le colonne diventano 8. Negli anni trenta il giornale organizza manifestazioni in tutti i rami dello sport: atletica, ciclismo, motociclismo, lotta, scherma, sci, nuoto, pugilato, pesistica e partecipa all'organizzazione della Mille Miglia. Nel 1931 Armando Cougnet, direttore del Giro d'Italia nonch\u00e9 direttore amministrativo della \"Gazzetta\", sceglie di contrassegnare con una maglia caratteristica il corridore in testa alla classifica, per renderlo meglio riconoscibile al pubblico. Nasce la maglia rosa.\nIl ciclismo \u00e8 nettamente lo sport pi\u00f9 popolare in Italia, il suo dominio \u00e8 incontrastato. Un paragone \u00e8 utile: nel 1935 la Juventus vince il suo quinto titolo nazionale consecutivo, ma la notizia non trova posto in prima pagina perch\u00e9 in quei giorni si sta correndo il Giro.\nNel 1936 una polemica sorta tra il direttore Emilio Colombo e il giovane Bruno Roghi aveva portato quest'ultimo a sostituirlo alla guida del giornale. La direzione di Roghi cessa con il Proclama Badoglio dell'8 settembre 1943.\nTra il 1944 e il 1945, quando l'Italia \u00e8 attraversata dal fronte, la Gazzetta \u00e8 ridotta ai minimi termini: esce un solo giorno alla settimana, il luned\u00ec, su quattro pagine e viene stampata su carta bianca, a causa della penuria di materia prima. Dopo la fine della guerra, Bruno Roghi ritorna alla guida del quotidiano. Il 2 luglio 1945 il giornale torna in edicola. Costa 4 lire, esce due volte la settimana (luned\u00ec e venerd\u00ec), \u00e8 stampato ancora su carta bianca e, date le limitazioni nell'assegnazione della carta, \u00e8 formata da un unico foglio. Il 3 settembre 1945 la Gazzetta ritorna ad essere stampata regolarmente su carta rosa; il 1\u00ba ottobre ridiventa un quotidiano.\nDal 1946 al boom degli anni ottanta.\nNel 1946 esce a Trieste l'edizione della \"Gazzetta Giuliana\", interamente stampata nel capoluogo. Questa particolare edizione dura sei mesi. Il 9 giugno 1946 viene varato il settimo numero settimanale. Secondo la legge dell'epoca, che limita a 6 le uscite dei quotidiani ogni sette giorni, possiede una propria testata (\u00abLa Gazzetta Sportiva\u00bb) e una numerazione autonoma. Nel 1949 torna ad uscire il supplemento \u00abLo Sport illustrato\u00bb, che aveva sospeso le pubblicazioni nel 1945.\nNel 1950 comincia il decennio della direzione di Giuseppe Ambrosini, che guida la Gazzetta fino al 1961. Insieme con Gianni Brera (condirettore 1949-54) inaugura una vera e propria rivoluzione nella scrittura delle notizie, spogliandola dei facili effetti che indulgevano a una certa retorica, per indirizzarla, con una prosa precisa ed asciutta, sui binari di una scienza esatta, in notevole anticipo sui tempi.\nNegli anni cinquanta si avvia una ricollocazione degli sport: a pagina 2 (una pagina \"nobile\") trovano spazio pallacanestro, nuoto, ginnastica, atletica leggera e tennis. Invece a pagina 3 si fa un tentativo di \"Terza pagina\", cio\u00e8 di servizi non legati dall'attualit\u00e0 quotidiana, che consentono di riflettere sul momento che sta attraversando uno sport o un campione. Il primo appare il 19 gennaio 1952 a firma di Gianni Brera e s'intitola \"L'avocatt in bicicletta - Il romanzo di cinquant'anni del ciclismo nel racconto di Eberardo Pavesi\".\nNel 1961 Ambrosini lascia spazio a Gualtiero Zanetti, che un anno prima lo aveva affiancato come condirettore. Zanetti \u00e8 un uomo molto introdotto negli ambienti che contano, sia nella Lega Calcio che nel CONI; con lui aumenta il \"peso politico\" della Gazzetta. Per quanto riguarda la fattura del giornale, il nuovo direttore \u00e8 fautore di una linea freddamente e scrupolosamente cronachistica: vanno date tutte le notizie nel modo pi\u00f9 preciso e documentato possibile; nessuna eleganza letteraria, nessun artificio grafico sensazionale. Con Zanetti il calcio assume per la prima volta stabilmente il primo posto nella gerarchia delle notizie, superando il ciclismo.\nNel 1966, nel quadro di un nuovo programma di rilancio editoriale, la Gazzetta abbandona la sede di via Galilei (in cui era arrivata nel 1926) per trasferirsi in piazza Cavour. La stampa \u00e8 affidata alla tipografia SAME. Si decide di chiudere il supplemento \"Lo Sport illustrato\", che cessa le pubblicazioni l'anno successivo. Nel 1970 nasce \"90\u00ba minuto\", programma tv che mostra le immagini delle partite di Serie A ad appena 45' minuti dalla loro conclusione. La televisione scavalca definitivamente la stampa nella cronaca dell'evento sportivo. L'offerta televisiva \"sazia\" l'appassionato nello stesso giorno in cui si svolgono le partite. Il giorno dopo lo sportivo vuole leggere i perch\u00e9, i retroscena dei fatti. La risposta che d\u00e0 la Gazzetta a questa nuova esigenza rappresenta un nuovo capitolo nella storia del giornalismo sportivo italiano.\nIl nuovo direttore (dal 1976) Gino Palumbo (con Bruno Raschi vicedirettore) rivoluziona il modo di comunicare la notizia. Il giornalista non \u00e8 pi\u00f9 chiamato ad esprimere un illuminato parere, ma deve \u00abstare tra la gente\u00bb, far partecipare il lettore, per questo i termini tecnici devono essere usati con parsimonia e comunque vanno sempre spiegati. La cronaca dell'avvenimento non basta pi\u00f9: i giornalisti della \"Gazzetta\" vengono istruiti sul dare la caccia a ci\u00f2 che precede e a ci\u00f2 che segue l'avvenimento sportivo, alla ricerca di polemiche e curiosit\u00e0. Per andare oltre la cronaca, si d\u00e0 ampio spazio alle interviste con i protagonisti.\nPalumbo compie anche una rivoluzione grafica. Nasce la prima pagina con funzione di \"vetrina\", novit\u00e0 assoluta per il giornalismo sportivo italiano. L'unico servizio che compare in prima pagina \u00e8 l'articolo di fondo. Tutto lo spazio \u00e8 occupato da grossi titoli di impatto immediato (Palumbo introduce il neretto in prima pagina) e di facile interpretazione. Nel 1977 l'editore Rizzoli fa scattare un piano di potenziamento del giornale:\nLa formula adottata da Palumbo incontra un vasto successo: la tiratura sale da 160.000 a 320.000 copie di vendita media giornaliera. Come numero di lettori, la Gazzetta passa da 1.220.000 nel 1975 (quarto quotidiano nazionale) a 1.961.000 nel 1980 (secondo quotidiano nazionale), per diventare primo quotidiano italiano nel 1982 con 2.811.000 lettori. L'anno successivo supera i tre milioni di lettori (3.078.000) come media giornaliera. Il 12 luglio 1982, giorno successivo alla finale del campionato mondiale di calcio in Spagna, \"La Gazzetta\" stampa 1.469.043 copie, saturando tutte le possibilit\u00e0 produttive e stabilendo il primato assoluto di tiratura per la \"rosea\".\nAll'apice del successo, Gino Palumbo decide di lasciare; sceglie come suo successore Candido Cannav\u00f2, che \u00e8 entrato alla Gazzetta dal 1955 come corrispondente dalla Sicilia ed \u00e8 stato chiamato a Milano l'anno prima per fare un anno di ambientamento. Nel 1983 viene aperto il sesto centro stampa a Catania; Pompei subentra a Napoli. Nel 1984, in occasione delle Olimpiadi di Los Angeles (Stati Uniti), la Gazzetta viene teletrasmessa quotidianamente nella citt\u00e0 californiana: esce in contemporanea con l'Italia (e non con un giorno di ritardo come accade normalmente per i giornali stranieri). Il 7 novembre, a titolo sperimentale, la Gazzetta viene teletrasmessa in Cina. Negli anni 1982-83 la Gazzetta pu\u00f2 fregiarsi del titolo di primo quotidiano italiano, a causa del periodo di appannamento attraversato dal \"Corriere della Sera\". La tiratura media del 1982 \u00e8 di 566.243 copie\nAltri centri stampa vengono aperti tra il 1987 e il 1993 a Bari, Padova, Pessano con Bornago e Cagliari. Nel 1986 ha inizio la teletrasmissione a Francoforte sul Meno, in Germania, per il centro Europa; verr\u00e0 rafforzata nel 1994 con l'apertura del centro di Charleroi, in Belgio. Nel 1989 viene battuto il record di tiratura stabilito sette anni prima: in occasione della vittoria del in Coppa dei Campioni, La Gazzetta tira 1\u00a0486\u00a0110 copie.\nDagli anni novanta a oggi.\nNel febbraio 1992 La Gazzetta, in pieno fervore olimpico, dedica tutta la prima pagina alle medaglie conquistate ai Giochi invernali di Albertville da Alberto Tomba, Deborah Compagnoni e la 4x10 maschile di sci di fondo: per la prima volta nella sua storia moderna il calcio non compare in prima pagina. Di per s\u00e9 \u00e8 una notizia che fa il giro del mondo. Nel 1994 La Gazzetta torna oltreoceano: si inaugura la teletrasmissione permanente negli Stati Uniti.\nNel 1995 vengono lanciati due nuovi supplementi: \u00abLa Gazzetta dello sportivo\u00bb, un tabloid di 32 pagine in uscita il venerd\u00ec con notizie e approfondimenti per gli sportivi praticanti (primo numero: 27 gennaio 1995); \u00abLa Gazzetta dello Sport Magazine\u00bb, settimanale in uscita il sabato, che riprende la tradizione degli allegati in carta patinata con fotografie di alta qualit\u00e0. (primo numero: 28 ottobre 1995). Il curatore \u00e8 Elio Trifari, vicedirettore del quotidiano. Nel 2000 \u00abLa Gazzetta dello sportivo\u00bb viene accorpata al giornale e ne vengono aperte alcune sezioni su Internet. In maggio viene varata l'edizione romana (alcune pagine inserite nella foliazione). Infine, il \u00abMagazine\u00bb, dopo aver cambiato veste grafica e testata, assume il nuovo nome di \u00abSportWeek\u00bb (il cui primo numero esce il 12 febbraio 2000).\nCon l'avvento alla direzione di Pietro Calabrese (2002) avvengono alcune piccole, ma significative modifiche: il titolo in prima pagina \u00e8 tutto in stampatello ed \u00e8 composto da poche parole; a pagina 2 non vi sono pi\u00f9 i programmi televisivi, che vengono spostati nelle ultime pagine; le pagg. 2 e 3 vengono cos\u00ec dedicate all'avvenimento pi\u00f9 importante della giornata. Il 16 dicembre 2004 \"La Gazzetta\" ha abbandonato per un giorno il suo classico colore rosa ed \u00e8 stato stampato su carta verde per promuovere l'uscita nelle sale italiane del film \"Shrek 2\". Il ricavato di questa operazione di marketing, pari a euro, \u00e8 stato devoluto in beneficenza.\nIl 10 luglio 2006, all'indomani della vittoria della nazionale di calcio italiana ai Mondiali, la tiratura del giornale ha battuto il record italiano precedente (che apparteneva sempre a \"La Gazzetta\") con l'incredibile cifra di 2\u00a0302\u00a0808 copie. Il 29 marzo 2008, il giornale, seguendo una tendenza generalizzata della stampa italiana, cambia formato diventando tabloid. Oltre alla riduzione delle dimensioni si registra l'inserimento del colore in tutte le pagine. La testata \u00e8 corredata del sottotitolo \u00abTutto il rosa della vita\u00bb, che da allora accompagna ogni numero del quotidiano.\nAttualmente \"La Gazzetta\" viene teletrasmessa in sei centri stampa in Italia e in tre all'estero: i dati di diffusione 2010 la confermano primo giornale italiano con 3\u00a0995\u00a0000 lettori di media al giorno. \"La Gazzetta dello Sport\", di domenica, esce con la testata \"La Gazzetta Sportiva\", in ossequio ad un'antica legge che in Italia impediva ad un quotidiano di uscire per pi\u00f9 di 6 giorni alla settimana. Oggi tale legge non esiste pi\u00f9 ma la tradizione \u00e8 rimasta.\nA fine 2013 l'editore (RCS MediaGroup) ha annunciato l'apertura di un'agenzia di scommesse sportive online con il marchio del quotidiano: \u00abGazzaBet\u00bb. La redazione si \u00e8 mostrata subito contraria ed ha proclamato due giorni di sciopero, effettuati nel gennaio 2014.\nDal 23 dicembre 2014 la nuova sede del giornale \u00e8 in Via Rizzoli a Milano, sede anche di RCS MediaGroup.\nIl 26 febbraio 2015 \u00e8 stato lanciato il canale televisivo \u00abGazzetta TV\u00bb sul digitale terrestre, edito da Digital Factory (societ\u00e0 partecipata al 60% da Digicast, integralmente controllata da Rcs MediaGroup, e al 40% da DeA 59 del gruppo De Agostini). L'editore aveva posto un obiettivo in termini di ascolto da raggiungere entro la fine dell'anno. L'obiettivo non \u00e8 stato raggiunto e il canale ha chiuso le trasmissioni il 6 gennaio 2016. Gazzetta TV ha trasmesso le partite della Copa Am\u00e9rica 2015 (campionato sudamericano di calcio per nazioni).\nNel 2016 in due occasioni la Gazzetta abbandona il colore rosa: il 3 aprile, giorno del 120\u00ba anniversario, \u00e8 stampata su carta verde; in allegato un libro con le pi\u00f9 belle prime pagine; il 10 giugno, inizio di Euro 2016, \u00e8 stampata nei colori della bandiera italiana, e con lo slogan \"Tutto il tricolore della vita\". \nIl giornale ha poi cambiato colore un'altra volta: l'11 giugno 2021, in occasione dell'inizio di Euro 2020, quando si \u00e8 colorato di azzurro con lo slogan \"Tutto l'azzurro della vita\".\nDall'8 maggio 2019 il quotidiano esce in un'edizione profondamente rinnovata, sia nella grafica che nell'organizzazione dei contenuti.\nLa Gazzetta su Internet.\nIl 26 agosto 1997, alle 3 del mattino, nasce il sito web del giornale. Con quasi un milione di visitatori unici al giorno, oggi Gazzetta.it si pone ai vertici dei giornali online italiani.\nIl 22 ottobre 2002 il gruppo editoriale Rcs MediaGroup, in collaborazione con la \"Icon MediaLab s.r.l.\", presenta un nuovo servizio a pagamento per la consultazione del quotidiano on-line su Edicola. Il servizio mette a disposizione degli utenti, oltre alla gi\u00e0 citata possibilit\u00e0 di consultare on-line la versione digitale grafica (file PDF) o testuale (file TXT) del quotidiano presente nelle edicole, la possibilit\u00e0 di sottoscrivere abbonamenti settimanali, mensili ed annuali.\nAllegati e supplementi.\nTra i vari allegati settimanali del quotidiano sono presenti Extra Time e SportWeek, pubblicati rispettivamente il marted\u00ec e sabato.\nIl 1\u00ba luglio 2018, \u00e8 stato inoltre lanciato \"Fuorigioco\", che viene diffuso la domenica.\nCollane editoriali.\nLa Gazzetta ha poi pubblicato numerose collane editoriali (in formato di videocassetta o DVD), spesso in collaborazione con Rai Trade ed altri quotidiani. Tra le pi\u00f9 importanti vanno citate:\nSempre alle \u00abtre grandi\u00bb del calcio italiano, \u00e8 stato dedicato un decalogo sulle partite celebri nonch\u00e9 sulla loro storia. Altre collane hanno invece riguardato la Nazionale azzurra, il campionato statunitense di pallacanestro, l'automobilismo, la pesca, cinema e cartoni animati. Sono state inoltre proposte iniziative di collezionismo, con spille e poster dedicati agli atleti.\nInfine, la \"rosea\" ha accompagnato la diffusione editoriale delle \"Garzantine\".\nGli eventi sportivi della \"Gazzetta\".\nOltre al Giro d'Italia, oggi la \"Gazzetta dello Sport\" organizza il Giro di Lombardia, nato nel 1905, la Milano-Sanremo (1907), la Tirreno-Adriatico, il Giro del Piemonte, il Giro del Lazio, la Monte Paschi Eroica, il Campionato italiano di beach volley, la Milano City Marathon e numerose altre gare in diverse discipline sportive.\nDirettori.\n\"Scelti dalla nuova propriet\u00e0\"\n\"Scelti dalla famiglia Bonacossa\"\n\"La testata viene espropriata dal governo della Repubblica Sociale\"\n\"Sospensione per decreto del CLN: 27 aprile - 21 giugno 1945.\"\"Scelti dalla famiglia Bonacossa\"\n\"Scelti dal Gruppo Rizzoli\"\n\"Scelti dalla RCS-MediaGroup\"\nSede.\nLa Gazzetta dello Sport nella sua lunga storia ha avuto diverse sedi:\nFirme.\nVicedirettori.\nI vicedirettori sono:\nCollaboratori storici.\nHanno scritto per la Gazzetta:\nAttuali giornalisti.\nScrivono attualmente, fra gli altri:\nEdizioni.\nSin dagli anni settanta del XX secolo la Gazzetta dello Sport ha avuto diverse edizioni locali. Dal 2018 sono cessate.\nDiffusione.\nLa pubblicazione ha risentito maggiormente rispetto ad altri quotidiani del drastico calo di vendite dovuto a Internet. Fino al 2011 era il terzo quotidiano italiano. Nel 2012 le vendite sono scese sotto quelle del \u00abSole 24 Ore\u00bb; nel 2014 la Gazzetta \u00e8 stata superata anche dalla \u00abStampa\u00bb. Solo nel 2017 ha ripreso la tradizionale terza posizione.\nDati Ads (Accertamenti Diffusione Stampa). La diffusione di un quotidiano si ottiene, secondo i criteri dell'ADS, sommando: Totale Pagata + Totale Gratuita + Diffusione estero + Vendite in blocco.\nArchivio delle edizioni passate.\nTutta la collezione della \"Gazzetta dello Sport\" prima edizione (quella mattutina) dal 1896 ad oggi \u00e8 conservata microfilmata a Milano nella Biblioteca Nazionale Braidense nella Sezione Microfilm.\nLa \"Gazzetta dello Sport edizione Centro-Sud\" (edita a Roma dal luglio 1922 al 1925) \u00e8 conservata microfilmata a Milano nella Biblioteca Nazionale Braidense, Sezione Microfilms (microfilm salvato e messo in vendita dalle edizioni N.E.S. nel 1975 circa). La stessa collezione \u00e8 conservata anche nelle Biblioteche Nazionali di Firenze, Roma e nella Biblioteca \"Berio\" di Genova."}
{"id": "2051785", "revid": "1971044", "url": "https://it.wikipedia.org/wiki?curid=2051785", "title": "Tsuguharu Foujita", "text": "Viene considerato come facente parte del movimento pittorico chiamato Scuola di Parigi, sebbene avesse sviluppato uno stile del tutto personale, che era recettivo a diverse influenze (da Gauguin al simbolismo) ed applicava la tecnica ad inchiostro giapponese allo stile pittorico occidentale. Diede infatti maggior risalto alla linea piuttosto che al volume, con forme stilizzate, ombre e rilievi semplificati e una tavolozza chiara.\nBiografia.\nTsuguharu Fujita era figlio di un medico e generale dell'armata imperiale del Giappone. Studi\u00f2 presso l'Universit\u00e0 delle Arti di Tokyo fino alla sua laurea nel 1910.\nA Parigi.\nNel 1913 Foujita part\u00ec per la Francia, dove riprese a studiare presso la Scuola di Parigi.\nL\u00ec incontr\u00f2 Amedeo Modigliani, Pascin, Cha\u00efm Soutine, Fernand L\u00e9ger e divenne rapidamente amico di Juan Gris, Pablo Picasso e Henri Matisse.\nNelle sue memorie Foujita pretendeva di aver incontrato Picasso meno di una settimana dopo il suo arrivo, ma un recente biografo, basandosi sulle lettere che Foujita mand\u00f2 alla prima moglie in Giappone, ha mostrato chiaramente che lo incontr\u00f2 solo diversi mesi dopo. Egli prese anche lezioni di danza dalla leggendaria Isadora Duncan.\nFoujita ebbe il suo primo atelier al 5 di rue Delambre a Montparnasse, dove poi avrebbe installato una vasca da bagno con acqua calda a rubinetto quando avesse avuto denaro sufficiente. Molti modelli vennero da lui appositamente per godere di questo lusso: tra di loro, Kiki, l'emancipata amante di Man Ray, che pos\u00f2 nuda per Foujita nel cortile. Un altro ritratto di Kiki intitolato \"Nu couch\u00e9 \u00e0 la toile de Jouy\" la mostra nuda su di un fondo bianco avorio. Fece scalpore a Parigi al \"salon d'Automne\" nel 1922, venendo acquistato per oltre 8000 franchi.\nLa sua vita a Montparnasse \u00e8 documentata in diversi dei suoi lavori, compresa l'acquaforte \"\u00c0 la Rotonde\" (o \"Caf\u00e9 de la Rotonde\") del 1925-27, parte della serie \"Tableaux de Paris\" pubblicata nel 1929.\nI matrimoni.\nIl primo matrimonio di Foujita avvenne in Giappone, quando era ancora uno studente. Dopo essersi trasferito a Parigi per approfondire la sua formazione artistica, organizz\u00f2 un divorzio consensuale.\nNel marzo del 1917, nel caff\u00e8 \"La Rotonde\", Foujita ebbe un colpo di fulmine per una giovane donna, Fernande Barrey. In un primo momento essa ignor\u00f2 totalmente gli sforzi di Foujita per intavolare una conversazione; tuttavia, il mattino dopo Foujita la vide di nuovo, regalandole un bouquet blu che aveva fatto durante la notte. Incuriosita, gli offr\u00ec del t\u00e8. Si sposarono tredici giorni pi\u00f9 tardi.\nCol passare del tempo, soprattutto dopo la sua mostra del 1918, raggiunse grande fama, come pittore sia di belle donne che di gatti, con una tecnica molto originale. Fu all'epoca uno dei pochi artisti di Montparnasse a guadagnare molti soldi. Nel 1925, Tsuguharu Foujita fu decorato con l'Ordine di Leopoldo, e venne fatto cavaliere della Legion d'Onore in Francia (sarebbe poi diventato ufficiale della Legione d'Onore nel 1957).\nNel 1918, il poeta polacco L\u00e9opold Zborowski organizz\u00f2 un viaggio nel sud della Francia, ed ebbe l'idea di far vendere i suoi dipinti a ricchi turisti per mezzo dei suoi amici artisti. Foujita e sua moglie, Soutine e Modigliani con la sua amica Jeanne H\u00e9buterne parteciparono al viaggio, che tuttavia non fu un successo, e il gruppo dovette sopravvivere con gli anticipi che Foujita ottenne dal suo rivenditore a Parigi. Questi fondi si esaurirono rapidamente e l'albergatore confisc\u00f2 tutti i loro bagagli in sostituzione del pagamento.\nNel 1921 si leg\u00f2 a Lucie Badoul, che chiamava Youki, o \"Rosa delle Nevi\". Essa sarebbe diventata la sua terza moglie. Il loro rapporto fin\u00ec quando la donna divenne prima l'amante, poi la moglie, del poeta surrealista Robert Desnos.\nAmerica Latina e Giappone.\nDopo lo scioglimento del suo terzo matrimonio e la sua fuga in Brasile nel 1931 (con il suo nuovo amore, Mady), Foujita viaggi\u00f2 e dipinse in tutta l'America Latina, facendo delle mostre che incontrarono un grande successo in tutto il suo viaggio. A Buenos Aires, in Argentina, 60.000 persone visitarono la sua esposizione, e pi\u00f9 di 10.000 si misero in coda per un suo autografo.\nNel 1932 contribu\u00ec con un'opera al \"Pax Mundi\", un grande libro in-folio prodotto dalla Societ\u00e0 delle Nazioni con l'auspicio di una lunga pace mondiale.\nNel 1933 fu accolto come una celebrit\u00e0 al suo ritorno nel paese natale, dove s'insedi\u00f2 per alcuni anni. Divenne allora un membro del Nikakai e realizz\u00f2 delle pitture murali. Nel 1938 si rec\u00f2 in Cina con altri pittori, come Koiso Ryohei come un pittore aggregato agli eserciti in guerra. Soggiorn\u00f2 di nuovo a Parigi dal 1939 fino all'arrivo dei tedeschi nel maggio 1940. Dal 1939 al 1945 lavor\u00f2 ad opere e mostre di pittura di guerra \"Senso-ga\". \"La bataille de la rive de la rivi\u00e8re Khalka\" (\u54c8\u723e\u54c8\u6cb3\u7554\u4e4b\u6226\u95d8, \"La battaglia della riva del fiume Khalka\") e \"La charge suicide d'Attu\" (\u30a2\u30c3\u30c4\u5cf6\u7389\u7815, \"La carica suicida di Attu\") sono alcune delle opere di questo periodo. La sua collaborazione al militarismo dell'epoca sarebbe stata all'origine di critiche durante il dopoguerra e della sua partenza per la Francia nel 1949.\nUltime opere.\nNel 1955, Foujita ottenne la cittadinanza francese. Si convert\u00ec al cattolicesimo il 14 ottobre 1959, dopo una mistica illuminazione nell'Abbazia di Saint-Remi a Reims. Scelse il nome \"L\u00e9onard\" per onorare Leonardo da Vinci.\nNel 1964 decise con Ren\u00e9 Lalou (il suo padrino, che dirigeva la casa produttrice di champagne Mumm) la costruzione di una cappella neoromanica a Reims, nei giardini della ditta Mumm: la \"Chapelle Notre-Dame-de-la-Paix\" o \"cappella Foujita\" (iniziata nel 1965, completata nel 1966). Il suo ultimo lavoro importante fu la decorazione di questa cappella.\nL\u00e9onard Foujita mor\u00ec di cancro il 29 gennaio 1968 a Zurigo, Svizzera. Dopo essere stato sepolto a Reims, e poi riesumato\nper essere portato a Villiers-le-B\u00e2cle (Essonne), i suoi resti si trovano (dal 6 ottobre 2003) nella cappella Foujita, accanto al corpo della sua ultima moglie, nel luogo che egli stesso aveva designato per la propria sepoltura.\nMercato artistico.\nLe opere di Foujita raggiungono elevate quotazioni presso i collezionisti di tutto il mondo."}
{"id": "2051794", "revid": "6923", "url": "https://it.wikipedia.org/wiki?curid=2051794", "title": "Little Red Rooster (Mick Taylor Band)", "text": "Little Red Rooster \u00e8 un album della Mick Taylor Band, uscito nel 2007."}
{"id": "2051800", "revid": "6923", "url": "https://it.wikipedia.org/wiki?curid=2051800", "title": "Repubblica Transcaspiana", "text": "La Repubblica Transcaspiana fu uno Stato secessionista dalla Russia bolscevica, durante la guerra civile russa. Era situato nel territorio dell'attuale Turkmenistan.\nSubito dopo la rivoluzione d'ottobre fu una roccaforte anti-rivoluzionaria, ma non dichiar\u00f2 l'indipendenza come invece fecero altri territori, perch\u00e9 vi erano presenti reparti militari russi evacuati dal nord della Persia. Una volta partiti (per conquistare assieme ai britannici la \"Comune di Baku\"), il 25 luglio 1918, fu per\u00f2 occupata dai bolscevichi giunti dal Turkestan, mentre a sud, in Persia le truppe dell'India britannica sostituivano i russi nel nord del paese, accampandosi a Meshed, prossima al confine.\nDopo la battaglia di Baku, nell'ottobre una flotta da sbarco ottomana valic\u00f2 il mar Caspio. Gli ottomani, accolti come liberatori dal capo tribale musulmano Junaid Khan (gi\u00e0 affiliato alla rivolta dei Basmachi), occuparono la citt\u00e0 di Krasnovodsk, addentrandosi anche nell'interno e facendo fuggire i bolscevichi ad A\u015fgabat. Dopo l'armistizio di Mudros, con cui l'Impero ottomano si arrendeva nella prima guerra mondiale, i britannici presero il controllo del territorio costiero e di alcune aree pi\u00f9 prossime al confine persiano, tra cui il capoluogo A\u015fgabat.\nJunaid Khan ne approfitt\u00f2 per cacciare i bolscevichi dal territorio, con l'aiuto del Khan di Khiva, dell'Emiro di Bukhara, e dell'Autonomia di Alash. Nel luglio 1919 l'intero territorio era esente da truppe comuniste, e i ribelli poterono proclamare la Repubblica con il beneplacito britannico. Nei primi mesi del 1920 i britannici sgomberano il territorio, ed il 2 febbraio il Khan di Khiva abdic\u00f2, aprendo la strada alla riconquista bolscevica dal Turkestan, che termin\u00f2 il 6 febbraio con la presa di Krasnovodsk. Tuttavia la guerriglia continu\u00f2 fino al 1923, in sintonia con la rivolta Basmachi e con l'appoggio di Persia e Afghanistan; al termine della stessa, i ribelli si rifugiarono in questi due paesi."}
{"id": "2051810", "revid": "827882", "url": "https://it.wikipedia.org/wiki?curid=2051810", "title": "Scuola di Parigi", "text": "Il termine Scuola di Parigi (in francese \u00c9cole de Paris) viene utilizzato per indicare l'insieme degli artisti, tra i quali molti stranieri, presenti a Parigi dall'inizio del XX secolo sino ai decenni successivi alla Seconda guerra mondiale.\nSi tratta in sostanza di un'espressione che non designa un gruppo o una corrente in particolare e che non si riferisce a una scuola vera e propria, ma che evoca la pluralit\u00e0 di artisti che vissero a Parigi e che l\u00ec vi trovarono il luogo di residenza delle loro esperienze artistiche, contribuendo allo sviluppo delle diverse fasi dell'arte moderna. In una tale accezione, nell'espressione \"\u00c9cole de Paris\" si intende riunire gli artisti che contribuirono a fare di Parigi il teatro stesso della creazione artistica.\nSi \u00e8 soliti distinguere, nel quadro generale del XX secolo, tre grandi periodi di creativit\u00e0 e rinnovamento nel panorama artistico parigino. Il primo che va dal 1900 agli anni 1920, il secondo che si estende tra le due Guerre Mondiali e l'ultimo che corrisponde alle esperienze artistiche successive alla Seconda Guerra Mondiale.\nNel corso della Seconda Guerra Mondiale, nel pieno dell'occupazione tedesca di Parigi, nel 1941 e nel 1943, due mostre diedero il via a un grande momento della Scuola di Parigi. Gli artisti che vi presero parte sarebbero stati infatti considerati, pur nelle loro notevoli differenze estetiche, i rappresentanti di una \u00ab\"Nouvelle \u00c9cole de Paris\"\u00bb.\nDal 1900 al 1920: il periodo interbellico.\nL'espressione \"\u00c9cole de Paris\" era occasionalmente gi\u00e0 impiegato prima dello scoppio della Prima guerra mondiale ad evidenziare le esperienze opposte all'espressionismo tedesco. Ma fu l'idea di una metropoli dell'arte, Parigi, a richiamare l'arcipelago di artisti che vi vissero e lavorarono nel periodo precedente allo scoppio della Prima Guerra Mondiale e che diedero vita al Postimpressionismo, al Cubismo, Fauvismo.\nParigi divenne il simbolo dell'internazionalismo culturale.\nA partire dal 1900 afflu\u00ec infatti a Parigi tutta una costellazione di artisti, francesi e dalle pi\u00f9 diverse regioni europee. Essi si stabilirono specialmente a Montparnasse. Questo quartiere diventa la fucina delle nuove idee artistiche e in generale culturali.\nTra gli artisti che si stabilirono a Parigi in quel periodo con i loro \"ateliers\" bisogna ricordare artisti francesi quali Pierre Bonnard, Henri Matisse, Fernand L\u00e9ger, Andr\u00e9 Derain ed artisti stranieri come Pablo Picasso, Marc Chagall, Amedeo Modigliani, Mo\u00efse Kisling, Kees van Dongen, Oleksandr Archypenko, Ossip Zadkine, per citare solo quelli pi\u00f9 noti. \nIl termine \"\u00c9cole de Paris\" accomun\u00f2 quel mondo poliedrico di artisti e prese a diffondersi con il 1925.\nMolti di questi artisti continuarono ad operare a Parigi anche nel periodo del primo dopoguerra e a loro si aggiunsero Hans Arp, Robert Delaunay, Sonia Terk Delaunay, Joan Mir\u00f3, Constantin Br\u00e2ncu\u0219i, Raoul Dufy, Ren\u00e9 Ich\u00e9, Tsuguharu Foujita e Cha\u00efm Soutine e che diedero vita a nuovi stili compreso il Surrealismo e il Dadaismo.\nMontparnasse aveva dunque preso il posto di Montmartre. I punti di ritrovo prediletti dai partecipanti all\"'\u00c9cole de Paris\" e dai mercanti d'arte erano i \"caf\u00e9s-brasseries\" affacciati sul \"Boulevard du Montparnasse\" stesso, i pi\u00f9 antichi \"La Rotonde\" e \"Le D\u00f4me\" e poi \"La Coupole\", che aprir\u00e0 nel 1927 e che conoscer\u00e0 uno straordinario successo anche per l'intervento degli artisti come decoratori di quello spazio che simboleggiava la loro creativit\u00e0.\nMomenti significativi di incontro e di trasmissione delle esperienze estetiche degli artisti dell\"'\u00c9cole de Paris\" furono il \"Premier Salon des Jeunes Artistes\" (tenutosi presso il Palais des Beaux-Arts), nel febbraio-marzo 1937 e il \"Deuxi\u00e8me Salon des jeunes Artistes\" (tenutosi a Faubourg Saint Honor\u00e9), dalla fine di giugno ai primi di luglio 1938.\nMa lo scacchiere geopolitico europeo nel periodo interbellico prometteva un orizzonte cupo. Esso continu\u00f2 a stimolare l'afflusso di artisti a Parigi, sovente con un carattere per certi aspetti di esiliati politici per altri di fuggiaschi, basti pensare a quelli provenienti dalle regioni dell'ex Impero russo, come i pittori Andr\u00e9 Lanskoy e Serge Poliakoff, o dall'Europa centrale sconvolta dall'ascesa nazista, come i polacchi Jacob Markiel e Jesekiel David Kirszenbaum.\nSul piano artistico emersero nuove tendenze stilistiche, \"in primis\" verso l'arte astratta.\nDurante la Seconda Guerra Mondiale.\nCon Parigi sotto occupazione tedesca, due mostre furono determinanti per affermare l'indipendenza dell'arte francese dall'ideologia artistica nazista, e proprio quando il nazismo moltiplicava le sue condanne dell'\"arte degenerata\".\nNel 1941, l'esposizione intitolata \"Vingt jeunes peintres de Tradition Fran\u00e7aise\", inaugurata il 10 Maggio alla Galerie Braun, riun\u00ec le opere di Jean Bazaine, Andr\u00e9 Beaudin, Paul Ber\u00e7ot, Jean Bertholle, Francisco Bores, Lucien Coutaud, Charles Desnoyer, L\u00e9on Gischia, Charles Lapicque, Lucien Lautrec, Raymond Legueult, Jean Le Moal, Alfred Manessier, Andr\u00e9 Marchand, \u00c9douard Pignon, Suzanne Roger, Gustave Singier, Pierre Tal-Coat e Charles Walch. Anche il nome di Maurice Est\u00e8ve figurava nel catalogo, ma nessun suo lavoro venne esposto.\nTra questi nomi quello di Charles Lapicque fu fondamentale: egli divenne uno dei veri e propri teorici del gruppo dei \"Jeunes Peintres de Tradition Fran\u00e7aise\", esercitando una profonda influenza sulla sua generazione. Quest'esposizione riun\u00ec la maggioranza degli artisti che, dopo meno di una decina d'anni, avrebbero sviluppato la corrente di pittura non figurativa: essa si affermer\u00e0 dalla fine degli anni 1940, giungendo a un grande riconoscimento negli anni 1950.\nNel 1943, l'esposizione intitolata \"Douze peintres d\u2019aujourd\u2019hui\", che si tenne alla Galerie de France, e che riun\u00ec, in un'esposizione collettiva, Bazaine, Bores, Est\u00e8ve, Fougeron, Gischia, Lapicque, Le Moal, Manessier, Pignon, Singier, inoltre Gabriel Robin et Jacques Villon. Fu la dimostrazione della possibilit\u00e0 di persistere dell'arte francese di allora durante l'occupazione tedesca, attraverso il lavoro di questi artisti che si sarebbero impegnati, sino alla Liberazione e al momento subito successivo, ad affermare l'esistenza di una \"tradition fran\u00e7aise\" e, al tempo stesso, di una concezione di modernit\u00e0. Gli artisti che vi presero parte sarebbero stati designati, pur nelle loro notevoli differenze estetiche, i rappresentanti di una \u00ab\"Nouvelle \u00c9cole de Paris\"\u00bb.\nQuesto termine sarebbe stato usato, dopo la guerra, per esempio dal critico d'arte Andr\u00e9 Warnod.\nMolti dei citati pittori, seguendo il critico d'arte Gaston Diehl, avrebbero collaborato alla nascita del \"Salon de Mai\", nel 1943, appuntamento annuale dell'arte per i decenni a venire. Anch'esso fondato in piena occupazione, fu concepito come un atto di resistenza al nazismo e per la difesa di un'arte moderna libera di esprimersi.\nIl secondo dopoguerra.\nDopo la Liberazione, la \"Nouvelle \u00c9cole de Paris\" trov\u00f2 spazio, oltre che nel giovane ma dinamico \"Salon de Mai\", in diverse gallerie di Parigi, tra cui la Galerie de Paris ed anche presso il \"Salon des Ind\u00e9pendants\" con i suoi incontri annuali.\nIl \"Salon de Mai\" deve ricevere attenzione speciale, poich\u00e9 ebbe una notevole funzione di catalizzatore per lo sviluppo e la conoscenza della Nouvelle \u00c9cole de Paris.\nIl vernissage del primo \"Salon de Mai\" ebbe luogo il 29 Maggio 1945. Il Comitato d'Onore riun\u00ec personalit\u00e0 legate all'esperienza durante l'occupazione e la liberazione di Parigi e alla fede verso la libert\u00e0 dell'arte: Germain Bazin, Jacques Dupont, Ren\u00e9 Huyghe, Bernard Dorival, Michel Florisoone, Pierre Ladou\u00e9 et Marc Thiboutet. Il catalogo ricevette la prefazione di Gaston Diehl, con testi di Ren\u00e9 Bertel\u00e9 et Andr\u00e9 Rolland de Ren\u00e9ville, nonch\u00e9 poemi di Jacques Pr\u00e9vert, Lucien Becker, Andr\u00e9 Fr\u00e9naud, Jean Follain ed il poeta Guillevic. Sono nomi importanti da ricordare per il loro significato nella cultura francese del tempo e per comprendere l'atmosfera in cui nacque questa nuova istituzione artistica parigina.\nLe mostre annuali del \"Salon de Mai\" furono organizzate inizialmente presso la galleria d'arte \u2018Pierre Maurs\u2019 in \"avenue Matignon\" e poi presso la \u2018Galerie Arts\u2019 a Faubourg Saint-Honor\u00e9. Successivamente, dopo alcuni anni complessi, esso sarebbe stato trasferito presso il Mus\u00e9e de l'Art Moderne de la Ville de Paris.\nGli artisti che orbitavano attorno a questa istituzione di promozione della cultura e della creazione estetica erano sostanzialmente indipendenti dal potere politico, o lottavano contro il rigore, il sistematismo del realismo socialista, tranne casi invero rari che furono appoggiati dal sistema culturale del Partito Comunista Francese, come ad esempio \u00c9douard Pignon campione del mito dell'operaio-artista, la cui sposa Hel\u00e8ne Parmelin, scrittrice e saggista, era entrata nel Partito gi\u00e0 prima della fine della guerra, era poi diventata grande reporter dello storico giornale \"L'Humanit\u00e9\" (testata socialista sino al 1920 poi organo del Partito Comunista) ed era intimamente inserita nell'entourage di Picasso.\nTra i pittori figurativi della Nouvelle \u00c9cole de Paris si incontrano i nomi Ren\u00e9 Aberlenc, Guy Bardone, Fran\u00e7ois Baron-Renouard, Jean Baudet, Michel Bertrand, Roland Bierge, Bernard Buffet, Maurice Boitel, Yves Brayer, Paul Collomb, Jean-Michel Coulon, Maurice Verdier, Andr\u00e9 Mignaux, Ga\u00ebtan de Rosnay, Fran\u00e7oise Adnet, Belias, Cara-Costea, Geoffroy Dauvergne, Jean Dries, Roger Forissier, Daniel du Janerand, Michel de Gallard, Jansem, Jean Joyet, Fran\u00e7ois Heaulm\u00e9, Gabriel Dauchot, Ren\u00e9 Margotton, Yvonne Mottet, ORAZI, Dani\u00e8le Perr\u00e9, Pierre-Henry, Raoul Pradier, Claude Sch\u00fcrr, Paul Schuss, Gaston S\u00e9bire, \u00c9liane Thiollier, Michel Thompson, Jean Vinay, Louis Vuillermoz.\nUna minoranza di loro volger\u00e0 all'arte astratta, come fece Baron-Renouard che prese parte alle tendenze pittoriche della Nouvelle \u00c9cole de Paris del \"paysagisme abstrait\" e del \"naturalisme imaginaire abstrait\" -negli anni 1950-1960-, come Pignon, e poi ORAZI. Dopo una breve fase d'arte astratta, quest'ultimo -diversamente dai primi due- si sarebbe impegnato, utilizzando tecniche innovatrici, dalla fine degli anni 1950 lungo il decennio 1960, in un'espressione artistica che coniugava pittura e scultura: tale esperienza rientr\u00f2 nella sperimentazione di quella che veniva denominata nella cerchia parigina la \"Peinture en Relief\"."}
{"id": "2051816", "revid": "228587", "url": "https://it.wikipedia.org/wiki?curid=2051816", "title": "Ungarische Flugzeugfabrik", "text": "L'Ungarische Flugzeugfabrik AG, abbreviata Ufag, era un'azienda aeronautica con sede a Budapest, nell'allora Impero austro-ungarico, tra il 1915 ed il 1918.\nFondata da Freiherr Karl von \u0160koda a Budapest durante lo svolgimento della prima guerra mondiale, produceva velivoli da combattimento su licenza della Jacob Lohner Werke und Sohn e della Hansa und Brandenburgischen Flugzeugwerke GmbH. Proprio dall'Hansa-Brandenburg C.II l'Ufag svilupp\u00f2 un proprio modello di aereo da ricognizione Ufag C.I. Esso venne prodotto in oltre cento esemplari dalla Ufag e in 36 dalla Phonix, che pure aveva tratto dallo stesso Hansa-Brandenburg C.II il Ph\u00f6nix C.I. L'Ufag serv\u00ec al fronte dalla primavera 1918 alla fine della guerra e fu successivamente fornito alla Romania."}
{"id": "2051818", "revid": "599013", "url": "https://it.wikipedia.org/wiki?curid=2051818", "title": "Ufag", "text": ""}
{"id": "2051830", "revid": "1573940", "url": "https://it.wikipedia.org/wiki?curid=2051830", "title": "Doxa", "text": ""}
{"id": "2051832", "revid": "44939", "url": "https://it.wikipedia.org/wiki?curid=2051832", "title": "Denominazioni del popolo greco", "text": ""}
{"id": "2051835", "revid": "118031", "url": "https://it.wikipedia.org/wiki?curid=2051835", "title": "Pga tour", "text": ""}
{"id": "2051836", "revid": "118031", "url": "https://it.wikipedia.org/wiki?curid=2051836", "title": "Pga Tour", "text": ""}
{"id": "2051843", "revid": "22356", "url": "https://it.wikipedia.org/wiki?curid=2051843", "title": "Chilantaisaurus tashuikouensis", "text": "Il chilantaisauro (Chilantaisaurus tashuikouensis) \u00e8 un dinosauro carnivoro appartenente ai carnosauri. Visse all'inizio del Cretaceo superiore (Turoniano, circa 95 milioni di anni fa) e i suoi resti fossili sono stati ritrovati in Cina.\nDescrizione.\nNoto per scarsi resti fossili, questo dinosauro poteva raggiungere notevoli dimensioni, e doveva essere uno dei pi\u00f9 grandi teropodi del Cretaceo dell'Asia; probabilmente raggiungeva i 12 metri di lunghezza e poteva pesare 4 tonnellate. Altre stime (Brusatte et al., 2010) fanno supporre un peso di addirittura 6 tonnellate. Era armato di potenti fauci con forti denti seghettati, mentre gli arti anteriori erano relativamente lunghi e dotati di lunghi artigli ricurvi.\nClassificazione.\n\"Chilantaisaurus\" (\"lucertola Ch'i-lan-t'ai\") fu descritto per la prima volta da Hu nel 1964, sulla base di alcuni resti fossili provenienti dalla formazione Ulanshai della Cina settentrionale. Lo studioso descrisse due specie, \"Chilantaisaurus tashuikouensis\" e \"C. maortuensis\"; in realt\u00e0, l'ultima specie \u00e8 stata in seguito riclassificata come un altro genere di grande teropode (\"Shaochilong\"). \nHu ritenne che \"Chilantaisaurus\" fosse un carnosauro strettamente imparentato con \"Allosaurus\", ma studi seguenti suggerirono che fosse uno spinosauride, forse un membro primitivo del gruppo (Sereno, 1998; Chure, 2002; Rauhut, 2001), a causa dei grandi artigli sulle zampe anteriori, che si pensava fossero uniche a quel gruppo di dinosauri carnivori. \nUn ulteriore studio del 2009 ha dimostrato che \"Shaochilong\" era in realt\u00e0 un carnosauro appartenente ai neovenatoridi, una famiglia di carnivori con grandi arti anteriori e artigli lunghi e ricurvi, imparentati con \"Allosaurus\" (come Hu aveva inizialmente ritenuto).\nAl genere \"Chilantaisaurus\" sono state attribuite altre specie: oltre alla gi\u00e0 citata \"C. maortuensis\", anche \"C. zheziangensis\" (ora considerata un terizinosauro, forse \"Nanshiungosaurus\") e \"C. sibiricus\" (un tempo noto come \"Allosaurus sibiricus\"), proveniente dalla Siberia e nota solo attraverso frammenti fossili. In verit\u00e0 quest'ultimo esemplare (assolutamente frammentario) \u00e8 di difficile interpretazione e potrebbe essere pi\u00f9 strettamente imparentato con Megaraptor che con Chilantaisaurus, sempre all'interno dei Neovenatoridi."}
{"id": "2051845", "revid": "384895", "url": "https://it.wikipedia.org/wiki?curid=2051845", "title": "Lathyrus pratensis", "text": "La cicerchia dei prati (nome scientifico Lathyrus pratensis L., 1753) \u00e8 un piccolo arbusto, erbaceo, a portamento un po' prostrato, appartenente alla famiglia delle Fabaceae.\nSistematica.\nIl genere \"Lathyrus\" \u00e8 abbastanza corposo: comprende da 100 a 200 specie a seconda delle varie classificazioni di cui almeno 40 vivono spontaneamente in Italia. \nNelle classificazioni pi\u00f9 vecchie la famiglia di questa specie (\"Fabaceae\") \u00e8 chiamata \"Leguminosae\" ma anche \"Papilionaceae\".\nLa \"Cicerchia dei prati\" viene definita una specie molto variabile anche perch\u00e9 il genere \u00e8 molto articolato e polimorfo. Secondo la classificazione del botanico toscano Adriano Fiori (1865-1950) la nostra specie fa parte della sezione \"Orobastrum\" (una delle sei sezioni in cui divide il genere \"Lathyrus\") caratterizzata dall'avere lo stilo non contorto (ma scanalato nella parte inferiore), le foglie con 2 o 4 paia di lobi e i fusti angolosi. In altri testi si preferisce suddividere la famiglia delle \"Fabaceae\" in tre sottofamiglie; in questo caso la specie di questa scheda fa parte della sottofamiglia delle \"Faboideae\" caratterizzata dall'avere i fiori di tipo spiccatamente papilionaceo, 10 stami e portamento erbaceo (non alberi).\nVariabilit\u00e0.\nNell'elenco che segue sono indicate alcune variet\u00e0 e sottospecie :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nSi dice che il creatore della denominazione del genere sia il botanico francese Joseph Pitton de Tournefort (1656\u00a0\u2013 1708). Sembra che pensando alle presunte propriet\u00e0 afrodisiache di alcune piante del genere abbia accostato due termini: la particella intensiva \"la\" e il verbo greco \"thero\" (= io riscaldo) e abbia quindi creato il nome del genere \"lathyrus\". In realt\u00e0 tale nome era conosciuto gi\u00e0 nei tempi antichi: Teofrasto lo aveva usato per alcune leguminose.\nGli inglesi chiamano questa pianta: \"Meadow vetchling\"; i tedeschi la chiamano \"Wiesen-Platterbse\"; mentre i francesi \"Gesse de pr\u00e9s\".\nMorfologia.\nL'altezza media di questa pianta va da 20 a 40\u00a0cm, ma pu\u00f2 arrivare fino a 1 metro di altezza. Il ciclo biologico \u00e8 perenne. La forma biologica \u00e8 del tipo emicriptofita scaposa (H scap): quindi sono piante perenni che si propagano per mezzo di gemme poste sul terreno i cui fusti sono mediamente lunghi e con poche foglie.\nRadici.\nLa radice \u00e8 del tipo fascicolato.\nFusto.\nIl fusto \u00e8 a portamento rampicante, ma eretto; \u00e8 angoloso e pubescente con minuti peli nella parte inferiore e subglabro in quella superiore. Alla base pu\u00f2 essere legnoso.\nFoglie.\nLa foglia \u00e8 composta da due segmenti opposti, semplici di forma lineare - lanceolata e termina con un cirro semplice o ramificato (foglia pennato-composta, ossia imparipennata con cirro centrale); alla base del picciolo fogliare (molto pi\u00f9 lungo delle foglie) si trovano delle ampie stipole lineari - astate. Le lamine dei lobi sono percorse da nervature parallele che non raggiungono per\u00f2 il margine fogliare. Dimensioni delle foglie: larghezza \u2013 , lunghezza \u2013 ; dimensioni delle stipole: larghezza \u2013 , lunghezza \u2013 .\nInfiorescenza.\nL'infiorescenza si compone di un racemo con 5\u00a0\u2013 10 fiori su un peduncolo lungo da 6 a 8\u00a0cm. A sua volta ogni fiore \u00e8 sostenuto da un peduncolo lungo 4\u00a0mm.\nFiori.\nI fiori sono delicatamente profumati; sono inoltre ermafroditi, pentameri (calice e corolla a 5 parti) e zigomorfi. In tutto i fiori sono lunghi da 10 a 17\u00a0mm.\nFrutti.\nIl frutto \u00e8 un legume oblungo, nerastro; a maturit\u00e0 \u00e8 glabro (inizialmente \u00e8 peloso) e si apre in due valve (\u00e8 un frutto deiscente) continue (non divise). Contiene da 4 a 8 semi globosi e lisci (frutto polispermatico\u00a0\u2013 a molto semi). Una particolarit\u00e0 dei semi \u00e8 che sono privi di albume, in compenso contengono buone riserve proteiche. Dimensione del frutto: lunghezza \u2013 , larghezza \u2013 .\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nIndustria.\nL'industria da questa pianta ricava sostanze repellenti (usate nel respingere i topi).\nGiardinaggio.\nLa coltivazione di questa pianta \u00e8 abbastanza facile (\u00e8 considerata pianta rustica); ha bisogno di una posizione soleggiata con suolo relativamente umido. \u00c8 una pianta che produce azoto sia per s\u00e9 che per altre piante che si trovano nelle sue vicinanze. Infatti alcuni Bacteriabatteri, che si trovano nelle sue radici, hanno la propriet\u00e0 di fissare l'azoto atmosferico.\nPascolo.\nIn passato in alcune zone questa pianta era utilizzata per il foraggio degli animali da pascolo; ora non pi\u00f9."}
{"id": "2051857", "revid": "161374", "url": "https://it.wikipedia.org/wiki?curid=2051857", "title": "Austrian Basketball Federation", "text": ""}
{"id": "2051858", "revid": "120380227", "url": "https://it.wikipedia.org/wiki?curid=2051858", "title": "Geberico", "text": "Storia.\nSuccesse ad Ariarico conquistando la Dacia, a quel tempo abitata dai Vandali, attorno al 340. I Vandali erano al tempo guidati da re Visimar. La sconfitta spinse i Vandali a chiedere e ad ottenere il diritto di insediarsi in Pannonia.\nGeberico passo' il resto della sua vita combattendo, e mor\u00ec attorno al 350. Dopo la sua morte il trono venne occupato da Ermanarico."}
{"id": "2051861", "revid": "287204", "url": "https://it.wikipedia.org/wiki?curid=2051861", "title": "Alpi della Gurktal", "text": "Le Alpi della Gurktal (in tedesco \"Gurktaler Alpen\" oppure \"Nockberge\") sono una sottosezione delle Alpi di Stiria e Carinzia. La vetta pi\u00f9 alta \u00e8 l'Eisenhut che raggiunge i 2.441 m s.l.m.\nSi trovano in Austria, principalmente in Carinzia, nel Salisburghese e nella Stiria.\nIl fiume Gurk nasce all'interno del massiccio e lo percorre in direzione est. La Gurktal \u00e8 la valle scavata dal fiume.\nClassificazione.\nSecondo la SOIUSA sono una sottosezione alpina con la seguente classificazione:\nSecondo l'AVE costituiscono il gruppo n. 46a di 75 nelle Alpi Orientali.\nDelimitazioni.\nConfinano:\nSuddivisione.\nLe Alpi della Gurktal si suddividono, secondo la SOIUSA, in cinque supergruppi e quattordici gruppi:\nVette.\nLe vette principali sono:"}
{"id": "2051862", "revid": "161374", "url": "https://it.wikipedia.org/wiki?curid=2051862", "title": "\u00d6sterreichischer Basketballverband", "text": ""}
{"id": "2051866", "revid": "1783371", "url": "https://it.wikipedia.org/wiki?curid=2051866", "title": "Grettis saga", "text": "La Grettis saga \u00c1smundarsonar (in italiano: \"Saga di Grettir \u00c1smundarson\"), chiamata anche Grettis saga, Saga di Grettir il Forte o Grettla, \u00e8 una saga degli Islandesi scritta in Islanda intorno al XIII-XIV secolo; essa tratta della vita di Grettir \u00c1smundarson, un (forse fantastico) guerriero islandese che divenne un fuorilegge.\nAnalisi.\nQuesta saga \u00e8 considerata una delle \"\u00cdslendinga s\u00f6gur\" (\"Saghe degli Islandesi\"), ed \u00e8 stata scritta tra la fine del XIII secolo e l'inizio del XIV; gli eventi narrati sono abbastanza realistici, e la vicenda \u00e8 ambientata in Islanda tra il IX e il X secolo.\nLa \"Grettis saga\" si differenzia tuttavia dalle altre saghe degli Islandesi, in quanto, sebbene il protagonista sia una figura storica e la sua vita sia narrata in maniera realistica, la maggior parte delle avventure dell'eroe coinvolge elementi sovrannaturali. L'autore \u00e8 sconosciuto, ma si ritiene che abbia basato il suo racconto su un'opera precedente sulla vita di Grettir scritta da Sturla \u00de\u00f3r\u00f0arson.\nGrettir \u00e8 uno strano eroe, quasi un anti-eroe. Le sue intenzioni non sono necessariamente malvagie, ma \u00e8 irascibile e spesso compie azioni di cui poi si pente: egli \u00e8 anche molto sfortunato, perci\u00f2 alcune sue azioni hanno spiacevoli conseguenze che non si aspettava. Grettir passa la maggior parte della sua vita adulta in Islanda da fuorilegge; egli non \u00e8 coinvolto nelle scorrerie vichinghe a cui prendono parte molti altri protagonisti di saghe.\nLa saga \u00e8 stata tradotta in inglese pi\u00f9 volte, tra cui una traduzione di William Morris e una dell'Universit\u00e0 di Toronto del 1974 (Denton Fox e Hermann P\u00e1lsson, \"Grettir's Saga\"). \u00c8 stata anche tradotta in italiano all'Istituto Universitario Orientale di Napoli nel 1983 (Vittoria Grazi, \"La saga di Grettir\").\nTrama.\nViene raccontata l'intera vita di Grettir, dall'inizio alla fine. Da ragazzino era ribelle e irascibile, ma anche coraggioso: egli sfida e sconfigge un \"draugr\", un corpo morto che cammina (\u00e8 simile a uno zombie ma la mitologia norrena lo descrive con capacit\u00e0 magiche assimilabili a quelle di uno stregone), ma il \"draugr\" lo maledice, e questo \u00e8 visto dall'autore come la causa delle sue future sfortune.\nGrettir talvolta sembra comportarsi come un eroe tipico, sconfiggendo vari nemici. Tuttavia appicca fuoco ad un edificio uccidendo parecchie persone, e viene cos\u00ec dichiarato fuorilegge: questo significa che chiunque pu\u00f2 ucciderlo senza essere punito e che \u00e8 proibito aiutarlo in qualunque modo. In molti tentano di sconfiggerlo, ma Grettir \u00e8 molto difficile da uccidere.\nGrettir alla fine diviene la persona che ha vissuto come fuorilegge pi\u00f9 a lungo nella storia dell'Islanda. Quando ha quasi compiuto vent'anni di latitanza, i suoi amici e familiari chiedono che venga revocata la sua condanna, secondo la legge che stabiliva che nessuno poteva passare pi\u00f9 di vent'anni come fuorilegge (in realt\u00e0 una tale legge non esisteva nell'Islanda medievale); dopo una discussione in assemblea, viene stabilito che la condanna sarebbe stata revocata quando Grettir avrebbe compiuto esattamente vent'anni di latitanza, ma non prima. I suoi nemici compiono un ultimo tentativo, usando la magia per fare in modo che si ferisse da solo, ed infine lo sconfiggono in cima ad una solitaria isola circondata da scogliere somigliante ad una fortezza, Drangey, al largo della punta settentrionale dell'Islanda.\nI fratelli di Grettir pi\u00f9 tardi lo vendicano in una scena semi-comica ambientata a Costantinopoli, dove era giunto un gruppo dei Vichinghi, i Variaghi."}
{"id": "2051869", "revid": "114325", "url": "https://it.wikipedia.org/wiki?curid=2051869", "title": "Grettissaga", "text": ""}
{"id": "2051870", "revid": "56818", "url": "https://it.wikipedia.org/wiki?curid=2051870", "title": "Dotti biliari", "text": ""}
{"id": "2051871", "revid": "114325", "url": "https://it.wikipedia.org/wiki?curid=2051871", "title": "Grettis saga \u00c1smundarsonar", "text": ""}
{"id": "2051874", "revid": "287204", "url": "https://it.wikipedia.org/wiki?curid=2051874", "title": "Grettis saga Asmundarsonar", "text": ""}
{"id": "2051875", "revid": "114325", "url": "https://it.wikipedia.org/wiki?curid=2051875", "title": "Grettissaga \u00c1smundarsonar", "text": ""}
{"id": "2051876", "revid": "287204", "url": "https://it.wikipedia.org/wiki?curid=2051876", "title": "Grettissaga Asmundarsonar", "text": ""}
{"id": "2051878", "revid": "253269", "url": "https://it.wikipedia.org/wiki?curid=2051878", "title": "Prunella Scales", "text": "\u00c8 sposata con l'attore Timothy West ed hanno un figlio, l'attore Samuel West.\nDoppiatrici italiane.\nNelle versioni in italiano dei suoi lavori, Prunella Scales \u00e8 stata doppiata da:\nDa doppiatrice \u00e8 sostituita da:"}
{"id": "2051881", "revid": "114325", "url": "https://it.wikipedia.org/wiki?curid=2051881", "title": "Grettla", "text": ""}
{"id": "2051883", "revid": "114325", "url": "https://it.wikipedia.org/wiki?curid=2051883", "title": "Saga di Grettir", "text": ""}
{"id": "2051884", "revid": "114325", "url": "https://it.wikipedia.org/wiki?curid=2051884", "title": "Saga di Grettir \u00c1smundarson", "text": ""}
{"id": "2051887", "revid": "287204", "url": "https://it.wikipedia.org/wiki?curid=2051887", "title": "Saga di Grettir Asmundarson", "text": ""}
{"id": "2051890", "revid": "114325", "url": "https://it.wikipedia.org/wiki?curid=2051890", "title": "Saga di Grettir figlio di \u00c1smundr", "text": ""}
{"id": "2051891", "revid": "156746", "url": "https://it.wikipedia.org/wiki?curid=2051891", "title": "Denominazioni dei greci", "text": ""}
{"id": "2051893", "revid": "256896", "url": "https://it.wikipedia.org/wiki?curid=2051893", "title": "Gobius kolombatovici", "text": "Il ghiozzo di Kolombatovic o ghiozzo a punti arancio (Gobius kolombatovici) \u00e8 un pesce appartenente alla famiglia Gobiidae.\nDistribuzione e habitat.\nIgnote, \u00e8 stato per ora descritto per ambienti scogliosi con sabbia del mar Adriatico a profondit\u00e0 tra i 10 ed i 40 m in associazione a Gobius vittatus, Parablennius rouxi e Thorogobius macrolepis. Recentemente la sua presenza \u00e8 stata riportata nella costa ionica siciliana\nDescrizione.\nHa il corpo cosparso di linee di punti di vivo color arancio, nove macchie di colore arancio pi\u00f9 carico sui fianchi ed una macchia nera sulla prima pinna dorsale.\nBiologia.\nIgnote. La specie \u00e8 stata descritta solo nel 2000."}
{"id": "2051894", "revid": "287204", "url": "https://it.wikipedia.org/wiki?curid=2051894", "title": "Saga di Grettir figlio di Asmundr", "text": ""}
{"id": "2051895", "revid": "114325", "url": "https://it.wikipedia.org/wiki?curid=2051895", "title": "Saga di Grettir figlio di Asmund", "text": ""}
{"id": "2051898", "revid": "114325", "url": "https://it.wikipedia.org/wiki?curid=2051898", "title": "Saga di Grettir il Forte", "text": ""}
{"id": "2051899", "revid": "62004", "url": "https://it.wikipedia.org/wiki?curid=2051899", "title": "Oleg Vidov", "text": ""}
{"id": "2051905", "revid": "256896", "url": "https://it.wikipedia.org/wiki?curid=2051905", "title": "Thorogobius macrolepis", "text": "Il ghiozzo gattopardo o ghiozzo leopardo a grosse squame (Thorogobius macrolepis) \u00e8 un pesce di mare appartenente alla famiglia Gobiidae.\nDescrizione.\nMolto simile al congenere ghiozzo leopardo da cui si distingue per il colore delle macchie su capo e corpo che anzich\u00e9 scuro o rossastro \u00e8 giallo vivo. \u00c8 comunque presente una fila di 5 macchie scure su ogni fianco.\nDistribuzione e habitat.\nPare endemico del mar Mediterraneo ma la sua distribuzione \u00e8 ignota. \u00c8 raro nelle acque italiane ma forse questa rarit\u00e0 \u00e8 dovuta all'inaccessibilit\u00e0 del suo habitat.\nVive in grotte sommerse profonde tra i 20 ed i 70\u00a0m.\nMisura al massimo 7\u00a0cm.\nBiologia.\nSembra meno schivo del congenere ma le sue abitudini non sono conosciute."}
{"id": "2051907", "revid": "767487", "url": "https://it.wikipedia.org/wiki?curid=2051907", "title": "Johann Hugo von Wilderer", "text": "Fu nella sua epoca la pi\u00f9 autorevole personalit\u00e0 attiva presso le corti di D\u00fcsseldorf, Heidelberg e Mannheim.\nBiografia.\nIn giovent\u00f9 Wilderer fu allievo di Giovanni Legrenzi a Venezia. Probabilmente gi\u00e0 a partire dal 1687 egli prestava servizio come organista presso la corte palatina di D\u00fcsseldorf. Tuttavia solo a partire dal 1\u00ba ottobre del 1692 viene sancita la sua posizione come organista presso la chiesa di corte di Sant'Andrea; rivest\u00ec questa occupazione sino al 1697. Nei successivi anni le informazioni biografiche sul suo conto ci vengono tramandate da un documento dal titolo \"Le portrait du vrai m\u00e9rit\u00e9 dans la persone serenissime de Monseigneur L'Electeur Palatin\", stilato dal librettista Giorgio Maria Rapparini come scritto commemorativo per il compleanno del principe elettore Giovanni Guglielmo. Nell'aprile del 1696, in occasione della messa in scena della sua prima opera \"Giocasta\", fu designato vizeKapelmeister (vice-maestro di cappella). Mantenne questo titolo fino al 1702, dato che l'anno successivo, nel 1703, fu innalzato a Kapellmeister (maestro di cappella). Nello stesso periodo, nel 1704 (o forse nel 1705), affianc\u00f2 la carica di Hofkammerrat (membro della Camera Aulica). Egli si spos\u00f2 con Maria Lambertina Dahmen l'11 marzo 1698, dal quale matrimonio ebbe nove figli.\nL'attivit\u00e0 operistica di Wilderer, la quale fu maggiormente concentrata presso la corte di D\u00fcsseldorf, si estende tra il 1695 e il 1713. Nel 1716 l'elettore Giovanni Guglielmo mor\u00ec e subentr\u00f2 il fratello Carlo Filippo, il quale assunse in aggiunta la corte di Innsbruck, decise in seguito di unire i musici di quest'ultima corte a quella di D\u00fcsseldorf e di spostare la corte prima ad Heidelberg e nel 1720 a Mannheim. Wilderer mantenne la direzione di quest'ultimo gruppo di musicisti assieme a Jakob Greber. Questo gruppo combinato in seguito diventer\u00f2 la base per la famosa orchestra della scuola di Mannheim, la quale godr\u00e0 pienamente del sostegno del futuro elettore Carlo Teodoro. Wilderer mantenne il duplice incarico di compositore e maestro di cappella fino alla morte; il suo ultimo lavoro fu l'opera sacra \"Esther\", rappresentata come un oratorio a Heidelberg nel 1723 e come opera a Mannheim l'11 marzo 1724.\nConsiderazioni sull'artista.\nL'importanza come compositore che ebbe Wilderer nella sua epoca \u00e8 in parte da individuare nella fortuita occupazione che deteneva presso il principe elettore di D\u00fcsseldorf-Mannheim. Le attivit\u00e0 musicali di queste corti influenzarono profondamente sia la storia dell'opera in Germania nel tardo XVII secolo, sia le prime fasi dei vari sviluppi musicali che negli '70 del Settecento porter\u00e0 alla nascita della scuola di Mannheim. La corte di D\u00fcsseldorf contava numerosi musicisti talentuosi e attraeva celebri compositori come Agostino Steffani.\nLe composizioni pi\u00f9 importanti di Wilderer rientrano nell'ambito operistico: egli, attraverso il suo insegnante Giovanni Legrenzi, fu assai influenzato della scuola veneziana. I suoi lavori inoltre presentano numerose affinit\u00e0 con quelli di Alessandro Scarlatti e ci\u00f2 lo porta ad essere stilisticamente vicino alla tarda scuola veneziana e, contemporaneamente, ad appartenere al periodo transizione verso la scuola musicale napoletana. Come fece Steffani e cos\u00ec come era usanza nella Germania dell'epoca, Wilderer era tipico nell'inserire elementi francesi occasioni in tutti i suoi lavori teatrali, come il balletto."}
{"id": "2051908", "revid": "62004", "url": "https://it.wikipedia.org/wiki?curid=2051908", "title": "Valentina Titova", "text": ""}
{"id": "2051918", "revid": "647919", "url": "https://it.wikipedia.org/wiki?curid=2051918", "title": "Unione per il Sudtirolo", "text": ""}
{"id": "2051919", "revid": "37723", "url": "https://it.wikipedia.org/wiki?curid=2051919", "title": "Libert\u00e0 Sud-tirolese", "text": ""}
{"id": "2051920", "revid": "767487", "url": "https://it.wikipedia.org/wiki?curid=2051920", "title": "Thorogobius ephippiatus", "text": "Il ghiozzo leopardo (Thorogobius ephippiatus) \u00e8 un pesce di mare appartenente alla famiglia Gobiidae.\nDistribuzione e habitat.\n\u00c8 diffuso nel mar Mediterraneo occidentale e sulle coste atlantiche europee tra le Canarie e le Isole Britanniche.\nSi rinviene soprattutto nelle grotte e nei crepacci dei fondi duri tra i 5 ed i 40 m di fondale.\nDescrizione.\nHa una forma da gobide abbastanza tipico, quello che differenzia questa specie dalle altre \u00e8 la presenza di macchie rotonde su tutto il corpo. Queste macchie sono in genere rosse sul capo e scure (talvolta nere) sul corpo. Il colore di fondo \u00e8 grigio.\nNon supera, di solito, i 10\u00a0cm di lunghezza.\nAlimentazione.\nSi ciba di piccoli invertebrati.\nBiologia.\n\u00c8 una specie sospettosissima e difficilissima da catturare e da osservare dato che si intana appena ci si avvicina. Probabilmente per questo motivo veniva fino a pochi anni fa considerata una specie rarissima, cosa non vera."}
{"id": "2051921", "revid": "37723", "url": "https://it.wikipedia.org/wiki?curid=2051921", "title": "I Libertari", "text": ""}
{"id": "2051923", "revid": "281901", "url": "https://it.wikipedia.org/wiki?curid=2051923", "title": "Ghiozzo a punti arancio", "text": ""}
{"id": "2051924", "revid": "1603714", "url": "https://it.wikipedia.org/wiki?curid=2051924", "title": "Chiesa di Santa Fosca (Venezia, Torcello)", "text": "La chiesa di Santa Fosca \u00e8 un edificio religioso dell'isola di Torcello, nella laguna di Venezia, parte del pi\u00f9 ampio complesso della cattedrale di Santa Maria Assunta.\nStoria e struttura.\nL'edificio a pianta circolare, esempio dello stile veneto-bizantino, sorge appena discosto da quanto rimane della piazza dell'antica citt\u00e0 e accanto alla basilica e ai resti dell'antico battistero. Una chiesa, gi\u00e0 con l'attuale nome, risulta esistente nel sito nella prima met\u00e0 del IX secolo: venne citata come oggetto di benefici concessi dall'imperatore Ludovico il Pio alla basilica di San Zeno di Verona. Attorno al Mille l'edificio fu forse coinvolto nella campagna edilizia voluta dal vescovo torcellano Orso Orseolo per la ricostruzione dell'intero complesso della cattedrale.\nNel 1011 un nuovo riferimento documentale, relativo alla chiesa, cita un lascito testamentario in favore della stessa da parte di due sorelle, Bona e Fortunata. Dell'originario aspetto dell'edificio non abbiamo notizie, ma ne conosciamo le funzioni di reliquiario nel contesto del complesso religioso torcellano, sul modello paleocristiano di chiesa-battistero-\"martyrion\", diffuso nei territori dell'esarcato bizantino. I legami con la chiesa veronese testimoniano, poi, una particolare condizione di autonomia ed importanza rispetto all'attigua chiesa madre della diocesi torcellana.\nL'edificio assunse l'aspetto attuale attorno al XII secolo, quando venne riedificato per accogliere le reliquie delle martiri Fosca e Maura, giunte da Sabratha, in Africa.\nAll'esterno l'edificio \u00e8 circondato da un portico, che lo circonda su cinque lati. Gli archi sono retti da colonne a piede rialzato ed eleganti capitelli bizantini. L'interno \u00e8 a croce greca, a tre navate con absidi. Il tutto \u00e8 sovrastato da cupola circolare, mentre i motivi decorativi risentono dell'influenza bizantina d'et\u00e0 comnena."}
{"id": "2051925", "revid": "281901", "url": "https://it.wikipedia.org/wiki?curid=2051925", "title": "Ghiozzo di kolombatovic", "text": ""}
{"id": "2051926", "revid": "281901", "url": "https://it.wikipedia.org/wiki?curid=2051926", "title": "Ghiozzo leopardo", "text": ""}
{"id": "2051928", "revid": "281901", "url": "https://it.wikipedia.org/wiki?curid=2051928", "title": "Ghiozzo gattopardo", "text": ""}
{"id": "2051929", "revid": "281901", "url": "https://it.wikipedia.org/wiki?curid=2051929", "title": "Ghiozzo leopardo a grosse squame", "text": ""}
{"id": "2051930", "revid": "6923", "url": "https://it.wikipedia.org/wiki?curid=2051930", "title": "Ordine di Skanderbeg", "text": "L'Ordine di Skanderbeg (Urdh\u00ebri i Sk\u00ebnderbeut) \u00e8 un ordine equestre albanese.\nStoria.\nL'Ordine fu fondato nel 1925 dall'allora Presidente dell'Albania Ahmed Bey Zogu (il quale si autoproclamer\u00e0 \"Re degli Albanesi\" il 1\u00ba settembre 1928, assumendo il nome di Zog I di Albania). L'Ordine \u00e8 dedicato all'eroe nazionale albanese Giorgio Castriota Scanderbeg (1414-1468), il quale liber\u00f2 il proprio paese dalla dominazione turca. All'epoca della fondazione, l'ordine presentava quattro classi: Cavaliere di Gran Croce, Grande Ufficiale, Commendatore e Cavaliere.\nNel 1939 l'Italia di Mussolini attacca e conquista il Regno d'Albania, inglobandolo nell'Impero italiano. Nel 1940 l'ordine viene modificato e viene aggiunta una quinta classe: Ufficiale.\nDal 1946, alla fine della Seconda guerra mondiale, al 1990, l'Albania diventa uno stato nazional-comunista estremamente isolazionista, stalinista e anti-revisionista, guidata dal dittatore Enver Hoxha, dal 1946 al 1985, e da Ramiz Alia, fino al 1992. L'Ordine cambia totalmente, diventando di sole tre classi ed assumendo l'aspetto delle classiche stelle degli ordini cavallereschi sovietici.\nDopo la caduta del regime comunista, l'Albania ha creato un nuovo Ordine di Skanderbeg che viene tuttora conferito.\nCollegamenti esterni.\nhttp://www.ordersandmedals.net"}
{"id": "2051932", "revid": "547034", "url": "https://it.wikipedia.org/wiki?curid=2051932", "title": "It's Not Unusual", "text": "It's Not Unusual \u00e8 una canzone registrata da Tom Jones e scritta da Les Reed e Gordon Mills.\n\u00c8 il secondo singolo di Tom Jones registrato nello stile dell'etichetta Decca. Il singolo raggiunse la vetta della classifica dei singoli inglesi nel 1965 e divenne il primo successo di Tom Jones anche negli Stati Uniti, dove raggiunse la decima posizione della \"Billboard Hot 100\" nel maggio di quell'anno.\nMusicisti di supporto per la registrazione del brano furono i The Ivy League con Clem Cattini alla batteria e Jimmy Page alla chitarra.. Degli arrangiamenti si occup\u00f2 Les Reed.\nRiferimenti nella cultura di massa.\nLa canzone fu riscoperta negli anni novanta grazie alla celebre sitcom statunitense \"Willy il principe di Bel-Air\". Nel telefilm il personaggio di Carlton (Alfonso Ribeiro) improvvisava una scatenata danza ogni volta che sentiva \"It's Not Unusual\". Il telefilm regal\u00f2 cos\u00ec tanta popolarit\u00e0 al brano che lo stesso Tom Jones accett\u00f2 di apparire in un episodio, interpretando il ruolo di un angelo in un sogno di Carlton, ed interpretando un duetto con Ribeiro.\nLa canzone \u00e8 anche stata utilizzata nella colonna sonora di due film di Tim Burton: \"Edward mani di forbice\" e \"Mars Attacks\". In quest'ultimo film, Tom Jones aveva anche un piccolo ruolo. La canzone viene anche utilizzata in episodi di \"Will &amp; Grace,\" \"Friends \"e\" I Simpson\".\nFormazione.\nArrangiamento-direzione d'orchestra: Les Reed"}
{"id": "2051934", "revid": "1783371", "url": "https://it.wikipedia.org/wiki?curid=2051934", "title": "Gull-\u00de\u00f3ris saga", "text": "La Gull-\u00de\u00f3ris saga (che in italiano significa \"Saga di \u00de\u00f3rir dell'Oro\") \u00e8 una saga degli Islandesi scritta in Islanda in norreno intorno al XIII-XIV secolo; la vicenda narrata \u00e8 ambientata intorno al IX-X secolo."}
{"id": "2051935", "revid": "4252", "url": "https://it.wikipedia.org/wiki?curid=2051935", "title": "Negazionismo del genocidio assiro", "text": ""}
{"id": "2051936", "revid": "287204", "url": "https://it.wikipedia.org/wiki?curid=2051936", "title": "Gull-Thoris saga", "text": ""}
{"id": "2051938", "revid": "114325", "url": "https://it.wikipedia.org/wiki?curid=2051938", "title": "Saga di Gull-\u00de\u00f3rir", "text": ""}
{"id": "2051940", "revid": "287204", "url": "https://it.wikipedia.org/wiki?curid=2051940", "title": "Saga di Gull-Thorir", "text": ""}
{"id": "2051943", "revid": "114325", "url": "https://it.wikipedia.org/wiki?curid=2051943", "title": "Saga di \u00de\u00f3rir dell'Oro", "text": ""}
{"id": "2051944", "revid": "113757", "url": "https://it.wikipedia.org/wiki?curid=2051944", "title": "Botte Donato", "text": ""}
{"id": "2051945", "revid": "287204", "url": "https://it.wikipedia.org/wiki?curid=2051945", "title": "Saga di Thorir dell'Oro", "text": ""}
{"id": "2051953", "revid": "767487", "url": "https://it.wikipedia.org/wiki?curid=2051953", "title": "Olympia 52", "text": "Olympia 52 \u00e8 un film documentario del 1952 sulle Olimpiadi di Helsinki 1952 diretto da Chris Marker. Il film costituisce in assoluto la prima regia e sceneggiatura del regista francese, filmato in 16 mm e solo successivamente gonfiato in 35 mm.\nTrama.\nSecondi Giochi olimpici dopo la Seconda guerra mondiale, dalla cerimonia di apertura (con la fiamma olimpica accesa dall'eroe finlandese Paavo Nurmi) alla consueta \"sfida olimpica\" tra il ceco Emil Z\u00e1topek e il suo eterno rivale, il francese Alain Mimoun (il duello \u00e8 stato oggetto anche di una puntata di Sfide andata in onda su Rai 3). Zatopek trionfer\u00e0 davanti a Mimoun dei 5000 metri e 10000 metri, vincendo poi il suo terzo oro nella maratona. I due non sono pi\u00f9 giovanissimi, Z\u00e1topek ha 30 anni, che all'epoca sono un'et\u00e0 avanzata anche per un mezzofondista, Mimoun \u00e8 addirittura un anno pi\u00f9 vecchio. Quattro anni prima a Londra 1948, il francese si dovette accontenatare della medaglia d'argento nei 10000 metri. Dovr\u00e0 aspettare altri quattro anni, quando Z\u00e1topek sceglier\u00e0 di ritirarsi dalla attivit\u00e0 agonistica, per vincere la sua prima medaglia d'oro alle Olimpiadi di Melbourne 1956 nella maratona."}
{"id": "2051958", "revid": "1833487", "url": "https://it.wikipedia.org/wiki?curid=2051958", "title": "Kelly Stafford", "text": "Carriera nel cinema hard.\nMolto conosciuta per le sue performance con famosissimi attori pornografici come Nacho Vidal e Rocco Siffredi, Kelly \u00e8 soprattutto apprezzata per la pratica (che afferma di prediligere tra le altre) del sesso anale anche estremo, con fisting anale oltre che vaginale. Largamente note anche le scene di sesso di gruppo, anche orale.\nTra i suoi film pi\u00f9 noti, da ricordare \"Rocco's Dirty Anal Kelly in Rome\" e \" When Rocco Meats Kelly\".\nHa annunciato varie volte il ritiro dalle scene della pornografia, ma risultava ancora in attivit\u00e0 nel 2019. Dal 2001 si \u00e8 anche cimentata nella regia, sempre in filmografia del genere."}
