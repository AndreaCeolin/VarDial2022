{"id": "2013561", "revid": "367445", "url": "https://it.wikipedia.org/wiki?curid=2013561", "title": "Scene da un matrimonio (programma televisivo)", "text": "Scene da un matrimonio \u00e8 un programma televisivo italiano, trasmesso su Canale 5 dal 24 ottobre 1990 al 18 febbraio 1994 e su Rete 4 dal 28 febbraio 1994 al 19 febbraio 1996, dal 24 novembre all'8 dicembre 2012 con il titolo di Nuove scene da un matrimonio e dal 25 agosto al 20 settembre 2015 con la conduzione di Davide Mengacci. Dal 2 ottobre 2021 viene riproposto su Canale 5 con la conduzione di Anna Tatangelo.\nIl programma.\nIl format.\nLa trasmissione nacque da un'idea di Gianni Ippoliti ispirata all'omonimo film di Ingmar Bergman: seguire una coppia di futuri sposi durante le fasi della preparazione del loro matrimonio, fino al giorno del fatidico s\u00ec. La trasmissione \u00e8 una dei primi docu-reality in Italia, avente come protagonisti gli sposi e le rispettive famiglie con l'ausilio dei conduttori Davide Mengacci (dalla prima alla settima edizione) e Anna Tatangelo (dall'ottava edizione), mai invadenti durante le riprese dei momenti pi\u00f9 emozionanti del programma. Uno dei punti forti della trasmissione \u00e8 la rappresentazione dello spaccato sociale di provenienza delle famiglie protagoniste, che spesso vengono messe in risalto da usi, costumi e tradizioni tipici del ceto sociale o della provenienza dei protagonisti di ogni puntata.\nInoltre, \u00e8 stato tra i primi programmi televisivi prodotti interamente senza l'ausilio di uno studio televisivo.\nNei palinsesti delle reti Fininvest dei primi anni novanta andava a comporre, insieme a \"Tra moglie e marito\" e \"C'eravamo tanto amati\", un ciclo sull'amore e sulle coppie; ognuno dei format ripercorreva tutte le fasi di una relazione, dal matrimonio alla separazione. Nel corso di quel decennio nacquero poi altre trasmissioni che hanno proseguito il filone sentimentale, come ad esempio \"Stranamore\", \"Colpo di fulmine\", \"Lui, lei e l'altro\".\nDal 1992 al 1996 vennero realizzate delle serie di speciali dal titolo \"Le pi\u00f9 belle scene da un matrimonio\", durante i quali Davide Mengacci riproponeva al pubblico le storie pi\u00f9 belle realizzate in sei edizioni. \nIl successo.\nLa trasmissione ottenne un ottimo successo di pubblico, tanto che dopo la prima stagione la redazione ebbe un notevole numero di richieste di partecipazione da parte di futuri sposi. Sull'onda del successo, il conduttore Davide Mengacci pubblic\u00f2 per la Mondadori il libro \"Viva gli sposi\", che prendeva il titolo dalla frase ricorrente da lui pronunciata prima del consueto lancio del riso.\nIl successo della trasmissione contribu\u00ec anche a consacrare Davide Mengacci come conduttore, dopo un passato da attore di candid camera.\nNegli anni successivi alla produzione della trasmissione, \u00e8 stata replicata diverse volte da Rete 4, da Happy Channel e da Mediaset Extra.\nMinor successo \u00e8 stato invece ottenuto dalle edizioni realizzate negli anni duemiladieci.\nEdizioni.\nPrima edizione (1990-1991).\nLa prima edizione di \"Scene da un matrimonio\", \u00e8 andata in onda dal 24 ottobre 1990 al 14 maggio 1991 nella seconda serata del mercoled\u00ec di Canale 5 con la conduzione di Davide Mengacci. In seguito al successo ottenuto, dalla stagione successiva il programma \u00e8 stato promosso nel palinsesto quotidiano della rete.\nSeconda edizione (1991-1992).\nLa seconda edizione di \"Scene da un matrimonio\", \u00e8 andata in onda su Canale 5 dal 12 giugno 1991 al 13 aprile 1992, sempre con la conduzione di Davide Mengacci per la seconda volta consecutiva. In seguito al successo ottenuto della prima edizione, il programma \u00e8 stato promosso nel palinsesto quotidiano di Canale 5 dal luned\u00ec al venerd\u00ec dalle 13:35 alle 14:00.\nTerza edizione (1993-1994).\nLa terza edizione di \"Scene da un matrimonio\", \u00e8 andata in onda su Canale 5 dal 23 giugno 1993 al 18 febbraio 1994 dal luned\u00ec al venerd\u00ec dalle 13:35 alle 14:00, sempre con la conduzione di Davide Mengacci per la terza volta consecutiva.\nQuarta edizione (1994-1995).\nLa quarta edizione di \"Scene da un matrimonio\", \u00e8 stata spostata da Canale 5 a Rete 4 in prima serata con una versione pi\u00f9 estesa del programma in onda ogni domenica dal 18 febbraio 1994 al 18 giugno 1995, sempre con la conduzione di Davide Mengacci per la quarta volta consecutiva. In questa edizione gli sposi assistevano direttamente in studio, guardando in diretta il video del loro matrimonio in compagnia del conduttore. La cerimonia veniva giudicata da una squadra di stilisti, truccatori e parrucchieri che davano la loro opinione sulla realizzazione dell'evento.\nQuinta edizione (1995-1996).\nLa quinta edizione di \"Scene da un matrimonio\", \u00e8 andata in onda ogni domenica in prima serata su Rete 4 dal 16 giugno 1995 al 19 febbraio 1996, sempre con la conduzione di Davide Mengacci per la quinta volta consecutiva. Dopo questa edizione il programma \u00e8 stato sospeso per vent'anni.\nSesta edizione (2012).\nLa sesta edizione di \"Scene da un matrimonio\", \u00e8 ritornata in onda su Rete 4 con il titolo di \"Nuove scene da un matrimonio\" dopo vent'anni di assenza dal 24 novembre all'8 dicembre 2012 nella fascia preserale del sabato dalle 20:05 alle 20:30, sempre con la conduzione di Davide Mengacci per la sesta volta consecutiva. Dopo questa edizione il programma \u00e8 stato sospeso per tre anni.\nSettima edizione (2015).\nLa settima edizione di \"Scene da un matrimonio\", \u00e8 ritornata in onda su Rete 4 con il titolo originale dopo tre anni di assenza dal 25 agosto al 20 settembre 2015, sempre con la conduzione di Davide Mengacci per la settima ed ultima volta consecutiva. Le prime due puntate sono andate in onda in prima serata marted\u00ec 25 e domenica 30 agosto 2015, in seguito ai bassi risultati d'ascolto le ultime due puntate sono state spostate nella domenica pomeriggio di Rete 4 il 13 e il 20 settembre 2015. In questa edizione, oltre a seguire i preparativi di nuove coppie di sposi venivano intervistati anche i protagonisti delle storie degli anni novanta. Dopo questa edizione il programma \u00e8 stato sospeso per sei anni.\nOttava edizione (2021).\nL'ottava edizione di \"Scene da un matrimonio\", \u00e8 ritornata in onda dopo sei anni di assenza nel sabato pomeriggio di Canale 5 dal 2 ottobre al 4 dicembre 2021 dalle 14:10 alle 15:40, con la conduzione di Anna Tatangelo."}
{"id": "2013583", "revid": "709565", "url": "https://it.wikipedia.org/wiki?curid=2013583", "title": "Supercoppa italiana (pallavolo femminile)", "text": "La Supercoppa italiana \u00e8 un trofeo per squadre di club italiane organizzato dalla Lega Pallavolo Serie A femminile."}
{"id": "2013584", "revid": "380453", "url": "https://it.wikipedia.org/wiki?curid=2013584", "title": "Supercoppa italiana (pallavolo maschile)", "text": "La Supercoppa italiana \u00e8 un trofeo per squadre di club italiane organizzato dalla Lega Pallavolo Serie A."}
{"id": "2013586", "revid": "14475", "url": "https://it.wikipedia.org/wiki?curid=2013586", "title": "Isola Wetar", "text": ""}
{"id": "2013588", "revid": "110157", "url": "https://it.wikipedia.org/wiki?curid=2013588", "title": "Teatro Giotto (Vicchio)", "text": "Il teatro Giotto \u00e8 un teatro situato a Vicchio.\nPer iniziativa di una societ\u00e0 per azioni denominata \"Societ\u00e0 Umberto I\" il teatro venne realizzato nei primi anni del '900, su disegno dell'ingegnere comunale Giuseppe Chesi, a pianta ellittica con due ordini di balconata e con un discreto palcoscenico, poi ridimensionato a seguito dei lavori effettuati nel secondo dopoguerra per ampliare la capienza della sala.\nDopo essere stato di propriet\u00e0 del Partito nazionale fascista, nell'ultimo dopoguerra \u00e8 passato allo Stato italiano che ne ha accentuato la vocazione di sala cinematografica.\nChiuso definitivamente nel 1984 per l'esigenza di adeguamento alle normative vigenti, \u00e8 stato interessato a lavori fino al 1994 quando ha ripreso la sua attivit\u00e0.\nMantenuta la sua struttura originaria, sono stati rifatti la platea, i palchi e il palcoscenico, sono stati risistemati i servizi e ristrutturato l'intero edificio. Ora il teatro conta quasi 200 posti, con un palcoscenico maggiorato rispetto al passato.\nIl calendario delle varie iniziative \u00e8 confezionato e orchestrato dal Comune in collaborazione con l'associazione culturale Jazz Club \"of\" Vicchio."}
{"id": "2013592", "revid": "14475", "url": "https://it.wikipedia.org/wiki?curid=2013592", "title": "Isola Romang", "text": ""}
{"id": "2013599", "revid": "38120", "url": "https://it.wikipedia.org/wiki?curid=2013599", "title": "Isola Damar", "text": ""}
{"id": "2013600", "revid": "287204", "url": "https://it.wikipedia.org/wiki?curid=2013600", "title": "Area ex-Longinotti", "text": "Per Area ex-Longinotti si intendono due complessi industriali appartenuti - in sequenza temporale - all'omonima impresa, e successivamente abbandonati. Il primo si trovava nella citt\u00e0 di Firenze, in viale Giannotti. Il secondo a Sesto Fiorentino, in via Lucchese.\nEx-Longinotti Firenze.\nL'area ex-Longinotti era una zona industriale abbandonata di Firenze, situata in viale Giannotti (in zona detta Bandino, vicino Badia a Ripoli) e trasformata con un recente intervento di riqualificazione urbana in un supermercato di quartiere, una galleria commerciale, degli spazi per i servizi di Quartiere e due nuove piazze.\nLa Longinotti era una delle pi\u00f9 grandi industrie fiorentine, ma durante un periodo di difficolt\u00e0 decise di trasferirsi in una nuova fabbrica nel comune di Sesto Fiorentino, cedendo quest'area che ormai era inglobata nella citt\u00e0. La fabbrica si trasfer\u00ec nel 1974 e l'area fu ceduta con destinazione d'uso a carattere commerciale, alla societ\u00e0 \"Il Bandino S.p.A\" nel 1986. Per molti anni l'area fu inutilizzata, per via delle lungaggini burocratiche e delle polemiche nate in merito alla destinazione dell'ex-stabilimento.\nApprofittando della situazione l'area venne occupata nel 1989 dal Centro Popolare Autogestito Firenze Sud, che utilizz\u00f2 gli immensi spazi a disposizione per iniziative sociali, politiche e culturali di tutti i generi, utilizzando capannoni e palazzine per oltre dodici anni.\nSolo nel 1997 il Comune approv\u00f2 un P.R.G. che prevedeva la demolizione dei vecchi capannoni industriali e la creazione di un nuovo centro commerciale, destinato a Unicoop Firenze nel 2000. La decisione suscit\u00f2 aspre polemiche e contestazioni, che videro il Centro Popolare Autogestito schierare cinquemila sostenitori in un corteo tenutosi nel febbraio 2001, e la realizzazione di un referendum consultivo tra gli abitanti del luogo nell'ottobre dello stesso anno, nel quale per\u00f2 i favorevoli al \"recupero\" della zona prevalsero.\nI lavori previdero la demolizione di quasi tutte le strutture esistenti, con l'eccezione di una palazzina in viale Giannotti, e sono terminati alle fine del 2004. Con questo intervento, realizzato dall'Unicoop Firenze su progetto dell'architetto Adolfo Natalini, \u00e8 stato realizzato un ipermercato che occupa gran parte dell'area di ben 27 ettari. Il complesso ha la forma grosso modo di un pentagono racchiuso tra quattro strade (compreso l'angolo di viale Giannotti). Gli edifici dalle forme squadrate, mantengono in parte una suggestione delle vecchie fabbriche, nella struttura e la copertura.\nOltre al supermercato di oltre tremila metri quadrati e alla galleria commerciale con negozi, bar, ristoranti e gelaterie, laboratori artigiani, la farmacia, l'ufficio postale e la banca, sono stati realizzati due parcheggi per pi\u00f9 di 1.100 posti auto. I materiali usati sono prevalentemente la pietra artificiale (con tonalit\u00e0 cocciopesto e travertino), lo zinco per le coperture e il cotto per la pavimentazione. All'interno sono stati usati marmi, strutture in vetro e colonne metalliche.\nDue sono le nuove piazze: una \u00e8 grande come un campo da calcio e parzialmente coperta; l'altra piazza \u00e8 pi\u00f9 piccola e ospiter\u00e0 il mercato del quartiere. La piazza pi\u00f9 grande in particolare \u00e8 stata realizzata in maniera scenografica, con una grande corona di copertura semicircolare retta da slanciate colonne in metallo, che suggerisce la forma di un grande anfiteatro aperto.\nLa palazzina su viale Giannotti \u00e8 stata recuperata e, almeno nelle intenzioni, destinata alle attivit\u00e0 delle associazioni. Al marzo 2009 \u00e8 stata realizzata una ludoteca nella palazzina.\nEx-Longinotti Sesto fiorentino.\nLa Longinotti, lasciata la sede di Firenze, si trasferiva presso un nuovo stabilimento all'Osmannoro di 100000 m\u00b2, fra Campi Bisenzio e Sesto Fiorentino. Nel corso degli anni, l'azienda attravers\u00f2 una serie di crisi che portarono alla vendita dei capannoni, ad un cambio di denominazione ed al fallimento, nel 2006. Dopo una serie di manifestazioni di interesse all'acquisto dell'area, questa verr\u00e0 acquisita, nel luglio 2018, dall'azienda farmaceutica Menarini. In giugno 2020 viene annunciata la costruzione di un nuovo polo produttivo di 40.000 metri quadri per un investimento da 150 milioni di euro."}
{"id": "2013602", "revid": "1632387", "url": "https://it.wikipedia.org/wiki?curid=2013602", "title": "Babylonia (gruppo musicale)", "text": "Babylonia \u00e8 una band italiana di musica elettronica, formatasi nel 2003\nI Babylonia sono il progetto musicale di Max Giunta e Robbie Rox.\nLa band nasce nel 2003 con la pubblicazione del singolo \"Without Asking Me\".\nSegue l'album di debutto \"LATER TONIGHT\" (2006) ben accolto dalla stampa specializzata che risponde con recensioni lusinghiere.\nIl disco viene pubblicato in tutto il mondo dall'etichetta tedesca Infacted Recordings, leader della musica elettronica.\nPer il pubblico della rete, i Babylonia diventano un progetto interessante da seguire.\nIl tour di \"Later Tonight\" passa per diverse citt\u00e0 in tutta Europa, da Berlino a Francoforte, Praga, Bratislava, Parigi e altre. La band ha l'occasione di aprire i concerti di varie band di culto tra cui Client, IAMX e Melotron.\nA novembre del 2008 i Babylonia vincono al M.E.I. di Faenza la sezione dedicata alla musica elettronica.\nNel gennaio 2010 i Babylonia tornano con il secondo album \"MOTEL LA SOLITUDE\" per il quale la band si avvale del sound engineer Marco Barusso (Lacuna Coil, Mod\u00e0, HIM, E. Ramazzotti e altri).\nI singoli estratti (\"BY MY SIDE, MYSELF INTO MYSELF\" e \"ETHEREAL CONNECTION\") trovano un buon riscontro dalle radio italiane e i video, diretti da Stefano Bertelli (Cristina Don\u00e0, Caparezza e altri), vengono programmati dalle principali TV musicali (MTV, Deejay TV, Match Music, Music Box e altre).\nIl \"TOUR LA SOLITUDE\" porta la band ad esibirsi in numerose citt\u00e0 italiane ed europee tra cui le indimenticabili date a Mosca, Barcellona, Istanbul, Bratislava e San Pietroburgo.\nDurante il tour, i Babylonia hanno aperto l'unico concerto italiano dei \"PET SHOP BOYS\".\nL'anno successivo, tra maggio e luglio 2011, i Babylonia sono impegnati con il nuovo \"CONNECTION TOUR 2011\" che include date in Italia e all'estero (degne di nota Madrid, Volgograd e il Moonlight Festival di Rimini).\nIl 29 giugno 2011 il mondo dei Babylonia viene travolto dalla scomparsa prematura di Robbie Rox. In nome di tutta la strada percorsa assieme in tanti anni, Max decide di proseguire dedicando l'intera produzione futura al compagno di vita Robbie Rox.\nNel dicembre 2011 viene pubblicato \"THE ETHEREAL COLLECTION\", un vinile a tiratura limitata e numerata realizzato in memoria di Robbie.\nL'album contiene tutti i singoli dei Babylonia e la struggente ballata inedita \"IO SONO IL DESERTO\" scritta proprio da Robbie che vede la partecipazione straordinaria di \"ALICE\".\nNel settembre 2012, durante la lavorazione del nuovo album (in uscita nel 2013), Max realizza il progetto speciale \"TALES OF LOVING HEARTS\" che contiene brani inediti e qualche cover (tra cui \"Fortissimo\" di Rita Pavone, \"La sua Figura\" di Giuni Russo e \"Of All The Things We've Made\" degli OMD).\nIl ricavato del CD viene dato in beneficenza al rifugio \u201cCane Amico\u201d in memoria dell'amore di Robbie per gli animali.\nIl 16 giugno 2015 la band torna con il singolo \"LOVE IS HEALING\" che vanta prestigiose collaborazioni tra cui quella con Steve Lyon (Depeche Mode, The Cure, Subsonica) e Marco Barusso.\nIl 30 ottobre 2015 viene pubblicato il nuovo album \"MULTIDIMENSIONAL\" con distribuzione Universal Music. Il disco viene anticipato dall'uscita del secondo singolo \"I BREATHE\".\nI Babylonia lanciano il Multidimensional Tour a supporto del nuovo album, esibendosi in varie citt\u00e0 italiane e europee tra cui Milano, Cagliari, Torino, Mosca e Bratislava.\nIl 27 maggio 2016 la band pubblica il terzo singolo \"BACK TO YOU\"."}
{"id": "2013609", "revid": "1745994", "url": "https://it.wikipedia.org/wiki?curid=2013609", "title": "Demetrius Zvonimir", "text": "Inizi\u00f2 la sua carriera politica come capo del banato di Slavonia al servizio di Stefano I di Croazia, divenendo poi duca di Croazia grazie a Cremissiro IV. Cremissiro IV lo nomin\u00f2 poi anche suo erede, nel 1074 e Demetrius succedette al trono croato. Era l'ultimo re di origine croata che esercit\u00f2 il potere regale.\nBanato di Slavonia e Croazia.\nAttorno al 1065, sotto il regno di Cressimiro IV, imparentato con gli Orseoli di Venezia, Demetrio govern\u00f2 in Slavonia in qualit\u00e0 di \"ban\".\nAll'inizio del 1075 Cressimiro IV nomin\u00f2 Demetrio \"per grazia di Dio Duca della Croazia Dalmata\". Con questo titolo non solo fu messo a capo della Dalmazia settentrionale, ma divenne braccio destro del re e suo erede.\nBiografia.\nNon si sa molto delle origine di re Zvonimir: solo teorie e speculazioni, una di esse dice che molto probabilmente era discendente di Svetoslav Suronja e il cugino pi\u00f9 giovane di Peter Kre\u0161imir IV. In un'altra teoria si dice che non avesse nessun legame di sangue con la famiglia reale croata di Trpimirovi\u0107, ma \u00e8 stato insignito da Kre\u0161imir IV e successivamente eletto (confermato) da un gruppo di nobili croati chiamati bani. Le poche cose realmente conosciute sono che aveva un maestro (magister in latino) chiamato \"\u0160estak\", che ha contribuito alla creazione di parecchi monasteri in Croazia, che suo zio materno e che la sua famiglia aveva dei poderi vicino a Zaravecchia.\nRegno.\nDemetrio fu incoronato l'8 ottobre 1076 a Salona nella Basilica di San Pietro da una rappresentanza di papa Gregorio VII. Govern\u00f2 da Tenin, per cui la citt\u00e0 oggi \u00e8 soprannominata \"Zvonimirgrad\", cio\u00e8 citt\u00e0 di Zvonimir. Continu\u00f2 la politica di espansionismo del suo predecessore e cerc\u00f2 anche lui l'alleanza con l'occidente romano e con il papa. Favor\u00ec la riforma gregoriana anche nel suo regno e abol\u00ec la schiavit\u00f9.\nDemetrio si scontr\u00f2 poi con l'Impero bizantino, trovata anche l'alleanza con i Normanni. Quando Roberto il Guiscardo duca di Puglia invase i Balcani occidentali nel 1084 Demetrio sostenne il suo esercito con truppe croate.\nDemetrio fu sposato con Jelena Lijepa, sorella di Ladislao I d'Ungheria. Per mezzo di Jelena, era imparentato non solo con la famiglia reale ungherese, ma anche con quella polacca, danese e bulgara. Da lei ebbe un figlio, Radovan, che mor\u00ec prematuramente, e una figlia, Claudia, che spos\u00f2 il voivoda Lapcani Lika, e perci\u00f2 non le fu permessa l'ascesa al trono. Gli succedette Stefano II, l'ultimo della dinastia dei Trpimirovi\u0107, che per\u00f2 mor\u00ec poco dopo la conquista del trono, nel 1091, quando fu Ladislao d'Ungheria che eredit\u00f2 il titolo regale."}
{"id": "2013611", "revid": "287204", "url": "https://it.wikipedia.org/wiki?curid=2013611", "title": "Miglioramento paretiano potenziale", "text": ""}
{"id": "2013617", "revid": "647919", "url": "https://it.wikipedia.org/wiki?curid=2013617", "title": "Palazzo Incontri - Viti", "text": ""}
{"id": "2013620", "revid": "14475", "url": "https://it.wikipedia.org/wiki?curid=2013620", "title": "Isola Liran", "text": ""}
{"id": "2013624", "revid": "916580", "url": "https://it.wikipedia.org/wiki?curid=2013624", "title": "Brassicales", "text": "Brassicales \u00e8 un ordine di angiosperme eudicotiledoni classificato nel clade Eurosidi II, introdotto a partire dalla Classificazione APG II.\nTassonomia.\nLa Classificazione APG IV attribuisce all'ordine Brassicales le seguenti famiglie:\nIl sistema Cronquist considerava Brassicaceae, Capparaceae, Tovariaceae, Resedaceae e Moringaceae come appartenenti all'ordine Capparales."}
{"id": "2013625", "revid": "287204", "url": "https://it.wikipedia.org/wiki?curid=2013625", "title": "Portata massica", "text": ""}
{"id": "2013629", "revid": "71433", "url": "https://it.wikipedia.org/wiki?curid=2013629", "title": "Georgia Rule", "text": ""}
{"id": "2013630", "revid": "228587", "url": "https://it.wikipedia.org/wiki?curid=2013630", "title": "Fanale (nautica)", "text": "I fanali sono, assieme ai fari, dei segnalamenti marittimi luminosi. Rispetto a quest'ultimi hanno una portata luminosa inferiore a quella dei fari, precisamente inferiore alle 10 miglia, e sono usati per segnalare le bocche dei porti, le estremit\u00e0 delle dighe foranee, le secche, altri ostacoli alla navigazione costiera ed altri punti di interesse minore rispetto a quelli segnalati dai fari.\nSono segnati sulle carte nautiche, e possono essere installati sia sulla terraferma che in mare, o anche sopra una boa, che prende cos\u00ec il nome di boa luminosa, o sopra uno scafo ancorato, che prende il nome di battello fanale.\nLa luce emessa dai fanali pu\u00f2 essere di vario colore, a seconda del loro scopo; ad es. i fanali che segnalano l'ingresso ad un porto sono uno a luce rossa ed uno a luce verde, in modo da indicare chiaramente l'imboccatura, rispetto alla quale la manovra di ingresso deve essere effettuata mantenendo il rosso a sinistra e il verde a dritta (e quindi \"rosso con rosso e verde con verde\" riferendosi alle omologhe luci di via di bordo). L'opposto nella manovra di uscita. (Attenzione: questo \u00e8 valido solo per i porti di Zona A: i porti della Zona B hanno le luci invertite (verde a dritta e rosso a sinistra uscendo))."}
{"id": "2013634", "revid": "2153076", "url": "https://it.wikipedia.org/wiki?curid=2013634", "title": "Mr. Vain", "text": "Mr. Vain \u00e8 una canzone dance dei Culture Beat, primo singolo estratto dal loro primo album \"Serenity\". Pubblicato nel 1993, il singolo ebbe un enorme successo in tutto il mondo.\nIl brano.\nScritto da Steven Levis, Nosie Katzmann e Jay Supreme, e prodotto da Torsten Fenslau e Peter Zweier, \"Mr Vain\" fu il singolo a vendere pi\u00f9 copie in tutta Europa nel 1993. Come era gi\u00e0 accaduto a diversi brani eurodance, il brano esplose dapprima in Germania, per poi diventare popolarissimo nel resto d'Europa nell'estate, riuscendo ad arrivare alla prima posizione delle classifiche di dodici nazioni. Il singolo ottenne anche un discreto successo negli Stati Uniti, riuscendo ad arrivare alla diciassettesima posizione della \"Billboard Hot 100\". \u00c8 interessante notare che fu la prima volta che un singolo non disponibile su disco in vinile arrivava alla prima posizione nel Regno Unito.\nCover.\nNosie Katzman, uno degli autori del brano, in seguito ne registr\u00f2 una propria versione in chiave country. Una versione lounge \u00e8 stata registrata dagli Axel Boys Quartet, mentre una versione strumentale da Ray Hamilton.\nClassifiche.\n1 Remix"}
{"id": "2013637", "revid": "599013", "url": "https://it.wikipedia.org/wiki?curid=2013637", "title": "Florin Prunea", "text": "Carriera.\nClub.\nInizialmente impiegato come portiere di riserva, si trasferisce dalla Dinamo alla U Cluj, dove diventa titolare per le due stagioni che vi disputa; all'Universitatea Craiova ha lo stesso trattamento, diventando un punto fisso della squadra. Nel 1992 torna alla Dinamo, dove rimane fino al 1998. Dopo il trasferimento all'U Cluj inizia un vagabondaggio per l'Europa che lo porta a vestire le maglie di Litex Love\u010d, Erzurumsport e Skoda Xanthi.\nNazionale.\nDal 1990 al 2001 ha fatto parte pi\u00f9 o meno continuativamente della nazionale di calcio rumena, giocando 40 partite. Dal 1994 inizia il dualismo per il posto da titolare con Bogdan Stelea."}
{"id": "2013638", "revid": "46291", "url": "https://it.wikipedia.org/wiki?curid=2013638", "title": "Betula pubescens", "text": "Betula pubescens \u00e8 una pianta della famiglia Betulaceae.\nDescrizione.\n\u00c8 un albero che pu\u00f2 raggiungere i 25m di altezza. Il tronco \u00e8 eretto, i rami non penduli e vellutati sono pi\u00f9 grossi ma meno numerosi di \"Betula pendula\".\nDistribuzione.\n\u00c8 tipica dei climi freddi europei ed in Italia vive sulle Alpi fino a 2200 m s.l.m."}
{"id": "2013641", "revid": "104458", "url": "https://it.wikipedia.org/wiki?curid=2013641", "title": "Campionati mondiali juniores di sci alpino 1997", "text": "I Campionati mondiali juniores di sci alpino 1997, 16\u00aa edizione della manifestazione organizzata dalla Federazione Internazionale Sci, si svolsero in Austria, a Schladming, dal 26 febbraio al 1\u00ba marzo; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 26 febbraio\nSupergigante.\nData: 27 febbraio\nSlalom gigante.\nData: 28 febbraio\nSlalom speciale.\nData: 1\u00ba marzo\nDonne.\nDiscesa libera.\nData: 26 febbraio\nSupergigante.\nData: 27 febbraio\nSlalom gigante.\nData: 1\u00ba marzo\nSlalom speciale.\nData: 28 febbraio"}
{"id": "2013643", "revid": "1745361", "url": "https://it.wikipedia.org/wiki?curid=2013643", "title": "Libia (satrapia)", "text": "La Libia era una satrapia dell'Impero achemenide secondo l'iscrizione di Daiva del re Dario I di Persia Naqshe Rustam e Re Serse I di Persia. Secondo Erodoto faceva parte del sesto distretto, che includeva anche Cirene, una colonia greca in Libia. Quando re Cambise II di Persia conquist\u00f2 l'Egitto, il re di Cirene, Arcesilao III, si schier\u00f2 dalla parte della Persia. Quando venne ucciso mentre cercava di mantenere il potere, la regina Feretima invit\u00f2 i Persiani a impossessarsi di Cirene. Il satrapo d'Egitto Aryandes, accett\u00f2 e quando la conquista fu completa, un re fantoccio, Batto IV, fu posto sul trono di Cirene. \u00c8 possibile che Cirene possa aver conquistato l'indipendenza durante la ribellione dell'Egitto nel 404 a.C. Secondo altri gli Achemenidi persero il controllo della regione nel corso delle conquiste di Alessandro Magno."}
{"id": "2013655", "revid": "963244", "url": "https://it.wikipedia.org/wiki?curid=2013655", "title": "Stanislao II Poniatowski", "text": ""}
{"id": "2013662", "revid": "1409041", "url": "https://it.wikipedia.org/wiki?curid=2013662", "title": "Diritti televisivi del calcio", "text": "I diritti televisivi del calcio sono i diritti di riprendere e trasmettere, in diretta o in differita e su qualunque piattaforma televisiva, le partite di calcio.\nData l'importanza in molti paesi del mondo del gioco del calcio, non solo dal punto di vista sportivo, ma anche da quello degli interessi economici, la formula scelta per regolare i diritti della ripresa televisiva condiziona pesantemente le squadre, i campionati e lo stesso mondo della televisione.\nNozione.\nIl concetto di diritti televisivi \u00e8 nato negli Stati Uniti per la trasmissione delle partite di football americano.\nSono stati trapiantati nei paesi europei dopo la caduta del muro di Berlino (1989), fra cui l'Italia nel 1993, creando la divisione fra paesi ricchi omologati nel modello unico di calcio e di \"diritto calcistico\" anglosassone e mondo sportivo dei paesi sottosviluppati, non appetibili ai network televisivi e rimasti senza diritti calcistici televisivi nella loro autonomia.\nCategorie di diritti televisivi calcistici.\nNell'Occidente omologato si sono sviluppate le seguenti categorie di diritti calcistici televisivi o diritti televisivi calcistici:\nDiritti televisivi \"in vendita\".\nCategoria intermedia generica introdotta in Italia nel 1980 e durata fino al 1993 (quando non c'era il concetto di \"criptabilit\u00e0\" del segnale televisivo).\nDiritti televisivi criptati.\nCategoria definitiva che riguarda intere partite trasmesse in diretta. Introdotti in Italia nel 1993 appena la criptabilit\u00e0 fu scoperta, hanno chiuso ufficialmente l'era del \"calcio da stadio\".\nDiritti televisivi in chiaro.\nCategoria definitiva che riguarda intere partire trasmesse in diretta.\nSono presenti in poche nazioni europee. In Italia esistono dal 1993 e sono appannaggio della Rai.\nDiritti sugli highlights.\nCategoria in evoluzione, che riguarda le sintesi delle partite. Anch'essi sono nati in Italia nel 1993.\nRipartizione dei diritti.\nSerie A.\nDal 2010-2011 \u00e8 scattata la ripartizione collettiva: \nPremier League.\nRipartizione: 50% ad ogni club, 25% in base al piazzamento e il restante 25% secondo il bacino d'utenza."}
{"id": "2013664", "revid": "599013", "url": "https://it.wikipedia.org/wiki?curid=2013664", "title": "Daniel Borimirov", "text": "Carriera.\nClub.\nDopo il periodo nelle giovanili al Bdin Vidin, squadra della sua citt\u00e0, debutta nel 1990 con il Levski Sofia nel campionato bulgaro di calcio. Nel periodo fino al 1995 gioca nella squadra della capitale, segnando 40 volte in 123 gare. Nel 1996 si trasferisce in Bundesliga, al Monaco 1860, dove rimane fino al 2003, segnando 33 reti in 214 gare. Nel 2003 torna in Bulgaria, dove gioca con il Levski Sofia gli ultimi cinque anni della sua carriera.\nNazionale.\nConvocato in nazionale di calcio bulgara per la prima volta nel 1993, partecipa a e per la selezione nazionale."}
{"id": "2013668", "revid": "31886", "url": "https://it.wikipedia.org/wiki?curid=2013668", "title": "Quirinus Kuhlmann", "text": "Biografia.\nNato da Rosina (1637-1719) e da Quirinus Kuhlmann (1628-1655), un commerciante luterano che mor\u00ec durante la sua infanzia, Quirinus studia a Breslavia nel Magdalen-Gymnasium grazie a una borsa di studio. Affetto da balbuzie, viene deriso dai compagni e preferisce isolarsi frequentando le biblioteche della citt\u00e0.\nLe sue prime poesie datano al 1668: scrive la \"Unsterbliche Sterblichkeit\" (Mortalit\u00e0 degli immortali), una raccolta di epicedi di personaggi celebri di ogni tempo, che ebbe un'edizione accresciuta nel 1671, gli epitalami mitologici \"Prei\u00dfw\u00fcrdige Venus\" e, nel 1670, i \"Entsprossenden Teutschen Psalmen\", un encomio in versi alessandrini della cosiddetta \"Fruchtbringende Gesellschaft\" (Societ\u00e0 fruttuosa). Gli elogi ricevuti lo fanno sentire - scrive - un nuovo Martin Opitz, e sviluppano quella che rest\u00f2 la principale caratteristica della sua personalit\u00e0, un'accentuata considerazione di s\u00e9 stesso spinta fino alla megalomania. Nel maggio del 1669, dopo aver partecipato a una rappresentazione teatrale della propria scuola, ha un periodo di depressione, durante il quale sostenne di aver avuto delle visioni, di essere entrato in comunicazione con Dio, di aver visto il diavolo e di essere stato illuminato dallo Spirito Santo.\nIscritto nel 1670 all'Universit\u00e0 di Jena, preferisce tuttavia allo studio del diritto la lettura e la scrittura di testi mistici, che produssero nel 1671 una raccolta di sonetti, gli \"Himmlische Liebes-K\u00fcsse\" (Baci d'amore celeste), sorta di poesia sperimentale, il cui tema \u00e8 l'unione dell'anima con Cristo. I sonetti sono formati da versi di 17 sillabe, e in ognuno di essi Kuhlmann isola una parola alla quale corrisponde simmetricamente, nel verso successivo, la sua antitesi. Nel 1671 scrive anche le prose dei \"Lehrreichen Wei\u00dfheit-, Lehr-, Hof-, Tugend-Sonnenblumen\" e il \"Geschicht-Herold\" nel 1672, una storia del mondo la cui bibliografia contiene ben 900 titoli di 473 autori; Kuhlmann \u00e8 molto interessato alle ricerche sull'arte combinatoria del contemporaneo gesuita tedesco Athanasius Kircher \u2013 sul quale scrive nel 1674 una \"Kircheriana de arte magna sciendi\" \u2013 ed entra in corrispondenza con il poeta Siegmund von Birken (1626-1681). La sua attivit\u00e0 poetica non poteva passare inosservata e nel 1672 \u00e8 incoronato poeta dal principe von Schwarzburg-Rudolstadt.\nLa sua inquietudine lo spinge a trasferirsi nel 1673 a Leida, nella cui universit\u00e0 si iscrive ma continua a occuparsi di poesia e di religione. Si converte alla mistica di Jakob B\u00f6hme e al millenarismo di Johannes Rothe (1628-1702), che nel 1674 pubblicava a Leida il \"Prodromus quinquennii mirabilis\", e Kuhlmann crede alla possibilit\u00e0 di fondare in terra quello che chiama il \u00abJesuelitische Reich\u00bb - il regno di Jesuel, cio\u00e8 di Ges\u00f9-Dio - proclamandosi millenarista, \u00abfiglio del Figlio di Dio\u00bb e missionario degli uomini di tutte le fedi. La sua illusione di giungere a un'unica e universale religione gli fa rivolgere, nei suoi \"Neubegeisterter B\u00f6hme\" (I nuovi entusiasti di Boehme), un appello alle autorit\u00e0, non solo cittadine, ma di tutto il mondo, per la distruzione di tutti gli scritti e le scuole che dividono la cristianit\u00e0.\nHa una breve relazione con Antoinette Bourignon (1616-1680), cattolica convertita al protestantesimo e scrittrice visionaria, e su invito dal mennonita Christian Werner si reca a Lubecca nella primavera del 1675, dove convive con Magdalena von Lindau, una vedova con tre figlie, che gli era stata raccomandata come governante dalla profetessa olandese Tanneke Denijs. Si dedica all'alchimia e scrive la \"De Sapientia Infusa Adamaea, Salomonaeaque\", dedicata ad Athanasius Kircher.\nNel 1676, lasciando la sua compagna ad Amburgo, va a Londra, dove vive per due anni e concepisce il piano di recarsi a Costantinopoli, per proporre al sultano Maometto IV un'alleanza tra le forze ottomane e protestanti per distruggere il cattolicesimo e i governi che lo sostengono, stabilendo in Europa il \"Regno di Jesuel\", come espose poi nel suo \"De Monarchia Jesuelitica\", pubblicato nel 1682. Non si sa se sia stato ricevuto dal sultano: in ogni caso, la missione fallisce e nel marzo 1679 Kuhlmann fa ritorno nei Paesi Bassi. Lasciata Magdalena, riprende una serie di viaggi che nel 1683 lo riportano in Inghilterra. A Londra conosce Mary Gould, dottoressa in medicina, che si convince delle sue tesi e lo segue nei Paesi Bassi: i due hanno un figlio e nel 1685 si sposano ad Amsterdam, ma l'anno dopo Mary e il figlio muoiono. L'anno successivo Kuhlmann sposa Esther Michaelis de Paew, dalla quale ha la figlia Salom\u00e8. Compone il \"K\u00fchlpsalter\" \u2013 \u00abIl salterio refrigerante\u00bb, con un bisticcio di parole alludendo a s\u00e9 stesso\u00a0\u2013 10 libri di 15 salmi ciascuno, in modo da ottenere lo stesso numero dei salmi biblici.\nNel maggio del 1689 arriva a Mosca, dove vi \u00e8 una numerosa colonia di tedeschi ed \u00e8 ospitato dal commerciante Conrad Nordermann e dal pittore Otto Henning, suoi seguaci, pensando di trovare in Russia condizioni favorevoli alla sua predicazione millenarista. Denunciati dal pastore luterano Jochim Meineke come pericolosi eversori, i tre vengono arrestati e torturati: il pittore si uccide, Kuhlmann chiede invano di poter ritornare ad Amsterdam dalla sua famiglia. Il patriarca ortodosso di Mosca Gioacchino chiede per loro la condanna a morte in quanto millenaristi ed eretici e i due vengono bruciati sul rogo il 4 ottobre 1689. Tra il fumo e il fuoco del rogo, Kuhlmann recit\u00f2 fino all'ultimo i suoi salmi.\n\u00abNon fu il solo profeta folle del suo secolo, ma nessun mistico tedesco soffr\u00ec pi\u00f9 di lui per aver riconosciuto la situazione religiosa e politica disperata della Germania. La causa pi\u00f9 profonda del suo oscuro travaglio mistico dev'esser stata per\u00f2 la sua incapacit\u00e0 di veder chiaro nella propria anima; forse non volle vedervi chiaro per potersi sacrificare con maggior convinzione imponendosi atti di contrizione e di mortificazione e cercando il martirio. Dall'autoumiliazione del profeta ribelle nacque la folle esaltazione del proprio linguaggio mistico. Lo stesso processo psicologico ci sarebbe stato in un altro profeta mancato, in Hamann; in Kuhlmann esso \u00e8 compiutamente patologico\u00bb.\nKuhlmann \u00e8 convinto che come il linguaggio di Dio \u00e8 inaccessibile all'uomo, cos\u00ec il linguaggio dell'uomo non pu\u00f2 esprimere Dio e la sua poesia dimostra questo assunto: \u00abegli accatasta e ripete senza fine tutti gli attributi del divino, che soltanto con il loro assoluto disordine possono dimostrare ci\u00f2 che si doveva dimostrare, e cio\u00e8 che Dio \u00e8 non solo superiore ma anche estraneo a ogni logica umana e a ogni poesia umana. Kuhlmann ha un vero feticismo dell'irraggiungibile \"parola interna\" [...] ma la ricerca affannosa di neologismi e di nuovi e indecifrabili composti sembrano dimostrare l'insoddisfazione kuhlmanniana del logoro tedesco della sua et\u00e0. In questo senso - negativo - Kuhlmann \u00e8 rinnovatore del tedesco, perch\u00e9 stimolatore di quelli che il tedesco lo avrebbero poi veramente rinnovato. Egli \u00e8 anche, per la sua posizione cronologica, la conclusione della mistica secentesca che in lui si brucia tutta nella propria oscura fiamma [...] oggi il suo stile s'impone in primo luogo per il gusto feroce e torturante della sperimentazione lessicale e sintattica a oltranza\u00bb."}
{"id": "2013672", "revid": "339392", "url": "https://it.wikipedia.org/wiki?curid=2013672", "title": "Cornio Alto", "text": ""}
{"id": "2013682", "revid": "287204", "url": "https://it.wikipedia.org/wiki?curid=2013682", "title": "Club de Futbol Monterrey", "text": ""}
{"id": "2013686", "revid": "124770672", "url": "https://it.wikipedia.org/wiki?curid=2013686", "title": "Modesta Rossi", "text": "Biografia.\nNata a San Martino d'Ambra (Bucine) nel 1914, fa la contadina e diviene madre di 5 figli, dopo l'8 settembre 1943 insieme al marito Dario Polletti prende parte alla Resistenza nella formazione partigiana Banda Renzino.\nIl 29 giugno 1944 i tedeschi scatenano feroci eccidi in quella parte della provincia di Arezzo dove abitava: imprigionata durante un'azione di rastrellamento mentre si trova in casa insieme ai figli, il maggiore dei quali aveva 7 anni, si rifiuta di dare informazioni ai rastrellatori che cercavano il marito e gli altri partigiani.\nDopo essere stata legata e aver assistito impotente all'uccisione del figlio di 13 mesi, che teneva stretto in braccio, lei stessa fu uccisa a pugnalate.\nIl suo corpo, con il bambino ancora al seno, fu poi ritrovato assieme a quelli di altre 4 vittime in una capanna data alle fiamme.\nAlla sua memoria \u00e8 stata conferita la medaglia d'oro al valor militare.\nA Modesta Rossi \u00e8 dedicata la canzone \"Storia di Modesta Rossi\" dei Casa del Vento, cantata insieme a Giovanna Marini e inserita nell'album \"Sessant'anni di Resistenza\" (2004)."}
{"id": "2013690", "revid": "599013", "url": "https://it.wikipedia.org/wiki?curid=2013690", "title": "Messo comunale e provinciale", "text": "Il messo comunale ed il messo provinciale, nell'ordinamento italiano, sono impiegati rispettivamente del comune e della provincia incaricati di provvedere alla notificazione ed alla pubblicazione, mediante affissione all'albo pretorio, degli atti dell'amministrazione di appartenenza. \nStoria.\nSi tratta di figure di antica origine, che si ritrovano in tutte le leggi comunali e provinciali italiane a partire da quella del 1847 del Regno di Sardegna. \nDopo la proclamazione del Regno d'Italia, la notifica degli atti degli enti locali era disciplinata dall\u2019art. 273, R.D. 3 marzo 1934, n. 383, abrogato dall\u2019art. 64 della legge 8 giugno 1990, n. 142. Addetti alla notifica, secondo questa norma, erano i messi comunali, la cui nomina era sottoposta all\u2019approvazione del Prefetto, cosa che non venne di poi pi\u00f9 richiesta dalla legge 3 agosto 1999, n. 265 che ridisciplin\u00f3 la materia.\nCompiti e competenze.\nIl messo provvede alla notificazione dell'atto consegnando una copia dello stesso al suo destinatario ed apponendo sulla copia consegnata e sull'originale un'attestazione, da lui sottoscritta, dalla quale risultano la data della notificazione e il nome della persona alla quale l'atto \u00e8 stato consegnato (\"relata di notifica\"). Pu\u00f2 effettuare la notificazione anche a mezzo del servizio postale, spedendo l'atto tramite raccomandata con avviso di ricevimento.\nIl messo comunale pu\u00f2 inoltre notificare gli atti di altre pubbliche amministrazioni che ne facciano richiesta all'amministrazione cui appartiene; infatti ai sensi dell'art. 10 della legge 3 agosto 1999, n. 265, le amministrazioni possono richiedere la notificazione dei propri atti da parte del messo comunale ove non possano avvalersi utilmente del servizio postale o delle altre forme di notificazione previste dalla legge. In tal caso devono versare al comune un corrispettivo pari alle spese di spedizione pi\u00f9 una somma stabilita con decreto dei Ministri dell'interno e dell'economia e finanze."}
{"id": "2013696", "revid": "1305772", "url": "https://it.wikipedia.org/wiki?curid=2013696", "title": "Heil", "text": ""}
{"id": "2013700", "revid": "188323", "url": "https://it.wikipedia.org/wiki?curid=2013700", "title": "Turbo-lag", "text": ""}
{"id": "2013701", "revid": "136053", "url": "https://it.wikipedia.org/wiki?curid=2013701", "title": "Zvonimir", "text": ""}
{"id": "2013702", "revid": "188323", "url": "https://it.wikipedia.org/wiki?curid=2013702", "title": "Curva di erogazione", "text": ""}
{"id": "2013703", "revid": "188323", "url": "https://it.wikipedia.org/wiki?curid=2013703", "title": "Curva d'erogazione", "text": ""}
{"id": "2013704", "revid": "1494169", "url": "https://it.wikipedia.org/wiki?curid=2013704", "title": "Tomislav", "text": ""}
{"id": "2013708", "revid": "767487", "url": "https://it.wikipedia.org/wiki?curid=2013708", "title": "Jay Brannan", "text": "Biografia.\nNato a Houston, in Texas, ha studiato recitazione e musica presso il conservatorio della University of Cincinnati per due semestri. Dopo gli studi si \u00e8 trasferito in California, prima a Palm Springs e poi a Los Angeles. Attualmente risiede a New York. La sua carriera musicale inizia eseguendo brani nel suo studio, portati al pubblico tramite il suo sito personale e YouTube. I suoi video si diffondono piuttosto rapidamente nella rete, rendendo Brannan noto come un cantautore malinconico che esegue i propri brani seduto sulla tazza del bagno. Nel marzo del 2007 mette in vendita quattro sue canzoni nella sua pagina di Myspace.\nDopo aver pubblicato l'EP \"Unmastered\", nel 2008 fonda la propria etichetta discografica Great Depression Records con cui pubblica il suo album d'esordio \"Goddamned\". Dopo un anno passato in Tour per gli Stati Uniti e l'Europa ritorna in studio per registrare \"In Living Cover\", album contenente otto cover e due inediti \"Beautifully\" e \"Drowning\". A dicembre dello stesso anno rilascia, dal proprio sito web, l'inedito \"Christmas Really Sucks\" disponibile solo in formato digitale.\nIl suo esordio nel cinema avviene nel 2006, dopo aver inviato un provino a John Cameron Mitchell e aver quindi ottenuto una parte in \"Shortbus - Dove tutto \u00e8 permesso\". Nel film ha il ruolo di Ceth, un ragazzo che inizia un \"m\u00e9nage \u00e0 trois\" con una coppia gay. Il film dalla esplicite scene sessuali, vede Brannan cimentarsi in una vera e propria fellatio omosessuale ed eseguire alcuni suoi brani, inclusi nella colonna sonora. Nel 2007 recita in un altro film dalle tematiche gay, \"Holding Trevor\"."}
{"id": "2013709", "revid": "19372878", "url": "https://it.wikipedia.org/wiki?curid=2013709", "title": "Clavicordio", "text": ""}
{"id": "2013717", "revid": "300067", "url": "https://it.wikipedia.org/wiki?curid=2013717", "title": "Jack Sikma", "text": "\u00c8 il padre di Luke, anch'egli cestista."}
{"id": "2013718", "revid": "110157", "url": "https://it.wikipedia.org/wiki?curid=2013718", "title": "The Garden (John Foxx)", "text": "The Garden \u00e8 un album di John Foxx, pubblicato nel settembre 1981.\nCon questo lavoro l'ex leader degli Ultravox si discosta dal suono elettronico del lavoro precedente avvicinandosi molto di pi\u00f9 al suo ultimo album con gli Ultravox \"Systems of Romance\", utilizzando anche lo stesso titolo per una delle canzoni che era stata scritta durante le sessioni per la registrazione della band e poi non pi\u00f9 inserita.\nJohn si rif\u00e0 alla tradizione cattolica della messa in latino e dei canti gregoriani, alla esplorazione della architettura, storia e vita rurale dell'Inghilterra, come una sorta di nostalgia per sistemi di valori che vanno scomparendo.\n\u00c8 qui che Foxx scopre ed evidenzia le sue radici europee. La romantica e struggente \"Europe After the Rain\", il latino di \"Pater Noster\", l'elettronica ritmata e dolce di \"Dancing Like a Gun\" e la bella e appassionata \"You Were There\" tra i pezzi migliori. Secondo lo stesso Foxx il soggiorno in Italia dopo l'uscita di Metamatic ha influenzato molto il suo modo di vedere sia l'Inghilterra che l'Europa, e quindi anche la registrazione del nuovo album, rendendolo molto pi\u00f9 \"romantico\" rispetto al precedente."}
{"id": "2013727", "revid": "27723", "url": "https://it.wikipedia.org/wiki?curid=2013727", "title": "Patrick Gene", "text": ""}
{"id": "2013735", "revid": "767487", "url": "https://it.wikipedia.org/wiki?curid=2013735", "title": "Rapala", "text": "Rapala \u00e8 un'azienda finlandese che produce esche artificiali per la pesca sportiva, specializzata nella realizzazione di \"minnow\" (esca che richiama la forma di un pesciolino), fondata da Lauri Rapala negli anni trenta. Queste esche sono caratterizzate in molti modelli da una paletta posta sotto l'anello su cui viene legata la lenza che serve sia a farle affondare che a farle muovere in maniera adescante. Vengono prodotte in una vasta gamma di modelli, dimensioni e colori. Vengono utilizzate sia in acque dolci che marine per tecniche di pesca come lo spinning e la traina.\nData l'ampia diffusione dei prodotti dell'azienda, il termine \"Rapala\" \u00e8 finito per costituire un sinonimo di \"pesciolino finto\" nel linguaggio comune dei pescatori, a prescindere dalla marca di produzione.\nCollegamenti esterni.\nSito ufficiale della Rapala"}
{"id": "2013736", "revid": "117386717", "url": "https://it.wikipedia.org/wiki?curid=2013736", "title": "Erik L'Homme", "text": "Biografia.\nHa trascorso la sua infanzia a Dieulefit in Provenza presso la famiglia della madre. Da sempre ama il contatto con la natura, che circonda la casa in cui vive, e la lettura di libri che lo portano a viaggiare con la fantasia. \nCon una laurea in storia in tasca, \u00e8 partito alla conquista di paesi lontani, sulle tracce degli eroi delle sue letture, giramondo e poeti. Questi viaggi l'hanno portato a visitare tante mete, dalle montagne dell'Asia centrale sulle tracce di un uomo selvaggio, fino alle Filippine in cerca di un tesoro favoloso. Ritornato a casa in Provenza, oggi dirige la rivista \"Jeunes pour la nature\", fa lunghe camminate e scrive romanzi.\nHa scritto la trilogia de \"Il libro delle stelle\" (\"Qadehar lo stregone\", \"Il signore di Sha\" e \"Il volto dell'ombra\"). \nLe sue opere sono state tradotte in venti lingue."}
{"id": "2013739", "revid": "767487", "url": "https://it.wikipedia.org/wiki?curid=2013739", "title": "Arif Erdem", "text": "Carriera.\nGiocatore.\nClub.\n\u00c8 un ex giocatore di Galatasaray, per il quale ha totalizzato 339 partite e 104 goal, e della Real Sociedad.\nVinse una Coppa UEFA (1999-2000) e una Supercoppa UEFA (2000).\nEccetto mezza stagione giocata in Spagna, ha giocato sempre in Turchia, 14 anni nel Galatasaray e 1, quello del debutto, con il Zeytinburnuspor. Fu uno dei pi\u00f9 importanti giocatori della squadra quando vinse la Coppa UEFA nel 2000. Nel 2005 annunci\u00f2 il suo ritiro.\nNazionale.\n\u00c8 famoso soprattutto per aver segnato il goal internazionale pi\u00f9 veloce della storia contro il Nord Irlanda durante le qualificazioni per gli Europei del 2000.\nAllenatore.\nDal 2006 al 2011 ha fatto parte dello staff di Abdullah Avc\u0131 nell'Istanbul B\u00fcy\u00fck\u015fehir Belediyespor in qualit\u00e0 di vice allenatore. Dal 18 novembre 2011 al 14 maggio 2012 \u00e8 stato allenatore del suddetto club."}
{"id": "2013751", "revid": "466539", "url": "https://it.wikipedia.org/wiki?curid=2013751", "title": "Johnossi", "text": "I Johnossi sono un duo Indie Rock formatosi a Stoccolma ed \u00e8 composto da John Engelbert, voce e chitarra, e Oskar \"Ossi\" Bonde, voce, batteria e percussioni.\nStoria.\nEngelbert e Bonde si conobbero quando avevano rispettivamente 12 e 15 anni. In seguito cominciarono a suonare assieme come duo nel 2004. Dopo soli 5 mesi registrarono il primo album, avendo alle spalle solo tre concerti live. Il loro nome \u00e8 anche il titolo del primo album, pubblicato prima nel gennaio 2005 da una piccola casa discografica svedese, in seguito nel 2006 dalla V2 Music Scandinavia e nel 2007 dalla Control Group. Nel 2008 hanno pubblicato il loro quarto album, anche se di fatto \u00e8 il secondo dal momento che il secondo e terzo album sono una replica del primo, con il nome di \"All They Ever Wanted\". Il loro ultimo album \u00e8 stato pubblicato nel 2010, nominato \"Mavericks\". Quest'ultimo contiene il brano \"What's the point\", giunta in finale come miglior canzone dell'anno dei Swedish Grammy Awards."}
{"id": "2013764", "revid": "2083531", "url": "https://it.wikipedia.org/wiki?curid=2013764", "title": "Norma Pratelli Parenti", "text": "Biografia.\nNorma Parenti nasce nel Podere \"Zuccantine di Sopra\" situato oggi a Monterotondo Marittimo ma allora Comune di Massa Marittima, figlia di Estewan e Roma Camerini. Negli anni della maturit\u00e0 ader\u00ec all'organizzazione semiclandestina denominata Azione Cattolica, entrando a far parte del Circolo \u201cSanta Giovanna D'Arco\u201d operante all'interno dell'ospizio \u201cS.Chiara\u201d.\nA partire dal 1941, risieder\u00e0 per un anno nel ritiro spirituale Villa S. Regina a Siena, e nel marzo del 1942 nella Compagnia delle figlie dimesse di S. Angela Merici con l'intento di entrarvi, ma poi abbandoner\u00e0 il proposito. Infatti nell'estate del 1942, trasferitasi gi\u00e0 a Massa Marittima si fidanza con Mario Pratelli, proveniente da Agordo, che sposer\u00e0 il 31 marzo del 1943 e il 29 dicembre dello stesso anno nacque Alberto Mario Pratelli, unico figlio di Norma e Mario.\nDopo l'armistizio di Cassibile partecipa attivamente alla guerra di liberazione italiana, nelle file della Resistenza grossetana come partigiana nel Raggruppamento \"Amiata\" della 23\u00aa Brigata Garibaldi, raccogliendo denaro e aiuti per i partigiani, dando ospitalit\u00e0 ai fuggiaschi, ospitando ex prigionieri alleati, procurando armi e munizioni e partecipando di persona a varie azioni di guerra.\nIn una trattoria di Massa Marittima, gestita dalla madre, Norma indusse alla diserzione numerosi prigionieri di guerra stranieri, affinch\u00e9 raggiungessero le bande partigiane.\nFu proprio uno di questi prigionieri, un soldato mongolo, che trad\u00ec Norma e la fece arrestare insieme alla madre, la sera del 22 giugno 1944.\nDopo essere stata ferocemente seviziata, Norma Pratelli Parenti fu fucilata la sera stessa dalle truppe tedesche in ritirata. Il suo corpo straziato fu rinvenuto il giorno successivo. In sua memoria venne decretata la concessione della Medaglia d'oro al valor militare alla memoria.\nIntitolazioni.\nUna scuola primaria di Populonia porta il suo nome, mentre si trovano vie a lei intitolate a Massa Marittima, Grosseto, Follonica, Piombino, Roma e Fizzonasco."}
{"id": "2013765", "revid": "228587", "url": "https://it.wikipedia.org/wiki?curid=2013765", "title": "Johnny Lombardi", "text": "Figlio di immigrati italiani (di origine Pisticci, Basilicata), il padre si chiamava Leonardo Barbalinardo, (chi \u00e8 cambiato il suo cognome in Lombardi), era nato nella Little Italy di Toronto che allora corrispondeva al quartiere di College. Era un trombettista che suon\u00f2 in una band dell'Ontario negli anni '30 e serv\u00ec nell'esercito canadese durante la seconda guerra mondiale ricevendo diverse decorazioni e onori, tra le quali la medaglia d'oro al valore militare diventando un eroe nazionale.\nNel 1966 cominci\u00f2 a trasmettere con una sua radio la CHIN, che fu la prima stazione radio a trasmettere programmi per le minoranze linguistiche in Canada.\nOggi la Chin \u00e8 una delle principali stazioni radio di Toronto e di Ottawa, certamente la pi\u00f9 grossa emittente multiculturale e trasmette programmi in oltre 32 lingue.\nA lui \u00e8 intitolata la Piazza-Anfiteatro di Pisticci.\nA College street a Toronto, nei pressi della sede storica della CHIN, c'\u00e8 un monumento in bronzo che lo ritrae, con la dicitura \"Piazza Johnny Lombardi\"."}
{"id": "2013769", "revid": "188323", "url": "https://it.wikipedia.org/wiki?curid=2013769", "title": "Impianto di sovralimentazione", "text": ""}
{"id": "2013771", "revid": "128245", "url": "https://it.wikipedia.org/wiki?curid=2013771", "title": "Norma Parenti", "text": ""}
{"id": "2013778", "revid": "1543377", "url": "https://it.wikipedia.org/wiki?curid=2013778", "title": "Cappadocia (satrapia)", "text": "La Cappadocia (antico Persiano \"Katpatuka\") fu una satrapia dell'Impero achemenide. La Satrapia apparteneva al terzo distretto e pagava un tributo stimato di 360 talenti all'anno.\nIl primo satrapo di cui si sa il nome fu Ariaramnes, che govern\u00f2 la satrapia all'inizio del regno di Dario I. I suoi successori sono sconosciuti. Gobryas, il fratellastro di Serse, comand\u00f2 i Cappadoci nel 480 a.C. Sotto il regno di Artaserse II, la Cappadocia venne divisa in due parti: la Paflagonia e la Cappadocia Proper.\nIl satrapo della Cappadocia meridionale, Datame, si rivolt\u00f2 senza successo all'Imperatore e venne poi assassinato nel 362 a.C.\nL'ultimo satrapo achemenide di Cappadocia fu Mitrobarzane, che mor\u00ec nel 334 a.C. nella battaglia del Granico contro Alessandro Magno, che la annesse al suo impero."}
{"id": "2013779", "revid": "136053", "url": "https://it.wikipedia.org/wiki?curid=2013779", "title": "Ban (titolo)", "text": ""}
{"id": "2013780", "revid": "136053", "url": "https://it.wikipedia.org/wiki?curid=2013780", "title": "Banati", "text": ""}
{"id": "2013782", "revid": "30445", "url": "https://it.wikipedia.org/wiki?curid=2013782", "title": "Portus", "text": ""}
{"id": "2013783", "revid": "1154737", "url": "https://it.wikipedia.org/wiki?curid=2013783", "title": "Rio Guappero", "text": "Il Rio Guappero \u00e8 un corso d'acqua del Monte Pisano, incluso completamente nel comune di Lucca.\nNasce in localit\u00e0 Berti presso Santa Maria del Giudice e superato San Lorenzo a Vaccoli confluisce insieme al Rio Coselli e al Rio di Vorno nelle casse di espansione dei cosiddetti \"bottacci\" di Massa Pisana, subito dopo in localit\u00e0 Pontetetto sfocia nel Canale Ozzeri.\nSecondo il Prof. R. Ambrosini il toponimo ha origine germanica, pi\u00f9 precisamente gotica, quindi basso tedesca."}
{"id": "2013784", "revid": "320578", "url": "https://it.wikipedia.org/wiki?curid=2013784", "title": "Compressore Roots", "text": ""}
{"id": "2013785", "revid": "599013", "url": "https://it.wikipedia.org/wiki?curid=2013785", "title": "Figlie della Carit\u00e0 del Preziosissimo Sangue", "text": "Le Figlie della Carit\u00e0 del Preziosissimo Sangue sono un istituto religioso femminile di diritto pontificio: i membri di questa congregazione pospongono al loro nome la sigla F.C.PP.S.\nStoria.\nLa congregazione venne fondata a Pagani (Salerno) il 6 gennaio del 1873 dal sacerdote italiano Tommaso Maria Fusco (1831\u20131891) per la cura delle fanciulle abbandonate. Venne riconosciuta come istituzione di diritto diocesano dal vescovo di Nocera il 17 luglio del 1886.\nL'istituto ottenne il pontificio decreto di lode il 17 maggio del 1911 ed \u00e8 stato approvato definitivamente dalla Santa Sede il 5 agosto del 1912.\nIl fondatore \u00e8 stato beatificato da papa Giovanni Paolo II nel 2001.\nAttivit\u00e0 e diffusione.\nLe suore si dedicano all'istruzione ed educazione cristiana della giovent\u00f9, all'assistenza agli ammalati e agli anziani e collaborano all'apostolato missionario.\nOltre che in Italia, sono presenti negli Stati Uniti d'America, in Brasile, in Nigeria, in India, nelle Filippine: la sede generalizia \u00e8 a Roma.\nAl 31 dicembre 2005 l'istituto contava 496 religiose in 61 case."}
{"id": "2013797", "revid": "44939", "url": "https://it.wikipedia.org/wiki?curid=2013797", "title": "Nicotinammideadenindinucleotidefosfato", "text": ""}
{"id": "2013806", "revid": "767487", "url": "https://it.wikipedia.org/wiki?curid=2013806", "title": "Casa Matusita", "text": "La Casa Matusita \u00e8 un edificio situato a Lima, in Per\u00f9 in un quartiere centrale e frequentato all'incrocio tra Avenida Wilson e Avenida Espa\u00f1a. L'edificio prende il nome da un ex negozio che si trovava al pian terreno il quale si chiamava appunto \"Matusita\", ed \u00e8 nota per la sua fama di uno dei luoghi al mondo pi\u00f9 infestati e legati al paranormale. \nLa leggenda.\nRiguardo all'origine della maledizione di Casa Matusita sono state fatte ben due ipotesi. Osservando geograficamente la casa, essa si trova nei pressi di Plaza Mayor, dove un tempo venivano giustiziati alcuni criminali o traditori. Alla stessa distanza si trova invece il carcere, dal quale sembra provenire appunto la maledizione ottenuta dalle torture dei detenuti. In ogni caso essa venne edificata su quella che un tempo era la campagna che giaceva sulle rovine delle antiche cinte murarie di Lima, poi inglobate nella citt\u00e0 odierna.\n\"Nei primi anni Settanta, nella casa del terrore avrebbero avuto residenza funzionari del governo americano. Con la scusa della leggenda, nessuno si era permesso di entrare nella casa e il segreto sarebbe rimasto tale. Il mistero permane. La gente di Lima si chiede ancora cosa mai accada dentro alla Casa Matusita e qual \u00e8 stato il motivo per cui si \u00e8 scatenato tutto questo. Possiamo assicurarvi che passare davanti alla misteriosa abitazione \u2013 forse a causa della suggestione - fa sobbalzare il cuore anche a chi ha esperienza di studi paranormali\".\nLa prima testimonianza di eventi paranormali fu data dallo stesso ex proprietario della casa, il signor Matsushita, un giapponese padrone di una ferramenta, che una notte, mentre lavorava, vide il fantasma di un frate francescano fluttuare per aria (vicino alla Casa, infatti, negli anni Venti, vi era un convento francescano) mentre un altro caso misterioso \u00e8 legato all'infortunio di un candidato sindaco che, volendo celebrare l\u00ec una tappa della sua campagna elettorale, entr\u00f2 nella casa, raggiunse il secondo piano e mentre un giornalista filmava l'avvenimento, il politico si frattur\u00f2 inspiegabilmente un piede. \nSi dice che una strega proveniente dall'Europa nella cerimonia di condanna a morte avesse lanciato una maledizione nel posto in cui era stata giustiziata e sia proprio questa maledizione a tormentare la casa.\nPi\u00f9 volte venne tentato un rituale di esorcismo, ma non ebbe riscontro positivo"}
{"id": "2013823", "revid": "1745361", "url": "https://it.wikipedia.org/wiki?curid=2013823", "title": "Lidia (satrapia)", "text": "La Lidia (chiamata \"Sparda\" dagli Achemenidi) era una satrapia (provincia) dell'Impero achemenide, con capitale Sardi. \nStoria.\nTabalo, assunto da Ciro il Grande, fu il primo satrapo; il suo governo, tuttavia, non dur\u00f2 a lungo poich\u00e9 i Lidi si rivoltarono. L'insurrezione fu sedata dal generale Mazare e dal suo successore Arpago. Dopo la morte di Ciro, un uomo chiamato Oreto divenne satrapo. Oreto govern\u00f2 la Lidia durante il regno di Cambise e, dopo la morte del re, conquist\u00f2 l'isola greca di Samo, uccidendone il tiranno Policrate. A causa del suo potere crescente, Dario il Grande ordin\u00f2 a Bageo di uccidere Oreto. Bageo stesso potrebbe esse stato satrapo per un breve periodo, ma i successivi governatori furono Otane e il fratello minore di Dario, Artaferne.\nDurante la rivolta ionica nel 499 a.C., Sardi venne saccheggiata dai Greci. Cinque anni dopo, la ribellione venne sedata e inaspettatamente Artaferne fu molto indulgente nei confronti dei ribelli.\nIn seguito molti Persiani si insediarono in Lidia. La venerazione degli dei orientali come Anahita, oltre a quella delle divinit\u00e0 lidie \"persificate\", inizi\u00f2. \nAd Artaferne succedette nel 492 a.C. il figlio, anch'esso chiamato Artaferne. Del periodo 480-440 a.C., non si sa molto sulla Lidia. Nel 440 a.C., il satrapo Pissutne tent\u00f2 di riconquistare Samo, che si era ribellata a Atene, ma fall\u00ec; nel 420 a.C., si ribell\u00f2 a Dario II, per motivi sconosciuti. Tissaferne, un nobiluomo, venne mandato in Lidia per arrestare e giustiziare Pissutne. Tissaferne divenne satrapo nel 415 a.C. e continu\u00f2 a combattere Amorge, figlio di Pissuntne.\nDopo che Sparta ebbe vinto Atene al termine della Guerra del Peloponneso, gli Spartani invasero la Lidia. Tissaferne respinse l'invasione di Tibrone nel 399 a.C. ma fu sconfitto a Sardi dal Re di Sparta Agesilao II. Il satrapo venne giustiziato e sostituito da Tiribazo che restaur\u00f2 l'ordine in Lidia e fu responsabile di una serie di trattati tra i Persiani e le polis greche.\nAutofradate fu probabilmente il successore diretto di Tiribazo, e rimase fedele al re achemenide Artaserse II durante una serie di rivolte nel 370 a.C. L'ultimo satrapo di Lidia fu Spitridate, che venne ucciso da Alessandro Magno nella battaglia di Granico. In seguito alla vittoria macedone in quella battaglia, la Lidia venne annessa al vastissimo impero di Alessandro."}
{"id": "2013825", "revid": "729019", "url": "https://it.wikipedia.org/wiki?curid=2013825", "title": "Via Severiana", "text": "La Via Severiana era un'antica strada romana che congiungeva Portus (l'odierna Fiumicino) con Terracina. Fu costruita nel 198 dall'imperatore Settimio Severo (da cui prende il nome), che si limit\u00f2 probabilmente a collegare e lastricare pezzi di strade preesistenti lungo il percorso della costa laziale.\nPercorso.\nLa strada, lunga circa 80 miglia romane (circa 118\u00a0km), partiva dal porto di Portus alla foce del Tevere, attraversava Ostia, lo Stagno di Ostia, il Vicus Augustanus, Laurentum, Lavinium (Pratica di Mare), Anzio e Astura (Torre Astura), per giungere quindi a Tarracina.\nLa strada \u00e8 indicata nella Tabula Peutingeriana, dove sono indicate alcune localit\u00e0 fra cui: Laurentum, Lavinium, \nAstura, Clostris, ad Turres albas, Circeios (sul Circeo presso Torre Paola), Ad Turres (Torre Vittoria), Terracina.\nLa costruzione della strada present\u00f2 non poche difficolt\u00e0 anche per gli abili ingegneri romani, a causa dei numerosi corsi d'acqua che scendendo dai monti dell'entroterra, specialmente nella zona dell'Agro Pontino, si andavano spesso ad impaludare prima di sfociare a mare. La tecnica usata per superare questo tipo di ostacoli fu quella di conficcare dei piloni di legno nel terreno riempiendo successivamente lo spazio fra i piloni con grosse pietre che vennero quindi compresse fortemente e riempite ulteriormente di terra fino a formare dei terrapieni rialzati di uno o due metri rispetto al livello della palude, su cui poi venne realizzata la strada.\nCostruita inizialmente per scopi commerciali, al fine di far arrivare pi\u00f9 comodamente dai monti Lepini la calce necessaria per la manutenzione del porto di Ostia, la strada divenne ben presto la principale via di accesso alle numerose ville che i notabili romani si erano fatti costruire come residenze estive sul litorale romano.\nOggi dell'antica via restano solo poche tracce visibili. Alcuni frammenti del basolato usato per lastricare la strada sono visibili all'interno della pineta di Castel Fusano e ad Ostia nella pineta presso il Canale dei Pescatori sulla strada che porta ad Ostia Antica. Altri resti sono visibili nella necropoli dell'Isola Sacra.\nSecondo un'altra misurazione dedotta anche dalla testimonianza del cronista della Terza Crociata, nell'agosto del 1190 Riccardo Cuor di Leone percorse un tratto di strada basolata che attraversava un bosco ricco di selvaggina, identificata con la via Severiana della lunghezza di \"quater viginti miliaria\", cio\u00e8 ventiquattro miglia, pari a poco pi\u00f9 di 35,5 chilometri che corrispondono alla distanza, secondo un percorso pressappoco rettilineo, tra Porto e l'area di Tor San Lorenzo nei cui pressi sorgeva Castrum Inui.\nVille romane.\nLungo la via Severiana, superato lo Stagno di Ostia, erano presenti una serie di ville residenziali che si succedevano lungo la costa, dalla zona detta della \"Palombara\" fino a Torvaianica. Gran parte di queste ville erano preesistenti alla strada in quanto risalivano per lo pi\u00f9 al periodo tardo repubblicano. Allora il mare era pi\u00f9 distante di oggi e le ville erano immerse nella macchia mediterranea che ricopriva la zona.\nScavi effettuati in varie epoche, a partire dal 1717 fino ai tempi attuali, hanno portato al rinvenimento di importanti resti.\nLa villa di Quinto Ortensio Ortalo, oratore romano vissuto ai tempi di Cicerone, si trova nella zona della Palombara. I primi ritrovamenti nella zona sono del 1713, successivi scavi effettuati nei primi dell '800 dalla famiglia Chigi, allora proprietaria dell'area, e poi nel 1933-34, portarono alla luce gran parte dei resti della villa tuttora visibili. Questi ritrovamenti vennero per lungo tempo associati alla villa di Plinio il Giovane. Solo recentemente, nel 1984, in base agli studi dell'architetto Eugenia Salza Prina Ricotti, e del professor Antonio Maria Colini, i resti sono stati attribuiti alla villa di Ortensio, mentre la villa di Plinio si ritiene si trovi nella tenuta presidenziale di Castel Porziano, nella cosiddetta Villa Magna in localit\u00e0 Grotte di Piastre.\nVicus Augustanus.\nIl Vicus Augustanus, o Vicus Augustanus Laurentinum, era un vicus rurale, risalente all'et\u00e0 augustea, che si trovava alle spalle della Via Severiana. Il borgo era dotato di un foro con il tempio e le immancabili terme pubbliche."}
{"id": "2013832", "revid": "1543377", "url": "https://it.wikipedia.org/wiki?curid=2013832", "title": "Pellegrinaggio militare internazionale", "text": "Il pellegrinaggio militare internazionale (PMI) si svolge ogni anno, a Lourdes (Francia). Ad esso partecipano migliaia di persone del mondo che condividono il lavorare in divisa al servizio degli altri.\nStoria.\nIl 1\u00b0 PMI nel 1958.\nIl pellegrinaggio militare internazionale \u00e8 nato nel 1958, nell'anno del 100\u00ba anniversario delle apparizioni. Quell'anno, molti stranieri organizzarono pellegrinaggi per visitare la grotta di Lourdes e per partecipare agli eventi offerti dal santuario del Giubileo. Approfittando di questo evento, il vescovo Badre, direttore dell'Aum\u00f4nerie Catholique militaire fran\u00e7aise, invit\u00f2 le delegazioni straniere aderenti alla NATO, al tradizionale pellegrinaggio nazionale organizzato da padre Besombes fin dal 1944. Propone inoltre al vescovo Werthman, vicario dell'Arm\u00e9es allemandes de les rejoindre di unirsi a loro. Quest'ultimo accett\u00f2 e parteciper\u00f2 alla riunione di Fontainebleau, durante la quale i cappellani di Belgio, Canada, Gran Bretagna, Paesi Bassi, Italia, Lussemburgo, Portogallo, Stati Uniti d'America e della Francia decisero in merito alle modalit\u00e0 di partecipazione al primo PMI, che si svolse da Venerd\u00ec 13 giugno a Luned\u00ec 16 giugno 1958.\nLa riunione di Fontainebleau pu\u00f2 essere considerata come l'antenato della Conferenza preparatoria internazionale (Conf\u00e9rence internationale pr\u00e9paratoire), che si riunisce annualmente nel mese di ottobre in uno degli Stati membri per definire le linee guida e le modalit\u00e0 del nuovo PMI.\nIl vescovo Badre, lanciando questo invito alle delegazioni straniere ufficializz\u00f2, di fatto, il pellegrinaggio nazionale dei soldati francesi che, fin dal 1945, ha avuto luogo ogni anno a Lourdes, raccogliendo pi\u00f9 di 30.000 pellegrini. Inoltre nel 1956 con la creazione del nuovo esercito tedesco fu istituito il cappellano militare tedesco. Le relazioni tra i cappellani militari cattolici degli eserciti francese e tedesco, si infittirono sotto i ripetuti sforzi di mons. Werthmann e padre Xavier Louis capo dei cappellani cattolici delle forze francesi in Germania. Presto, essi percepirono l'importanza di un incontro degli eserciti stranieri nella grotta; di questi eserciti che non molto tempo prima erano stati avversari.\nQuesta fu l'intuizione di padre Besombes che da pi\u00f9 di dieci anni organizzava il raduno a Lourdes, da quando il vescovo Sali\u00e8ge nel 1944 gli chiese di \"portare l'esercito a Lourdes\".\nL'evento fondatore nel 1944.\nNella grotta: in preghiera i soldati della FFI e soldati sovietici L'evento fondatore del PMI, unico incontro internazionale per la pace, venne riportato dalla stampa di Tolosa il 13 dicembre 1944: \u201cla presenza nella grotta lo stesso giorno del forze militari francesi e dei soldati sovietici\u201d. Il giornale della grotta, del 17 dicembre 1944, riporta le informazioni e i dettagli su questa singolare presenza. La messa di domenica 10 dicembre presso la basilica del Rosario fu celebrata da monsignor Th\u00e9as, vescovo di Montauban, in presenza di monsignor Sali\u00e8ge, arcivescovo di Tolosa. Tra i sacerdoti che hanno accompagnato l'arcivescovo di Tolosa, padre Andre Besombes, vicario nella parrocchia di San Exup\u00e8re Tolosa, e 80 soldati della guarnigione di Tolosa.\nIl pellegrinaggio militare regionale a Lourdes.\nDiventa nazionale e poi internazionale. \u00c8 proprio durante ritorno da questo pellegrinaggio regionale che il vescovo Sali\u00e8ge chiede a padre Besombes di organizzare l'incontro dei militari Lourdes. Il pellegrinaggio gradualmente divent\u00f2 da regionale a nazionale nel 1947, con l'approvazione del nuovo direttore della cappellani militari padre Jean Badre, prima di diventare internazionale nel 1958. La storia del PMI \u00e8 raccontata nel libro, \u201cIl Pellegrinaggio Militare Internazionale a Lourdes\u201d, scritto da Rene Dupuy.\nNel 1947, c'\u00e8 la discreta partecipazione al pellegrinaggio militare di padre Ludwig Steger, un sacerdote della diocesi di Rottenburg, soldato e prigioniero di guerra per 44 anni al campo Sands vicino a Tolosa. Lui aveva instaurato una forte amicizia con padre Besombes che, visitava regolarmente i prigionieri di guerra. \u00c8 da questa amicizia che questo pellegrinaggio si trasformer\u00e0 in un grande raduno.\nTre mesi dopo il primo PMI: incontro tra de Gaulle e Adenauer Nel 1958, padre Steger fu la chiave di volta per l'arrivo a Lourdes della Bundeswehr per il primo pellegrinaggio militare internazionale. Infine, ricordo che la prima manifestazione per la \"riconciliazione dei popoli del mondo\" (discorso del maresciallo Juin, in occasione della celebrazione all'accampamento militare nel mese) prima del grande evento, del 14 e 15 settembre 1958, l'incontro tra il generale de Gaulle e il cancelliere tedesco Konrad Adenauer per sigillare la riconciliazione politica tra i due paesi."}
{"id": "2013833", "revid": "2130303", "url": "https://it.wikipedia.org/wiki?curid=2013833", "title": "Chiesa dell'Addolorata (Forl\u00ec)", "text": "La chiesa della Madonna Addolorata \u00e8 una piccola chiesa dell'ultimo Settecento in Via Maroncelli a Forl\u00ec, nelle vicinanze del Duomo. Attualmente nella chiesa vengono collezionati degli ammiratissimi presepi. \nLa chiesa fa parte, come anche la chiesa del Corpus Domini al convento delle Clarisse a cui \u00e8 collegata da un passaggio sotterraneo.\nIl campanile \u00e8 simile a quello della chiesa del Corpus Domini di colore verderamato.\nAll'interno si trovano delle tele di Gaentano Gandolfi.\nUna tavoletta, attribuita a Vitale da Bologna, era un tempo conservata nella chiesa. Dopo essere stata spostata nella chiesa di Regina Pacis, ha subito un restauro ed \u00e8 oggi conservata ai Musei San Domenico."}
{"id": "2013835", "revid": "2153076", "url": "https://it.wikipedia.org/wiki?curid=2013835", "title": "Mamma Mia! The Movie Soundtrack", "text": "Mamma Mia! The Movie Soundtrack \u00e8 la colonna sonora del musical cinematografico \"Mamma Mia!\", basato sull'omonimo musical teatrale. I brani che compongono la colonna sonora sono degli ABBA e sono eseguite interamente dall'intero cast del film, che comprende Meryl Streep, Amanda Seyfried, Pierce Brosnan, Stellan Skarsg\u00e5rd, Colin Firth, Dominic Cooper, Julie Walters e Christine Baranski.\nLa colonna sonora ha raggiunto la posizione numero 1 della \"Billboard 200\" nell'agosto del 2008, nello stesso mese viene certificato disco di platino con 1.000.000 di copie. L'album \u00e8 entrato nelle posizioni alte di molte classifiche mondiali, si \u00e8 posizionato nella Top 10 della classifica inglese e alla numero 8 in Nuova Zelanda.\nTracce.\nEdizione iTunes.\nL'edizione distribuita attraverso iTunes comprende anche i brani:\nCanzoni escluse.\nDal CD sono stati esclusi alcuni brani presenti nel film:\nNotare, in particolare, l'assenza di \"Chiquitita\", i cui diritti sono stati ceduti dagli ABBA all'UNICEF."}
{"id": "2013837", "revid": "1305772", "url": "https://it.wikipedia.org/wiki?curid=2013837", "title": "Profeta (ebraismo)", "text": "Nel Tanakh (la Bibbia ebraica) il Profeta (in ebraico \u05e0\u05b0\u05d1\u05b4\u05d9\u05d0 \"nev\u00ec\", pl. \u05e0\u05b0\u05d1\u05b4\u05d9\u05d0\u05b4\u05d9\u05dd \"nevi'\u00ecm\", in greco \"\u03c0\u03c1\u03bf\u03c6\u03ae\u03c4\u03b7\u03c2\" - \"proph\u0113t\u0113s\") \u00e8 una persona che parla in nome e per conto (\"pro\"-) di Dio. L'accezione prevalente del termine usato nelle lingue contemporanee per cui il profeta descrive eventi futuri \u00e8 caratteristica, ma non esclusiva, nell'operato dei profeti ebraici.\nNell'antica societ\u00e0 ebraica, in particolare tra i secoli XI-V a.C., il profeta era una figura religiosa fondamentale, assieme al sacerdote e al levita.\nPremessa e contesto.\nIl fenomeno della profezia non era limitato alla sola religione ebraica ma era presente anche in altre societ\u00e0 e religioni dell'antico vicino oriente: per esempio, fenomeni simili sono conosciuti a Mari nel secolo XVIII a.C., e dalla Fenicia, alla fine del II millennio. Anche gli stessi testi biblici ebraici testimoniano la presenza di profeti tra altri popoli (p.es. il moabita Balaam). Tuttavia, almeno da quanto ci lasciano intravedere le fonti, i profeti non hanno assunto altrove la stessa importanza che avevano in Israele. Anche se fosse eccessivo affermare che i profeti siano stati i soli \"creatori\" e '\"rappresentanti primari\" della religione ebraica, si deve riconoscere che gran parte d'essa \u00e8 stata modellata da loro o sotto la loro influenza.\nPersone e libri.\nIl Tanakh descrive la vita, l'operato e i detti (oracoli) di un notevole numero di profeti (e di alcune profetesse). Ad alcuni di questi sono attribuiti interi libri biblici che compongono la seconda parte del Tanakh (Profeti-Nevi\u00ecm). Il moderno metodo storico-critico ha dimostrato che in alcuni casi (p.es. Isaia, Daniele) gli oracoli provengono da epoche storiche diverse e sono stati accorpati, talvolta con operazioni pseudoepigrafiche, a detti precedenti.\nAi tre grandi profeti la successiva tradizione cristiana associa Daniele (libro), ma la tradizione ebraica, pur accettando la natura profetica dei suoi scritti, ne include il libro nella terza parte del Tanakh, gli Scritti-Ketuvim.\nQuanto al profeta Samuele, la tradizione ebraica ne include i libri (1-2 Samuele) nella seconda sezione (Profeti-Nevi\u00ecm), pur distinguendolo dai tre profeti maggiori, mentre la successiva tradizione cristiana, per il contenuto, associa questi due libri agli altri libri storici.\nOltre a questi, i testi ebraici descrivono altri profeti ai quali per\u00f2 non \u00e8 riferito un libro biblico, i principali dei quali sono Elia ed Eliseo.\nIl Talmud (trattato \"Meghillah\" 14a) riconosce come profeti, tra i personaggi del Tanakh, 48 maschi e 7 femmine.\nIstituzione e carisma.\nUna distinzione importante circa la figura del profeta nei testi ebraici riguarda il suo status istituzionale:\nLa distinzione comunque non \u00e8 netta: sono testimoniati singoli profeti di corte (Natan, Gad) che hanno avuto rapporti critici col re Davide (2Sam12;24), e anche Eliseo, Isaia e Geremia sembrano legati all'ambiente di corte.\nCaratteristiche e funzioni.\nCirca le finalit\u00e0 delle parole e dell'operato dei profeti, essi sono relativi a un preciso contesto storico (che solitamente non ci \u00e8 noto con precisione) e riguardano prevalentemente:\nCirca le modalit\u00e0 di questo operato si distinguono:\nLa linea del giudizio e della grazia di Dio corre attraverso la storia degli uomini e la parola dei profeti ne mette in luce ora un aspetto e ora un altro, a seconda del particolare momento storico: cos\u00ec nei profeti anteriori all'esilio predomina l'annunzio del giudizio di Dio (Amos 5:18-20; Isaia 2:12-17 ecc.), la denunzia del peccato del popolo (Amos, Osea, Isaia, Geremia, ecc.), l'annunzio della santit\u00e0 di Dio (Isaia 1:4; 6:3 ecc.), la lotta contro le false sicurezze offerte dalle alleanze (Isaia 30: 1-5; 31:1-3; Geremia 27) o dalle osservanze ed istituzioni religiose (Isaia 1:10-17; Geremia 7:1-15 ecc.). Non manca per\u00f2 in questi profeti neppure l'annunzio dei tempi futuri in cui Dio dar\u00e0 pace e vittoria al suo popolo e far\u00e0 di Israele il centro delle nazioni (cfr. Isaia 9,11; Michea 4:1-5). Nei profeti che vivono durante e dopo l'esilio, a cominciare con la seconda parte di Ezechiele, predomina invece l'annunzio della salvezza (Ezechiele 37:1-14; Isaia 40:9-11 ecc.) della restaurazione ad opera della potenza del Dio creatore (Isaia 40:21-26; 44:24-28), che governa le nazioni (Isaia 43:1-7; 45:1-7). Pi\u00f9 tardi i profeti si adoperarono per la ricostruzione della comunit\u00e0 religiosa giudaica, quale comunit\u00e0 destinata a ricevere le promesse della fine dei tempi."}
{"id": "2013840", "revid": "92723", "url": "https://it.wikipedia.org/wiki?curid=2013840", "title": "Blocco di Lytvyn", "text": "Il Blocco di Lytvyn, precedentemente noto come Blocco Popolare di Lytvyn (in ucraino \u041d\u0430\u0440\u043e\u0434\u043d\u0438\u0439 \u0411\u043b\u043e\u043a \u041b\u0438\u0442\u0432\u0438\u043d\u0430, (Narodnyj) Blok Lytvyna) \u00e8 stata un'alleanza politica centrista dell'Ucraina, guidata da Volodymyr Lytvyn.\nStoria.\nLe elezioni del 2006.\nAlle elezioni del 2006, il blocco era conosciuto come \"Blocco Popolare di Lytvyn\", e consisteva di:\nIl blocco era stato organizzato per la partecipazione alle elezioni parlamentari. La lista del blocco elettorale era formata da:\nAlle elezioni, svoltesi il 26 marzo 2006, il blocco ottenne il 2,44% dei voti, ma non super\u00f2 la soglia di accesso al Parlamento (la Verchovna Rada); questo fatto costitu\u00ec la maggiore sorpresa delle elezioni.\nLe elezioni del 2007.\nAlle elezioni del 2007, svoltesi il 30 settembre, il Blocco di Litvin consisteva di:\nIl Blocco si piazz\u00f2 in quinta posizione, dopo il Partito Comunista d'Ucraina e Ucraina Nostra. Ottenne 20 dei 450 seggi.\nConfluenza nel Partito Popolare.\nNel 2010 il gruppo parlamentare del Blocco di Livtin, ha cambiato la propria denominazione in quella di \"Partito Popolare\". Nel 2009 era stata infatti approvata la nuova leggere elettorale che escludeva la possibilit\u00e0 di ricorre a coalizioni di liste."}
{"id": "2013845", "revid": "120465840", "url": "https://it.wikipedia.org/wiki?curid=2013845", "title": "Profeta (cristianesimo)", "text": "Profeta, nella tradizione cristiana che riprende quella ebraica, \u00e8 una persona che parla in nome e per conto di Dio.\nIl Nuovo Testamento.\nNegli Atti degli Apostoli sono menzionati vari cristiani che profetizzano o sono \"profeti\" (Agabo, 11:28; 21:10; Giuda e Sila, 15:32; le figlie di Filippo, 21:9) e questo dono \u00e8 messo in relazione con la discesa dello Spirito Santo sui credenti dopo l'imposizione delle mani (Atti 19,6). In 1 Corinzi 14,25 (ed in generale) l'apostolo Paolo non sembra mai identificare la \"profezia\" con la predizione dell'avvenire, come fa il libro degli Atti (11,28 ecc.).\nSecondo Paolo, i ministri istituiti da Dio sono in primo luogo gli apostoli e subito dopo vengono i profeti e poi i dottori (1 Corinzi 12,28). Il raggruppamento di questi tre ministeri in una triade tradizionale . Egli si occupa di loro in modo prevalente, nella 1 Corinzi, perch\u00e9 la loro attivit\u00e0 a Corinto doveva essere maggiormente contemperata con gli altri aspetti della vita comunitaria. Secondo 1 Corinzi 14,3, \u00ab... la profezia ha lo scopo di edificare, esortare, consolare.\u00bb Essa coincide dunque in larga misura con quello che noi oggi chiamiamo predicazione. Paolo raccomanda a questo proposito una prudenza piena di discernimento (1 Tessalonicesi 5,19-21; 1 Corinzi 14,29). Cos\u00ec ogni messaggio profetico deve essere discusso, e 1 Corinzi 14,35 dimostra che dopo il messaggio dei profeti non solo vi era l'abitudine di discuterlo, ma anche di porre domande. L'autenticit\u00e0 della profezia dev'essere giudicata da coloro che poseggono il dono del discernimento degli spiriti.\nPaolo pone in evidenza la differenza tra profezia e glossolalia anzi, dimostra la superiorit\u00e0 della profezia sul parlare in lingue (1 Corinzi 14) e si augura che la profezia possa acquistare sempre maggiore importanza nelle assemblee. Infatti il \"profeta\", pur essendo ispirato, parla un linguaggio comprensibile e pu\u00f2 essere interpretato e rendere all'assemblea un gran beneficio. Inoltre, il \"profeta\" conserva il controllo su se stesso. Cos\u00ec la sua coscienza \u00e8 attiva, il che non avviene nella glossolalia: l'ideale della ispirazione, secondo l'apostolo, consiste nello sviluppo della coscienza per mezzo dello Spirito di Dio e non gi\u00e0 nel suo assopimento.\nIn 1 Corinzi 12,3 e in 1 Giovanni, 4,1-3 sono offerti criteri dottrinali per distinguere il vero dal falso profeta. I due scritti, pur considerando la profezia come un dono dello Spirito, un \"carisma,\" la riconoscono valida unicamente quando le sue affermazioni sono conformi alla fede generale della Chiesa. Giovanni mette in guardia contro i \"falsi profeti\" (1 Giovanni 4,1-6) i quali sono ispirati dallo spirito dell'Anticristo.\nLa profezia per\u00f2 non basta per fare dell'uomo un cristiano senza l'amore autentico (1 Corinzi 13,2). D'altronde le profezie \"saranno abolite\" (1 Corinzi 13,8), al compimento di tutte le cose nel Regno di Dio.\nL'epistola agli Efesini (2,20) parla della Chiesa edificata sul \"fondamento degli apostoli e dei profeli, essendo Ges\u00f9 Cristo stesso la pietra angolare\". come appare dai passi paralleli di Efesini 3,5 e 4,11.\nNell'ambiente ed epoca dell'Apocalisse il ministero profetico occupa un posto considerevole. Lo stesso autore appartiene alla loro categoria (22,9; cfr. 1,9 e ss). Dal contenuto dell'Apocalisse si desume che i profeti di quell'epoca e ambiente si occupassero prevalentemente di escatologia (senza escludere la parenesi, cfr. i capitoli 2 e 3) e che ricevessero il loro messaggio per mezzo di visioni estatiche."}
{"id": "2013850", "revid": "283141", "url": "https://it.wikipedia.org/wiki?curid=2013850", "title": "Chessbase", "text": ""}
{"id": "2013851", "revid": "114597169", "url": "https://it.wikipedia.org/wiki?curid=2013851", "title": "Anzio (citt\u00e0 antica)", "text": "Anzio (in latino Ant\u012dum) era una citt\u00e0 italica che sorgeva sulla costa dell'antico Lazio, a sud di Roma. Gi\u00e0 capitale dei Volsci, dopo la conquista romana (338 a.C.) divenne un importante centro portuale e residenziale della repubblica e poi dell'impero romano. Fu abbandonata in seguito alle invasioni barbariche del V-VI secolo.\nStoria.\nLa localit\u00e0 risulta esser stata abitata gi\u00e0 in epoca pre-indoeuropea, come attestato sia dalla toponomastica locale, sia dai rinvenimenti archeologici, con una necropoli datata all'Et\u00e0 del ferro (IX-VII secolo a.C.). Nel V secolo a.C. nell'area si stanziarono i Volsci, popolo di ceppo osco-umbro, e Anzio divenne la loro principale citt\u00e0, la economia era incentrata sulla navigazione e sulla pirateria (praticata fino al Mar Egeo).\nI conflitti tra i Volsci e i Romani, iniziati gi\u00e0 dalla fine del VI secolo a.C., caratterizzarono la storia della citt\u00e0 nei secoli successivi. Dopo numerosi scontri (tra i quali le battaglie del 484 a.C. e del 468 a.C.), i Romani riuscirono a fondare una colonia latina ad Anzio nel 467 a.C. e a sottomettere definitivamente la citt\u00e0 nel 338 a.C. grazie alla battaglia del fiume Astura; venne occupata anche la rocca portuale, Cenone, e i rostri delle navi della flotta volsca furono portati nel Foro Romano a ornare le tribune degli oratori (dette da allora Rostri). Nel 317 a.C. Anzio divenne municipio.\nIn epoca tardo-repubblicana e imperiale ad Anzio - rinomata per il paesaggio litoraneo - sorsero numerose residenze signorili; lo sviluppo urbanistico fu favorito anche dalla vicinanza con Roma, cui Anzio era collegata attraverso la Via Anziatina (che si diramava dalla Via Appia all'altezza di Frattocchie). A dare particolare impulso allo sviluppo del borgo fu Nerone, imperatore dal 54 al 68, che vi costru\u00ec una villa (successivamente ampliata da Domiziano, Adriano e Settimio Severo) e un nuovo porto, che garant\u00ec la fioritura della citt\u00e0 anche per i secoli successivi.\nDurante le invasioni barbariche Anzio sub\u00ec le incursioni dei Vandali di Genserico (V secolo), degli Ostrogoti di Vitige (VI secolo) e dei Saraceni (VIII-IX secolo), che indussero gli abitanti superstiti a fondare Nettuno. Il ripopolamento dell'area ebbe inizio nel XVII secolo, quando papa Innocenzo XII fece costruire un nuovo porto attorno al quale nel XIX secolo si svilupp\u00f2 la moderna citt\u00e0 di porto d'Anzio."}
{"id": "2013854", "revid": "93556", "url": "https://it.wikipedia.org/wiki?curid=2013854", "title": "Coppa Italia 1980-1981 (pallavolo maschile)", "text": "La Coppa Italia di pallavolo maschile 1980-81 fu la 3\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte venti squadre di Serie A2 e dodici di Serie A1, con ammissioni dirette a fasi successive alla prima per queste ultime.\nVennero disputati, con gare di sola andata, primo, secondo, terzo e quarto turno. Quest'ultimo selezion\u00f2 quattro squadre che si andarono ad aggiungere alle finaliste della Coppa Italia 1978-79 e che presero parti alle semifinali con due gruppi da quattro squadre. Le prime due squadre classificate di ogni gruppo andarono a disputare il girone finale ad Ancona, tra il 15 e il 17 maggio 1981; vincitrice risult\u00f2 essere l'Edilcuoghi Sassuolo.\nSquadra vincitrice.\nPallavolo Virtus Sassuolo\nPrimo titolo"}
{"id": "2013855", "revid": "775372", "url": "https://it.wikipedia.org/wiki?curid=2013855", "title": "Frank Ray Keyser", "text": "Biografia.\nNel 1945 si diploma alla Montpelier High School. Fa il militare presso la U.S. Navy durante la Seconda guerra mondiale e dopo aver lasciato il servizio, si laurea alla Tufts University nel 1953. Durante questi suoi studi frequenta la fratellanza dei Delta Upsilon.\nEntra nella Vermont House of Representatives come membro fra il 1955 ed il 1957 e ne diviene presidente nel 1959. Viene quindi eletto come governatore per il periodo 1961-1963.\nNel 1965-1970 Keyser fu Avvocato Generale per la Vermont Marble Company, per diventarne poi presidente ed amministratore delegato, cariche ricoperte fino al 1979. Nel 1980 he fond\u00f2 l'ufficio legale Keyser and Crowley.\nNel 1967-1972 fece parte del consiglio della Federal Reserve a Boston e fu direttore del Vermont Public Service oltre che presidente dal 1980 al 1997."}
{"id": "2013856", "revid": "1305772", "url": "https://it.wikipedia.org/wiki?curid=2013856", "title": "Iron Lion Zion", "text": "Iron Lion Zion \u00e8 un brano scritto e registrato nell'aprile del 1973 (o del 1974) dal cantautore giamaicano Bob Marley, e pubblicato postumo nel maggio del 1992 nel box set \"Songs of Freedom\". Una versione mixata \u00e8 stata pubblicata nel 1995 nella raccolta \"\".\nIl testo del brano \u00e8 direttamente legato ai credi rastafariani. Nella canzone \"vanessa\" \u00e8 \"la terra promessa\", con un chiaro riferimento all'Etiopia. Il leone \u00e8 il Leone di Giuda, che appare nella vecchia bandiera reale etiope, rappresentante Haile Selassie I, il primo imperatore d'Etiopia considerato dai rastafariani il loro Messia."}
{"id": "2013858", "revid": "1629429", "url": "https://it.wikipedia.org/wiki?curid=2013858", "title": "Associazione Calcio Verona 1937-1938", "text": "Questa voce raccoglie le informazioni riguardanti l'Associazione Calcio Verona nelle competizioni ufficiali della stagione 1937-1938.\nStagione.\nLa stagione 1937-1938 rappresenta per il Verona la nona stagione nella seconda serie nazionale, terminata al decimo posto."}
{"id": "2013859", "revid": "1762751", "url": "https://it.wikipedia.org/wiki?curid=2013859", "title": "Viorel Moldovan", "text": "Ha giocato in vari paesi, tra cui Francia, Regno Unito e Turchia; nella sua nazionale ha giocato per 70 volte segnando 25 gol.\nCarriera.\nGiocatore.\nClub.\nUscito dal settore giovanile del Gloria Bistrita, debutta nel campionato di calcio rumeno nel 1990, a 18 anni. Fino al 1993 gioca nel Gloria, squadra della sua citt\u00e0 natale, trasferendosi alla fine della stagione alla pi\u00f9 titolata Dinamo Bucarest. Dopo due annate positive dal punto di vista realizzativo, passa al Neuch\u00e2tel Xamax, dove gioca la stagione 1995-96, andando a segno 19 volte in 32 gare. Nel 1996 passa al , dove in due stagioni mantiene una media rete molto elevata con 44 marcature in 51 partite, che gli valgono il trasferimento in Premier League, al Coventry City.\nNel gennaio 1998, il club inglese lo paga \u00a3 3,25 milioni, ma Moldovan segna solo 2 gol in 14 presenze. In una classifica dei 50 peggiori attaccanti che abbiano mai giocato in Premier League, risulta al diciassettesimo posto. A fine stagione si trasferisce Turchia, al Fenerbah\u00e7e (in cambio di \u00a3 750.000), dove gioca per due stagioni segnando diversi gol e tornando nella sua media reti/partita consueta.\nNel 2000 passa ai francesi del Nantes, dove gioca fino al 2003, anno nel quale passa un breve periodo in Qatar, all'Al-Wahda; tornato in Francia, gioca solo 12 partite segnando per\u00f2 ben 11 gol. Nel 2004 torna in Svizzera, al , dove milita per una stagione segnando solamente tre volte. Nel 2005 decide di tornare nel suo paese natale, la Romania, al Politehnica Timi\u0219oara; nel 2006 passa al , dove chiude la carriera nel 2007.\nNazionale.\nHa militato nella nazionale di calcio rumena dal 1993 al 2006, segnando 26 reti in 70 partite. Ha partecipato a due edizioni dei mondiali, e , realizzando in quest'ultimo due marcature contro e .\nAllenatore.\nClub.\nAllenatore dal 2008, ha guidato il FC Vaslui, il FC Bra\u0219ov, lo Sportul Bucarest e il Rapid Bucarest. Nell'estate del 2016 viene ingaggiato nella Ligue 2 francese dall'Auxerre, Il 28 settembre viene esonerato con la squadra al penultimo posto.\nNazionale.\nIl 3 luglio 2014 \u00e8 stato nominato commissario tecnico della nazionale Under-21 rumena in sostituzione di Bogdan Stelea."}
{"id": "2013863", "revid": "253269", "url": "https://it.wikipedia.org/wiki?curid=2013863", "title": "Matt Lanter", "text": "Biografia.\nLanter nasce a Massillon, Ohio, da Joseph \"Joe\" Lanter e Jana Burson. Nel 1991 si trasferisce ad Atlanta, Georgia, per poi diplomarsi al \"Collins Hill High School\" nel 2001. Ha giocato a baseball, football e golf.\nNel 2008 prende parte ad diversi progetti, tra cui i film ' e \"Disaster Movie\", e la serie televisiva ', in cui presta la voce al personaggio di Anakin Skywalker, che ha doppiato anche nei videogiochi tratti dalla serie e nella serie \"Star Wars Rebels\".\nCarriera.\nDopo essersi trasferito da poche settimane a Los Angeles, California, Lanter super\u00f2 con successo un provino per il ruolo di Nick nel teen-drama della Fox \"Point Pleasant\", ottenendo cos\u00ec la parte di un personaggio che ricorre in tutta la serie. Da allora \u00e8 apparso in serie televisive come \"Grey's Anatomy\", \"8 semplici regole\", \"Big Love\" e \"Heroes\".\nNel mese di aprile 2005, ha firmato un contratto per il ruolo di Horace Calloway con la ABC nel dramma politico \"Una donna alla Casa Bianca\", al fianco di Geena Davis e Donald Sutherland. La serie debutt\u00f2 il 27 settembre 2005 e ha avuto un alto debutto, ma \u00e8 stata annullata il 14 giugno 2006.\nNel dicembre del 2006, \u00e8 stato assunto per svolgere il ruolo di Anakin Skywalker per la Warner Bros. nel film '. Il film, pubblicato il 15 agosto 2008, \u00e8 stato generalmente accolto da critiche negative, ma ha avuto successo di box office in tutto il mondo guadagnando 69.182,844\u00a0000 dollari. Ha ripreso il ruolo di Anakin nello spin-off animato ', che ha debuttato il 3 ottobre 2008 su Cartoon Network. Ha anche ripreso il suo ruolo in vari videogiochi basati sul franchise. La terza stagione della serie \u00e8 stata trasmessa in anteprima nel mese di ottobre 2010. Riprende il ruolo di Anakin in due episodi della seconda stagione di \"Star Wars Rebels\" nel 2016.\nNel 2008, ha recitato in \"Inseguendo la vittoria\". Nel febbraio 2008, ha impersonato il personaggio centrale nel film parodia di Lions Gate Entertainment \"Disaster Movie\", accanto a Kim Kardashian, Vanessa Minnillo e Carmen Electra. Il film \u00e8 scritto e diretto dal duo Jason Friedberg e Aaron Seltzer, che hanno gi\u00e0 lavorato in altri film parodia, come \"3ciento - Chi l'ha duro... la vince\" e \"Epic Movie\". Pubblicato il 29 agosto 2008, ha incassato oltre 34 milioni di dollari in tutto il mondo, ma ha ricevuto recensioni molto negative da parte della critica, nonch\u00e9 sei nomination ai Razzie Awards 2008.\nNel mese di ottobre 2008, \u00e8 stata annunciata la sua partecipazione in \"Patto di sangue\", remake del film del 1983 \"Non entrate in quel collegio\", accanto a Briana Evigan, Audrina Patridge e Rumer Willis. Pubblicato l'11 settembre 2009, ha ricevuto recensioni negative.\nNel 2009, ha iniziato a ricoprire l'importante ruolo ricorrente di Liam Court nella serie di The CW \"90210\". Nel settembre dello stesso anno, \u00e8 stata annunciata una seconda serie dello show. La serie \u00e8 un remake moderno del teen-drama degli anni '90 \"Beverly Hills 90210\". Nel marzo del 2010, ha firmato, con Jason Friedberg e Aaron Seltzerper, per un'altra parodia, \"Mordimi\", dove interpreta Edward Sullen, la parodia di Edward Cullen della saga di Twilight. Il film \u00e8 stato pubblicato il 18 agosto 2010.\nNel maggio 2009, \u00e8 stato annunciato che ha firmato per il ruolo di Jason Webber nel film horror \"The Roommate - Il terrore ti dorme accanto\", accanto a Minka Kelly e Leighton Meester. Le riprese si sono svolte nel 2009. Il film, originariamente previsto per ottobre 2010, \u00e8 stato anticipato al 17 settembre 2010. Ha anche firmato per doppiare Sled in \"Trilli e il mistero dell'inverno\", che uscir\u00e0 direttamente in DVD nel 2011. Nel 2014 ha recitato nella serie CW Star-Crossed nel ruolo di Roman. La serie \u00e8 stata per\u00f2 cancellata dopo la prima stagione.\nMatt il 14 giugno 2013 si \u00e8 sposato con Angela Stacy al Calamigos Ranch di Malibu (California).Il 30 Dicembre 2017 a Los Angeles nasce la loro prima figlia MacKenlee Faire Lanter,\nDa dicembre 2016 a dicembre 2018 ha interpretato il ruolo di Wyatt Logan nella serie di fantascienza \"Timeless\", in onda su Fox.\nDa maggio 2021 appare nel ruolo di George Hutchene nella serie Jupiter's Legacy, diffusa dalla piattaforma Netflix.\nNel 2018 ha preso parte al film Pitch Perfect 3 nel ruolo del soldato Chicago.\nDoppiatori italiani.\nNelle versioni in italiano dei suoi film, Matt Lanter \u00e8 doppiato da:\nDa doppiatore \u00e8 sostituito da:"}
{"id": "2013864", "revid": "198277", "url": "https://it.wikipedia.org/wiki?curid=2013864", "title": "Coppa Italia 1981-1982 (pallavolo maschile)", "text": "La Coppa Italia di pallavolo maschile 1981-82 fu la 4\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte trentasei squadre tra Serie A1, A2 e B.\nLe partecipanti vennero divise in dodici gironi da tre squadre; le vincitrici di ogni girone passarono alle semifinali, quattro gironi da tre squadre. Le prime classificate di ogni raggruppamento furono le finaliste e disputarono il girone finale a Battipaglia, tra il 27 e il 29 novembre 1981; vincitrice risult\u00f2 essere la Sant\u00e0l Parma. La Vianello Pescara fu la prima squadra partecipante al campionato di A2 a raggiungere la fase finale.\nSquadra vincitrice.\nPallavolo Parma\nPrimo titolo"}
{"id": "2013872", "revid": "125138978", "url": "https://it.wikipedia.org/wiki?curid=2013872", "title": "Kelly Jones (cantante)", "text": "Biografia.\nGallese di Cwmaman come gli altri membri fondatori degli Stereophonics, Stuart Cable e Richard Jones, di cui diviene amico da ragazzo e con cui forma una cover band. Sin dalla tenera et\u00e0 Kelly mostra un innato talento per la composizione. Dopo aver abbandonato l'idea di fare il pugile (malgrado i successi conquistati sul ring in ambito giovanile), frequenta il college, studia cinema e inizia a scrivere sceneggiature, alcune delle quali suscitano perfino l'interesse della BBC. Il gruppo musicale di cui \u00e8 componente inizia ben presto a creare propri brani e Jones decide di usare la propria vena artistica in ambito musicale.\nNel gennaio 2005 al Millennium Stadium di Cardiff Jones suona sul palco del concerto benefico per le vittime dello tsunami indonesiano del dicembre 2004.\nIl 2 luglio 2005 partecipa con la sua band al Live 8 ad Hyde Park, a Londra, di fronte a 250.000 persone.\nSpinto dal notevole successo ottenuto dal gruppo, Kelly Jones incide nel 2007 il suo primo e finora unico album da solista, \"Only the Names Have Been Changed\", contenente dieci canzoni caratterizzate dalla formula voce e chitarra, ognuna con un nome femminile diverso come titolo, da cui il nome dell'album.\nVita privata.\nFiglio di Beryl e Arwyn Jones, \u00e8 il pi\u00f9 piccolo di tre fratelli. Cresce nel villaggio di Cwmaman, trascorrendo l'infanzia con i genitori e i fratelli maggiori Kevin e Lee. I genitori lavoravano in fabbrica, ma il padre era anche allenatore della locale squadra di calcio giovanile e al canto. La sua band, Oscar and the Kingfishers, fece guadagnare ad Arwyn il soprannome di Oscar tra amici e familiari. Il padre si assicur\u00f2 un contratto discografico con l'etichetta Polydor, che spinse perch\u00e9 modificasse il nome d'arte in Arwyn Davidson, data la diffusione del cognome Jones, anche nel mondo della musica. Malgrado la band condividesse l'agente con gli Hollies, avesse registrato pi\u00f9 volte in studio e fatto da band spalla ad artisti quali Roy Orbison, il gruppo del padre di Jones non riusc\u00ec a ottenere successo commerciale e pubblic\u00f2 solo alcuni singoli, tra cui una cover di \"Simple Man\", brano di Graham Nash.\nDurante la giovinezza Kelly si appassion\u00f2 al pugilato grazie allo zio, arbitro di boxe, e gareggi\u00f2 anche ad alto livello nel Galles del Sud. In seguit\u00f2 pratic\u00f2 il calcio, giocando per la squadra della sua contea. Jones \u00e8 noto per la passione per gli abiti vintage e possiede oltre venti giacche di pelle.\nA quindici anni Jones conobbe la parrucchiera Emma Dunn, sua coetanea, con cui intrattenne una relazione sino all'et\u00e0 di 27 anni. Nel 2002 si rec\u00f2 presso l'abitazione dell'amico e fotografo della band Julian Castaldi e, sotto l'effetto di alcol, vi sfond\u00f2 la porta di ingresso, sfasci\u00f2 la finestra con un mattone e danneggi\u00f2 le sue due automobili con un'impalcatura. Il motivo della violenza fu il corteggiamento di Castaldi nei confronti di Emma Dunn, quattro settimane dopo la fine della relazione di Kelly con Emma. Castaldi chiam\u00f2 la polizia e Jones fu arrestato, ma non denunciato da Castaldi e se la cav\u00f2 con una multa di 2000 sterline per danneggiamento. Jones dedic\u00f2 all'episodio la canzone \"Rainbows and Pots of Gold\", affermando: \"Quello che ho fatto \u00e8 completamente anormale, ma lui aveva torto\".\nDopo la separazione con Dunn, Jones frequent\u00f2 una progettista di interni, Rebecca Walters detta Becka. Nell'ottobre 2004 i due ebbero una figlia, Lolita Bootsy Jones. Nel gennaio 2007 nacque la secondogenita, Misty Jones. Rebecca e Kelly si separarono poco dopo. Kelly spos\u00f2 poi la giornalista di MTV Jakki Healy, con cui convol\u00f2 a nozze nel 2013 dopo aver avuto da lei la figlia Riley. La coppia \u00e8 insieme dal 2008.\nStrumentazione.\nJones utilizza amplificatori dal tipico sound britannico quali Matchless e Badcat, oltre al noto Vox AC30.\nNegli assoli ricorre spesso al Dunlop CryBaby wah. Usa anche pedali Boss quali chorus, delay, flanger, phaser e vari pedali distorsori, anche se con il passare del tempo si \u00e8 affidato sempre pi\u00f9 ai footswitch dei suoi amplificatori, giostrando tra canale pulito e canale distorto. \u00c8 solito utilizzare il Vox AC30 con il canale pulito e gli altri due amplificatori con il distorto.\nLa sua chitarra principale \u00e8 la Gibson SG color ciliegia. Ricorre di frequente anche alla Gibson CS-336 e alla Fender Stratocaster. Altre chitarre usate da Jones sono la Fender Telecaster e la Fender Jaguar. Per i pezzi pi\u00f9 rock usa le Gibson Les Paul Goldtop. La sua chitarra acustica di riferimento \u00e8 la Gibson J-150."}
{"id": "2013874", "revid": "1982", "url": "https://it.wikipedia.org/wiki?curid=2013874", "title": "Milena del Montenegro", "text": ""}
{"id": "2013875", "revid": "729019", "url": "https://it.wikipedia.org/wiki?curid=2013875", "title": "Associazione Calcio Verona 1938-1939", "text": "Questa voce raccoglie le informazioni riguardanti l'Associazione Calcio Verona nelle competizioni ufficiali della stagione 1938-1939."}
{"id": "2013876", "revid": "135224", "url": "https://it.wikipedia.org/wiki?curid=2013876", "title": "Teorema di N\u00f6ther", "text": ""}
{"id": "2013879", "revid": "79520", "url": "https://it.wikipedia.org/wiki?curid=2013879", "title": "IDoser", "text": ""}
{"id": "2013883", "revid": "767487", "url": "https://it.wikipedia.org/wiki?curid=2013883", "title": "Palazzo del Podest\u00e0 (Forl\u00ec)", "text": "Il palazzo del Podest\u00e0 si trova in piazza Saffi a Forl\u00ec.\nFu edificato intorno al 1460 sulle rovine di un edificio costruito due anni prima e subito crollato. I lavori furono diretti da Matteo Di Riceputo, zio di Melozzo degli Ambrogi in stile gotico.\nLa facciata \u00e8 realizzata in cotto locale che fu modellato sul posto. Il portico presenta gli archi a sesto acuto ornati da capitelli a foglia angolare con l'antica croce del popolo e lo stemma degli Ordelaffi. I due piani presentano ordini di finestre monofore e bifore.\nSulla facciata \u00e8 presente un balconcino al piano nobile realizzato nel 1920 circa per coprire le tracce sulla parete dell'entrata della gabbia appesa fuori dal palazzo nel 1426 per esporvi i condannati o i loro cadaveri."}
{"id": "2013884", "revid": "200679", "url": "https://it.wikipedia.org/wiki?curid=2013884", "title": "Associazione Volontari Italiani Sangue", "text": ""}
{"id": "2013891", "revid": "768068", "url": "https://it.wikipedia.org/wiki?curid=2013891", "title": "Un piccolo raggio di luna/La nonna Magdalena/Non voglio cioccolata/Rossetto sul colletto", "text": "Un piccolo raggio di luna/La nonna Magdalena/Non voglio cioccolata/Rossetto sul colletto \u00e8 un extended play della cantante italiana Mina pubblicato nel 1963."}
{"id": "2013892", "revid": "827882", "url": "https://it.wikipedia.org/wiki?curid=2013892", "title": "Blind signature", "text": "In crittografia, le Blind Signatures (Firme Cieche) sono state introdotte da David Chaum come una forma di firma digitale in cui il contenuto di un messaggio viene nascosto prima di essere firmato. Il messaggio viene quindi firmato in modo cieco, infatti il firmatario non conosce il contenuto del messaggio. Le blind signatures sono utilizzate nei protocolli per la privacy dove il firmatario e l'autore del messaggio sono differenti, ad esempio sono molto utilizzate nel campo dell'e-voting (voto elettronico) e dell'e-cash (denaro elettronico). Gli schemi di blind signatures possono essere implementati usando i comuni schemi di firma a chiave pubblica come RSA o DSA.\nSchema Generale.\nIn questo schema Alice vuole che Bob firmi in modo cieco un messaggio m. Alice quindi cripta il messaggio m (che vuole far firmare a Bob) con la funzione f ottenendo il messaggio cifrato c= f(m). Alice invia il messaggio cifrato c a Bob. Bob firma in modo cieco il messaggio c (cieco perch\u00e9 non sa cosa contiene) con una sua funzione g ottenendo c' =g(c)=g(f(m)). A questo punto Bob invia c' ad Alice. Alice riceve c' e non fa altro che eliminare la sua criptazione ottenuta tramite la funzione f e ottiene cos\u00ec formula_1\nRSA Blind Signature.\nLo schema seguente rappresenta l'implementazione delle blind signatures con lo schema di crittografia RSA.\nSi considera inizialmente la chiave pubblica di Bob formula_2, dove formula_3 \u00e8 il prodotto di due numeri primi ed formula_4 \u00e8 l\"'esponente pubblico\" della chiave. Alice sceglie un numero casuale formula_5 (detto anche \"blinding factor\") coprimo con formula_3 e calcola formula_7 inviandolo attraverso il canale pubblico a Bob. Bob calcola formula_8 usando la sua chiave privata formula_9 e invia formula_10 ad Alice. A questo punto Alice pu\u00f2 togliere la propria firma e ottenere il messaggio originale formula_11 firmato da Bob nel seguente modo \nformula_12.\nLa dimostrazione dello schema si basa sul fatto che: formula_13\nPartendo da questa uguaglianza dimostriamo che formula_12.\nformula_15 sostituiamo formula_8 e otteniamo\nformula_17 sostituiamo formula_7 e otteniamo\nformula_19 ora sostituiamo formula_20 e otteniamo \nformula_21 e quindi formula_22."}
{"id": "2013893", "revid": "729019", "url": "https://it.wikipedia.org/wiki?curid=2013893", "title": "Associazione Calcio Verona 1939-1940", "text": "Questa voce raccoglie le informazioni riguardanti l'Associazione Calcio Verona nelle competizioni ufficiali della stagione 1939-1940."}
{"id": "2013896", "revid": "1305772", "url": "https://it.wikipedia.org/wiki?curid=2013896", "title": "Francesco Pianzola", "text": "Biografia.\nFu ordinato sacerdote il 16 marzo 1907 a Vigevano, dal vescovo Pietro Berruti.\n\u00c8 conosciuto con gli appellativi di \"don Niente\" (dal termine con cui amava definirsi) e di \"apostolo della Lomellina\", avendo a lungo predicato nei campi e nelle fabbriche di quella zona. Per i fedeli locali rimane nella memoria anche come \"al pref sant di mundini\", ossia \"il santo prete delle mondine\".\nHa fondato i Padri Oblati diocesani dell'Immacolata e l'8 maggio 1919 l'Istituto delle Suore Missionarie dell'Immacolata Regina della Pace, note anche come suore \"pianzoline\".\nIl suo corpo \u00e8 esposto alla venerazione dei fedeli in una cappella, presso la Casa Madre delle suore dell'Immacolata, a Mortara.\nCulto.\nPadre Pianzola \u00e8 stato dichiarato venerabile da papa Benedetto XVI il 26 giugno 2006 e proclamato beato il 4 ottobre 2008 nel Duomo di Vigevano dal cardinale Jos\u00e9 Saraiva Martins, prefetto emerito della Congregazione per le Cause dei Santi, davanti ad una folla di 6\u00a0000 persone.\nLa memoria liturgica ricorre il 4 giugno."}
{"id": "2013897", "revid": "767487", "url": "https://it.wikipedia.org/wiki?curid=2013897", "title": "In My Country", "text": "In My Country, talvolta conosciuto come Country of My Skull, \u00e8 un film sull'apartheid in Sudafrica uscito nel 2004 e diretto da John Boorman con Samuel L. Jackson e Juliette Binoche. La sceneggiatura, scritta da Ann Peacock, \u00e8 basata sulle memorie di Antjie Krog, \"Terra del mio sangue\".\nNel dicembre del 2003 \"In My Country\" venne proposto in anteprima a Nelson Mandela, al quale piacque molto, e per questo decise di contribuire alla promozione del film.\nTrama.\nIl giornalista americano del \"Washington Post\" Langston Whitfield viene mandato in Sud Africa per eseguire un reportage sulla Commissione per la Verit\u00e0 e la Riconciliazione, istituita nel 1996 dal governo Mandela. Qui conosce la giornalista e poetessa afrikaans Anna Malan che effettua il reportage per conto della radio di stato sudafricana e per la National Public Radio americana.\nI due seguono assieme i lavori della Commissione per la Verit\u00e0 e la Riconciliazione il cui compito non \u00e8 di punire ma di far emergere i crimini commessi negli anni della segregazione razziale per poter denunciarli senza spargimento di sangue. Durante le sedute della commissione le vittime di sevizie e torture perpetrate durante l'Apartheid sono chiamate a raccontare i soprusi subiti. I poliziotti ed i torturatori partecipano alle udienze e confessando i loro crimini e dichiarandosi pentiti ottengono l'amnistia.\nDurante il reportage i due hanno modo di rendersi conto della mostruosit\u00e0 delle violazioni dei diritti commessi e sono colpiti dalle macabre torture e sevizie a cui erano sottoposti i discriminati. L'americano \u00e8 attratto e respinto al contempo da Anna: lei \u00e8 una bianca e quindi appartiene agli oppressori ma lo attrae come donna e come personalit\u00e0 progressista. Fra i due nasce una storia molto tormentata.\nDurante il reportage, Langston conduce una propria indagine, venendo a contatto con il colonnello De Jager, un ex militare accusato di alcune delle peggiori atrocit\u00e0, che decide di collaborare con lui (pur disprezzandolo in quanto nero e pur rivendicando con orgoglio tutte le atrocit\u00e0 commesse a suo dire necessarie per proteggere il suo paese) nella speranza di poter beneficiare anche lui della amnistia. De Jager permette a Langston di rintracciare una fattoria nella quale venivano praticate sevizie che consente di dimostrare il coinvolgimento di alcuni ufficiali generali. L'amnistia gli viene per\u00f2 rifiutata in quanto i suoi atti sono stati sproporzionati persino rispetto agli ordini ricevuti ed una Corte di Citt\u00e0 del Capo ne stabilisce l'imputazione per 63 omicidi.\nAl termine dell'udienza Anna gli chiede come potesse ritenere giuste le atrocit\u00e0 che commetteva e lui gli rivela che anche il fratello di lei era stato uno dei torturatori. Anna affronta allora il fratello che dopo le dice di aver fatto tutto quello che ha fatto per permettere alla sua famiglia ed anche a lei di dormire tranquilli. Subito dopo il fratello di Anna si suicida. Al termine delle udienze della commissione Langston ed Anna si salutano. Il film finisce con Langston che ritorna in America e si riunisce insieme alla sua famiglia alla quale racconta ci\u00f2 che gli era stato insegnato nel Sud Africa.\nAccoglienza.\nNelson Mandela vide la pellicola in anteprima nel dicembre 2003 e l'ha apprezz\u00f2 a tal punto da voler contribuire personalmente alla sua promozione.\nMentre si pensava che il film avesse \"il cuore e la politica al posto giusto\", \"The Washington Post\" lo descrisse come una \"formula sentimentale\", in cui Binoche fallisce con l'accento afrikaans e il personaggio di Jackson mancava di credibilit\u00e0 come giornalista del \"Post\". Il film ha anche ricevuto molte critiche per l'inclusione di una storia d'amore e per la sua rappresentazione di sudafricani neri.\nIl film ha incassato un totale di $."}
{"id": "2013902", "revid": "830939", "url": "https://it.wikipedia.org/wiki?curid=2013902", "title": "Teodosio Florentini", "text": "Biografia.\nDi modeste origini, nel 1825 entr\u00f2 nel noviziato dei cappuccini di Sion: emise la sua professione dei voti nel 1826 e nel 1830 venne ordinato sacerdote. Fu padre guardiano del convento di Baden, dove ebbe modo di constatare la disorganizzazione del sistema di istruzione scolastica e inizi\u00f2 a meditare la fondazione di una nuova congregazione insegnante.\nCoinvolto nei disordini politici che agitavano il granducato di Baden, fu costretto ad abbandonare la citt\u00e0 e a rifugiarsi a Ribeauvill\u00e9, in Alsazia, presso le Suore della Divina Provvidenza, dove conobbe Bernarda Heimgartner: insieme alla religiosa, nel 1844 fond\u00f2 ad Altorf la congregazione delle suore Insegnanti della Santa Croce (oggi semplicemente Suore della Santa Croce), che assunse la direzione della scuola di Menzingen, nel canton Zugo e poi di numerose altre scuole, soprattutto nelle zone rurali dello stato.\nFlorentini fu poi superiore provinciale dei cappuccini di Coira: nel 1850 apr\u00ec nella citt\u00e0 svizzera l'ospedale della Santa Croce e ne affid\u00f2 la direzione a un gruppo di ex insegnanti di Menzingen. Per le religiose della comunit\u00e0 ospedaliera, guidata da Maria Theresia Scherer, nel 1855 apr\u00ec a Ingenbohl un noviziato, dando vita alla nuova congregazione delle Suore di Carit\u00e0 della Santa Croce.\nNel 1860 il cappuccino venne nominato vicario generale del vescovo di Coira: mor\u00ec nel 1865, in seguito ad un colpo apoplettico."}
{"id": "2013903", "revid": "1543377", "url": "https://it.wikipedia.org/wiki?curid=2013903", "title": "Giovanni Antonio De Nigris", "text": "Biografia.\nDi famiglia erudita, segu\u00ec gli studi con precettori giuristi. All'et\u00e0 di 22 anni venne nominato docente di diritto presso lo Studio Generale, istituzione con sede nel convento domenicano di San Bartolomeo (di Campagna), lo stesso dove visse un breve periodo Giordano Bruno e dove studi\u00f2 Giulio Cesare Capaccio.\nInsieme a Marco Fileta Filiuli, nel 1545 impiant\u00f2 la prima stamperia a caratteri mobili del Principato Citra.\nLa stamperia venne ubicata nel palazzo Tercasio di Campagna e, produsse numerosi manoscritti del De Nigris, di M. Fileta Filiuli, di S. Tonolo, G. Ferretti, V. De Castro, G. Da Sicignano.\nSempre insieme a Fileta Filiuli, fond\u00f2 la locale Accademia dei Taciturni, un circolo letterario."}
{"id": "2013907", "revid": "109204394", "url": "https://it.wikipedia.org/wiki?curid=2013907", "title": "Mauro Denigris", "text": "Biografia.\nRedattore di Radionorba e collaboratore del Corriere del Mezzogiorno (Gruppo RCS). \u00c8 laureato in Giurisprudenza, vive e lavora in Puglia, dove ha collaborato con importanti testate locali e nazionali: La Gazzetta del Mezzogiorno, Canale 7, Datasport, Epolis Bari, Sudestnews.it. \u00c8 stato direttore responsabile delle emittenti Antenna Sud e PUNTOTV e della web tv Livereport24.\nGiornalista professionista dal 2003, ha vinto il prestigioso premio Saint Vincent nel 2004 per un'inchiesta televisiva sui fanghi tossici riversati all'interno del Parco Nazionale dell'Alta Murgia.\n\u00c8 stato finalista del premio Ilaria Alpi nel 2009 per l'inchiesta \"La via dei rifiuti\" sul traffico internazionale di rifiuti fra la Puglia e la Cina, insignito della menzione speciale e della medaglia di bronzo della presidenza del Senato alla prima edizione del premio \"Giornalisti del Mediterraneo\" per lo stesso servizio.\nNel 2019 ha vinto, con un articolo per l'inserto Extra del Corriere del Mezzogiorno e un servizio per Radionorba, il premio giornalistico \"Civilt\u00e0 Rupestre\" organizzato dalla Fondazione San Domenico di Fasano (Br). \nDall'agosto 2012 al luglio 2013 ha diretto l'emittente Antenna Sud, per la quale lavorava dal 1999. Ha firmato servizi e reportage non solo in Italia ma anche all'estero. \u00c8 stato pi\u00f9 volte inviato in Albania, in Montenegro, in Tunisia, in Francia e in Germania per realizzare servizi soprattutto su temi economici e ambientali.\n\u00c8 stato prima revisore dei conti e poi componente del direttivo dell'Associazione della Stampa di Puglia e componente della commissione nazionale FNSI per il contratto AerAntiCorallo."}
{"id": "2013911", "revid": "116944", "url": "https://it.wikipedia.org/wiki?curid=2013911", "title": "Merkurion", "text": ""}
{"id": "2013915", "revid": "287204", "url": "https://it.wikipedia.org/wiki?curid=2013915", "title": "Gli strani suicidi di Bartlesville", "text": "Gli strani suicidi di Bartlesville (\"The Mind Thing\") \u00e8 un romanzo di fantascienza del 1961 dello scrittore statunitense Fredric Brown, pubblicato in Italia nel dicembre 1962 nel numero 296 della collana Urania e nell'aprile 1979 nel numero 25 della collana Classici Fantascienza della Arnoldo Mondadori Editore.\nTrama.\nUn alieno intelligente viene esiliato sulla Terra mediante un raggio di energia.\nIl suo corpo \u00e8 racchiuso in un guscio simile a quello di una tartaruga, ma senza cavit\u00e0, \u00e8 in grado di percepire tutto quello che gli sta intorno e impossessarsi nel sonno della mente di altri esseri viventi. Si rende conto che gli uomini sarebbero degli eccellenti schiavi per i suoi simili e decide quindi di impossessarsi di qualcuno che abbia conoscenze tecniche sufficienti a costruire, sotto la sua guida, un apparato per comunicare con il suo pianeta d'origine: egli \u00e8 certo che gli sar\u00e0 permesso di tonare a casa dall'esilio come premio per aver trovato degli ottimi schiavi potenziali, sulla Terra.\nLa caratteristica fondamentale \u00e8 che la \"Mente\", per poter cambiare \"ospite\" o per poter ricominciare ad usare i propri sensi, deve costringere alla morte il primo ospite. Questo porta a due inspiegabili suicidi di esseri umani e a strane morti di animali, che susciteranno la curiosit\u00e0 (imprevista dalla \"Mente\") dello sceriffo e soprattutto, di un ospite estivo della cittadina, il professor Staunton, fisico esperto nella progettazione di satelliti. \nLe competenze scientifiche del prof. Staunton convincono la \"Mente\" ad impossessarsi di Staunton che per\u00f2, grazie anche alla preziosa collaborazione ed intuizione di una professoressa di lettere, la signorina Talley, lettrice di fantascienza, comprende cosa succede.\nStaunton si fa legare prima che la \"Mente\" si impossessi del suo corpo e la signora Talley riesce a trovare il corpo dell'extraterrestre e ucciderlo.\nLe conoscenze acquisite dal professore, durante il breve periodo di \"possessione\", saranno in grado di far progredire l'umanit\u00e0 nel campo dei viaggi spaziali."}
{"id": "2013917", "revid": "31886", "url": "https://it.wikipedia.org/wiki?curid=2013917", "title": "The Open Group Architecture Framework", "text": "Il The Open Group Architecture Framework (TOGAF) \u00e8 un framework per la Enterprise Architecture che prevede un approccio globale alla progettazione, pianificazione, attuazione, e la governance di un'architettura all'interno di un'impresa.\nL'architettura \u00e8 in genere modellata a quattro livelli o domini: business, dati, applicazioni, tecnologia.\nL\u2019Architecture Development Method (ADM) \u00e8 il processo che abbraccia l\u2019intero ciclo di vita architetturale, atto a creare e gestire le architetture all\u2019interno di una organizzazione. In ciascuna fase all'interno dell'ADM, vengono riportati gli input, output e gli step da dover eseguire insieme ad una serie di work product frutto del lavoro architetturale. Il Content Metamodel definisce la struttura formale di questi work product per garantirne la coerenza all'interno dell'ADM e anche per fornire una linea guida per le organizzazioni che desiderano implementare la propria architettura.\nSono descritti e forniti i fondamenti dell'architettura affinch\u00e9 gli architetti possano visualizzare (viewpoint e view) l'architettura attuale e preparare quella futura.\nSchema di certificazione.\nLo schema di certificazione prevede solo due livelli: Foundation (1 livello) ed il Certified (2 livello), ma \u00e8 stato recentemente rilasciata anche una qualifica TOGAF Essentials 2018 inerente agli aggiornamenti fra la versione 9.1 e la 9.2."}
{"id": "2013919", "revid": "729019", "url": "https://it.wikipedia.org/wiki?curid=2013919", "title": "Associazione Calcio Verona 1940-1941", "text": "Questa voce raccoglie le informazioni riguardanti l'Associazione Calcio Verona nelle competizioni ufficiali della stagione 1940-1941."}
{"id": "2013924", "revid": "1573940", "url": "https://it.wikipedia.org/wiki?curid=2013924", "title": "Aglais io", "text": "La vanessa io o occhio di pavone (Aglais io ) \u00e8 una ben nota e colorata farfalla della famiglia Nymphalidae, abitante delle zone temperate dell'Europa e dell'Asia.\nIl suo epiteto specifico fa riferimento a Io, sacerdotessa di Giunone dalla leggendaria bellezza.\nDescrizione.\nAdulto.\nHa una apertura alare sino a 60\u201370\u00a0mm.\nLa superficie dorsale delle ali \u00e8 di colore rosso mattone con bordi tendente al brunastro. Gli angoli sono ornati da quattro vistose macchie variopinte a forma di occhio. Queste macchie, dette ocelli, hanno una funzione protettiva contro i predatori.\nLa superficie ventrale \u00e8 invece di un colore bruno-nerastro che ne facilita il mimetismo.\nLarva.\nIl bruco \u00e8 di colore nero brillante, con una serie di puntini bianchi su ogni segmento e fornito di sei file di aculei dorsali.\nPupa.\nLa crisalide \u00e8 obtecta (con appendici articolari legate intimamente al corpo, talvolta non distinguibili) e sospesa (rimane fissata ad una superficie grazie ad un peduncolo localizzato nella zona terminale dell'addome). La colorazione \u00e8 nocciola con puntinature nere.\nBiologia.\nQuesta farfalla sverna in letargo prima di deporre gruppi di oltre 500 uova alla volta, ad inizio primavera. I bruchi nascono dopo circa una settimana e si nutrono di ortiche e luppolo. Trascorrono gran parte del loro sviluppo in comunit\u00e0 numerose; diventano solitari solo nell'ultima fase di accrescimento, prima dell'incrisalidamento. Lo sfarfallamento avviene tra giugno e luglio.\nGli esemplari adulti succhiano il nettare da una vasta variet\u00e0 di piante fiorite quali buddleja, salici, tarassaco, maggiorana selvatica, sambuco, canapa acquatica e trifoglio; non disdegna la linfa degli alberi e la frutta marcia.\nDistribuzione e habitat.\nLa vanessa \u00e8 diffusa nelle zone temperate di Europa e Asia, fino al Giappone.\nIn Italia \u00e8 abbastanza comune in quasi tutte le regioni.\nPu\u00f2 incontrarsi in boschi, campi, prati, pascoli, parchi e giardini, dalla pianura sino ai 2500 metri."}
{"id": "2013929", "revid": "339392", "url": "https://it.wikipedia.org/wiki?curid=2013929", "title": "Vanessa io", "text": ""}
{"id": "2013931", "revid": "339392", "url": "https://it.wikipedia.org/wiki?curid=2013931", "title": "Occhio di pavone", "text": ""}
{"id": "2013937", "revid": "149727", "url": "https://it.wikipedia.org/wiki?curid=2013937", "title": "Stazione di L'Aquila", "text": ""}
{"id": "2013939", "revid": "1543377", "url": "https://it.wikipedia.org/wiki?curid=2013939", "title": "Sachsenhausen (Francoforte sul Meno)", "text": "Sachsenhausen \u00e8 un distretto di Francoforte sul Meno di 55.422 abitanti. Con i suoi 59,2\u00a0km\u00b2 \u00e8 il pi\u00f9 grande fra i distretti cittadini.\nGeografia.\n\u00c8 diviso in due quartieri, quali Sachsenhausen-Nord e Sachsenhausen-S\u00fcd. Si trova sulla riva sud del fiume Meno, esattamente dalla parte opposta rispetto al centro storico."}
{"id": "2013946", "revid": "188323", "url": "https://it.wikipedia.org/wiki?curid=2013946", "title": "Compressore a onda di pressione", "text": ""}
{"id": "2013948", "revid": "118751419", "url": "https://it.wikipedia.org/wiki?curid=2013948", "title": "Luciano Federico", "text": "Biografia.\nMuove i primi passi al Laboratorio teatrale che Diego Pesaola teneva a Sanremo e Imperia. Nel 1988 studia al Laboratorio teatrale di Gigi Proietti.\nIl primo ruolo importante al cinema \u00e8 del 1992, nel film di Pupi Avati \"Fratelli e sorelle\", in cui interpreta il figlio maggiore di Anna Bonaiuto che cerca di tenere unita la famiglia protagonista. Poi al fianco di Simona Cavallari in Per amore o per amicizia, fiction in quattro puntate; quindi ancora cinema in Padre e figlio dove ha lavorato al fianco di Michele Placido.\nDel 1995 \u00e8 la sua partecipazione alla terza serie della fiction di Rai2 \"I ragazzi del muretto\", per la prima volta in un ruolo televisivo di primo piano.\nNel 1996 \u00e8 protagonista del film ispirato alla vicenda del mostro di Foligno, dove interpreta Stefano Spilotros, un giovane dalla personalit\u00e0 complessa che si autoaccus\u00f2 dei terribili omicidi avvenuti nella cittadina umbra.\nNel 1998, dopo vari ruoli minori, \u00e8 coprotagonista, al cinema, di \"Radiofreccia\", film di Luciano Ligabue. Nel film interpreta Bruno Iori, il fondatore della radio libera (chiamata prima \"Radio Raptus\" e poi \"Radiofreccia\") intorno a cui ruotano tutte le avventure dei ragazzi, compreso Ivan (Freccia) (Stefano Accorsi). Nel 2000 \u00e8 nel cast di \"Fughe da fermo\"\nNel 2001 \u00e8 suo un ruolo importante in \"Senza filtro\", film progetto degli Articolo 31 a cui partecipa anche, tra gli altri, Cochi Ponzoni.\nOttiene anche una parte nel film \"The Passion\" di Mel Gibson."}
{"id": "2013950", "revid": "1543377", "url": "https://it.wikipedia.org/wiki?curid=2013950", "title": "500 Miglia di Indianapolis 1955", "text": "La 500 Miglia di Indianapolis 1955 fu la terza gara della stagione 1955 del Campionato mondiale di Formula 1, disputata il 30 maggio all'Indianapolis Motor Speedway. La manifestazione fu segnata dalla scomparsa del vincitore in carica Bill Vukovich, vittima di una collisione tra pi\u00f9 vetture al 56\u00ba giro. Due settimane prima, durante le prove, era deceduto un altro pilota, Manny Ayulo.\nLa corsa vide la vittoria di Bob Sweikert, seguito da Paul Russo, che condivise l'auto con Tony Bettenhausen, e da Jimmy Davies, tutti su Kurtis Kraft-Offenhauser."}
{"id": "2013952", "revid": "284805", "url": "https://it.wikipedia.org/wiki?curid=2013952", "title": "Uomo Tigre II", "text": " \u00e8 una serie televisiva anime basata sul manga \"L'Uomo Tigre\" di Ikki Kajiwara, scritta da Haruya Yamakazi e disegnata da Shin Hidenobu. Le sigle sono state scritte da Shunsuke Kikuchi.\n\u00c8 una serie per adulti che deriva da un'idea originale di Ikki Kajiwara, un altro manga intitolato , che era stato serializzato sulla rivista \"Sh\u014dnen Poppy\" dal 22 agosto 1980 al 27 giugno 1981. Tuttavia, a differenza della prima serie, \u00e8 creazione dello staff Toei Animation, con la collaborazione della New Japan Pro-Wrestling di Antonio Inoki, ed \u00e8 intesa come continuazione del fumetto di Kajiwara. Dall'anime \u00e8 stato comunque tratto un manga proprio con il titolo \"Tiger Mask II\", realizzato con Naoki Tsuji e Junichi Miyata e serializzato sulla rivista \"Weekly Sh\u014dnen Magazine\" dall'11 settembre 1981 al 6 gennaio 1983, la cui storia ricalca pi\u00f9 o meno fedelmente le vicende della serie. Il manga in patria ha avuto scarso successo e, al contrario della prima serie, \u00e8 andato fuori produzione ed \u00e8 tutt'oggi di difficile reperibilit\u00e0.\n\u00c8 stata prodotta in 33 episodi, trasmessi per la prima volta dal network giapponese TV Asahi, a partire da aprile 1981. Anche in questa seconda serie non mancano altre comparse di wrestler e altri sportivi famosi in Giappone realmente esistenti, come Tatsumi Fujinami, Andr\u00e9 the Giant, Abdullah the Butcher, Stan Hansen, Shigeo Nagashima e Antonio Inoki, quest'ultimo con un ruolo molto pi\u00f9 importante rispetto alla prima serie. La sequenza animata della palestra nella nave di Hassan \u00e8 la stessa usata per la palestra della federazione giapponese all'inizio della serie.\nLa Toei ha animato due episodi de \"L'Uomo Ragno\", quindi le due serie degli anni ottanta hanno diversi punti in comune.\nIl nuovo anime del 2016, \"Tiger Mask W\", non tiene conto di questi eventi, dato che il destino di Naoto Date, in continuit\u00e0 con la prima serie, non coincide con quello riportato nel prologo.\nTrama.\nSono passati nove anni dalla fine della prima serie. Il giovane Tatsuo Aku, orfano residente presso la Chibikko House di Ruriko Wakatsuki e grande tifoso del primo Tiger Mask, quando viene a sapere della morte di Naoto Date in un incidente stradale, decide di diventare un pro-wrestler. Comincia a studiare le arti marziali e nel frattempo intraprende la carriera di giornalista a New York, negli Stati Uniti.\nUna sera rimane coinvolto in una rissa, dove il suo migliore amico e collega di lavoro viene ucciso. Notando con sdegno l'omert\u00e0 che protegge il capo della banda assassina, Tatsuo si vendica per conto suo, picchiando a sangue il capo stesso. Per questo viene arrestato e condannato per tentato omicidio. Prima della condanna definitiva, un uomo proveniente dalla nuova Tana delle Tigri, che non \u00e8 pi\u00f9 l'organizzazione criminale quasi omonima di un tempo, riesce a farlo scarcerare e lo convince a entrare nell'organizzazione per allenarsi alacremente. Dopo essersi diplomato wrestler nella Tana, Tatsuo intraprende un viaggio per tutto il mondo, durante il quale apprender\u00e0 i pi\u00f9 svariati stili di combattimento.\nNel corso di un torneo segreto in Egitto, conquister\u00e0 la Cintura delle Piramidi, leggendario alloro risalente sin dall'epoca dei faraoni e assegnato ogni quattro anni nel torneo segreto al wrestler mascherato che riuscir\u00e0 a battere dieci avversari consecutivi e il detentore della cintura, che da oltre cinquemila anni non era assegnata a uno straniero e apparteneva in tempi antichi alle guardie del corpo del medesimo faraone. Nelle Ande del Sudamerica, verr\u00e0 a sapere da un vecchio che in Giappone esiste una piramide che in passato era il tempio in cui nacque l'arte del wrestling. Tatsuo torna cos\u00ec in Giappone, dove occupa la Piramide trasformandola in una vera e propria scuola di wrestling, battezzandola \"Piramide delle Tigri\".\nIndossata la maschera che un tempo apparteneva a Naoto Date, si presenter\u00e0 al pubblico del wrestling come Tiger Mask II e dovr\u00e0 combattere la Federazione Spaziale, una gigantesca organizzazione criminale di propriet\u00e0 dell'emiro Ahman Hassan, spietato dittatore di un paese arabo e proprietario di uno dei pi\u00f9 grandi imperi petroliferi al mondo. Hassan stesso \u00e8 segretamente un fortissimo wrestler e, attraverso la Federazione Spaziale, mira a strappare al Giappone la supremazia nel campo delle discipline sportive, per poi espandere il suo potere anche in altri settori."}
{"id": "2013955", "revid": "122246", "url": "https://it.wikipedia.org/wiki?curid=2013955", "title": "Nazionale di pallavolo maschile del Brasile", "text": "La nazionale di pallavolo maschile del Brasile \u00e8 una squadra sudamericana composta dai migliori giocatori di pallavolo del Brasile ed \u00e8 posta sotto l'egida della Federazione pallavolistica del Brasile.\nRosa.\nSegue la rosa dei giocatori convocati per i Giochi della XXXII Olimpiade."}
{"id": "2013960", "revid": "765341", "url": "https://it.wikipedia.org/wiki?curid=2013960", "title": "Luigi Pirandello", "text": "Per la sua produzione, le tematiche affrontate e l'innovazione del racconto teatrale \u00e8 considerato tra i pi\u00f9 importanti drammaturghi del XX secolo.\nTra i suoi lavori spiccano diverse novelle e racconti brevi (in lingua italiana e siciliana) e circa quaranta drammi, l'ultimo dei quali incompleto.\nBiografia.\nLa famiglia.\nLuigi Pirandello, figlio di Stefano Pirandello e Caterina Ricci Gramitto, appartenenti a famiglie di agiata condizione borghese, dalle tradizioni risorgimentali, nacque nel 1867 in contrada \"C\u00e0vusu\" a Girgenti, nome di origine araba con cui era nota, fino al 1927, la citt\u00e0 siciliana di Agrigento.\nNell'imminenza del parto che doveva avvenire a Porto Empedocle, per un'epidemia di colera che stava colpendo la Sicilia, il padre Stefano aveva deciso di trasferire la famiglia in un'isolata tenuta di campagna per evitare il contatto con la pestilenza. Porto Empedocle, prima di chiamarsi cos\u00ec, era una borgata (Borgata Molo) di Girgenti (l'odierna Agrigento).\nQuando nel 1853 si decise che la borgata divenisse comune autonomo \nIl padre, Stefano Pirandello, aveva partecipato tra il 1860 e il 1862 alle imprese garibaldine; aveva sposato nel 1863 Caterina, sorella di un suo commilitone, Rocco Ricci Gramitto.\nIl nonno materno di Luigi, Giovanni Battista Ricci Gramitto, era stato tra gli esponenti di spicco della rivoluzione siciliana del 1848-49 e, escluso dall'amnistia al ritorno del Borbone, era fuggito in esilio a Malta dove era morto un anno dopo, nel 1850, a soli 46 anni.\nIl bisnonno paterno, Andrea Pirandello, era stato un armatore e ricco uomo d'affari di Pra', ora quartiere di Genova. La famiglia di Pirandello viveva in una situazione economica agiata, grazie al commercio e all'estrazione dello zolfo.\nI primi anni.\nL'infanzia di Pirandello fu serena ma, come lui stesso avrebbe raccontato nel 1935, fu caratterizzata anche dalla difficolt\u00e0 di comunicare con gli adulti e in specie con i suoi genitori, in modo particolare con il padre. Questo lo stimol\u00f2 ad affinare le sue capacit\u00e0 espressive e a studiare il modo di comportarsi degli altri per cercare di corrispondervi al meglio.\nFin da ragazzo soffriva d'insonnia e dormiva abitualmente solo tre ore per notte.\nIl giovane Luigi era molto devoto alla Chiesa cattolica grazie all'influenza che ebbe su lui una domestica di famiglia, che lo avvicin\u00f2 alle pratiche religiose, ma inculcandogli anche credenze superstiziose fino a convincerlo della paurosa presenza degli \"spiriti\". La chiesa e i riti della confessione religiosa gli permettevano di accostarsi a un'esperienza di misticismo, che cercher\u00e0 di raggiungere in tutta la sua esistenza.\nSi allontan\u00f2 dalle pratiche religiose per un avvenimento apparentemente di poco conto: un prete aveva truccato un'estrazione a sorte per far vincere un'immagine sacra al giovane Luigi; questi rimase cos\u00ec deluso dal comportamento inaspettatamente scorretto del sacerdote che non volle pi\u00f9 avere a che fare con la Chiesa, praticando una religiosit\u00e0 del tutto diversa da quella ortodossa.\nDopo l\u2019istruzione elementare impartitagli privatamente, nel 1878 fu iscritto dal padre alla regia scuola tecnica di Girgenti, ma durante un\u2019estate prepar\u00f2, all\u2019insaputa del padre, il passaggio agli studi classici. In seguito a un dissesto economico, la famiglia si trasfer\u00ec a Palermo, dove il quattordicenne Luigi frequent\u00f2 il regio ginnasio Vittorio Emanuele II e dove rimase anche dopo il rientro dei suoi, nel 1885, a Porto Empedocle. Qui si appassion\u00f2 subito alla letteratura. A soli undici anni scrisse la sua prima opera, \"Barbaro\", andata perduta. Per un breve periodo, nel 1886, aiut\u00f2 il padre nel commercio dello zolfo, e pot\u00e9 conoscere direttamente il mondo degli operai nelle miniere e quello dei facchini delle banchine del porto mercantile.\nInizi\u00f2 i suoi studi universitari a Palermo nel 1886, per recarsi in seguito a Roma, dove continu\u00f2 i suoi studi di filologia romanza che poi, anche a causa di un insanabile conflitto con il rettore dell'ateneo capitolino, dovette completare, su consiglio del suo maestro Ernesto Monaci, a Bonn (1889).\nA Bonn, importante centro culturale di quei tempi, Pirandello segu\u00ec i corsi di filologia romanza ed ebbe l'opportunit\u00e0 di conoscere grandi maestri come Franz B\u00fccheler, Hermann Usener e Richard F\u00f6rster. Si laure\u00f2 nel 1891 con una tesi sulla parlata agrigentina \"Foni ed evoluzione fonetica del dialetto di Girgenti\" (\"Laute und Lautentwicklung der Mundart von Girgenti\"), in cui descrisse il dialetto della sua citt\u00e0 e quelli dell'intera provincia, che suddivise in diverse aree linguistiche. Il tipo di studi gli fu probabilmente di fondamentale aiuto nella stesura delle sue opere, dato il raro grado di purezza della lingua italiana utilizzata.\nDurante il periodo di assenza dalla Sicilia, Pirandello teneva costantemente aggiornati i familiari su ci\u00f2 che stava scrivendo e progettando, millantando successi ed incontri inesistenti. Tra questi afferm\u00f2 che la tesi e la laurea fossero imminenti - il che era ben lungi dall'esserlo - al solo scopo di farsi inviare del denaro per acquistare l'abito per la cerimonia.\nNella citt\u00e0 tedesca alla fine di gennaio del 1890 conobbe a una festa in maschera la giovane Jenny Schulz-Lander, della quale si innamor\u00f2 e con cui and\u00f2 ad abitare nella pensione tenuta dalla madre della ragazza. A lei dedicher\u00e0 i versi di \"Pasqua di Gea\" dove la descriveva come \u00ablucifera fanciulla, tu che il mio tutto sei e pur, forse, sei nulla\u00bb e la ricorder\u00e0 anche nei versi di \"Fuori di chiave\": \u00abFuori la neve eterna fiocca; / piano l'uscio s'apre e, un dito in bocca, / entra scalza Jenny...\u00bb Quarant'anni dopo, Pirandello ormai famoso, durante un soggiorno a New York ricevette un biglietto, a cui non rispose, da Jenny, che nel frattempo era diventata scrittrice.\nIl matrimonio.\nNel 1892 Pirandello si trasfer\u00ec a Roma, dove pot\u00e9 mantenersi grazie agli assegni mensili inviati dal padre. Qui conobbe Luigi Capuana che lo aiut\u00f2 molto a farsi strada nel mondo letterario e che gli apr\u00ec le porte dei salotti intellettuali dove ebbe modo di conoscere giornalisti, scrittori, artisti e critici.\nNel 1894, a Girgenti, Pirandello spos\u00f2 Maria Antonietta Portulano (1871-1959), figlia di un ricco socio del padre e cugina di secondo grado. Questo matrimonio concordato soddisfaceva soprattutto gli interessi economici della famiglia di Pirandello. Nonostante ci\u00f2 tra i due coniugi nacque veramente l'amore e la passione. Grazie alla dote della moglie, la coppia godeva di una situazione molto agiata, che permise ai due di trasferirsi a Roma.\nNel 1895, a completare l'amore tra gli sposi, nacque il primo figlio Stefano (1895-1972), a cui seguirono, due anni dopo Rosalia Caterina (Lietta) (1897-1971) e, nel 1899, Fausto Calogero (1899-1975).\nIl crollo finanziario e la malattia della moglie.\nNel 1903, un allagamento e una frana nella miniera di zolfo di Aragona di propriet\u00e0 del padre, nella quale era stata investita parte della dote di Antonietta, e da cui anche Pirandello e la sua famiglia traevano un notevole sostentamento, li ridusse sul lastrico.\nQuesto avvenimento accrebbe il disagio mentale, gi\u00e0 manifestatosi, della moglie di Pirandello, Antonietta. Ella era sempre pi\u00f9 spesso soggetta a crisi isteriche, causate anche dalla gelosia, a causa delle quali o lei rientrava dai genitori in Sicilia, o Pirandello era costretto a lasciare la casa. La malattia prese la forma di una gelosia delirante e paranoica, che la portava a scagliarsi contro tutte le donne che parlassero col marito, o che lei pensava che volessero avere un qualche tipo di rapporto con lui; perfino la figlia Lietta susciter\u00e0 la sua gelosia, e a causa del comportamento della madre tenter\u00e0 il suicidio e poi se ne andr\u00e0 di casa. La chiamata alle armi di Stefano nella Grande Guerra peggior\u00f2 ulteriormente la sua situazione mentale.\nSolo diversi anni dopo, nel 1919, egli, ormai disperato, acconsent\u00ec che Antonietta fosse ricoverata in un ospedale psichiatrico. Antonietta Portulano morir\u00e0 in una clinica per malattie mentali di Roma, sulla via Nomentana, nel 1959 a 88 anni di et\u00e0. La malattia della moglie port\u00f2 lo scrittore ad approfondire, portandolo ad avvicinarsi alle nuove teorie sulla psicoanalisi di Sigmund Freud, lo studio dei meccanismi della mente e ad analizzare il comportamento sociale nei confronti della malattia mentale.\nSpinto dalle ristrettezze economiche e dallo scarso successo delle sue prime opere letterarie, e avendo come unico impiego fisso la cattedra di stilistica all'Istituto superiore di magistero femminile (che tenne dal 1897 al 1922), lo scrittore dovette impartire lezioni private di italiano e di tedesco, dedicandosi anche intensamente al suo lavoro letterario. Dal 1909 inizi\u00f2 anche una collaborazione con il \"Corriere della Sera\".\nIl primo grande successo.\nIl suo primo grande successo fu merito del romanzo \"Il fu Mattia Pascal\", scritto, secondo la leggenda, nelle notti di veglia alla moglie paralizzata alle gambe, circostanza che in realt\u00e0 manca di riscontri effettivi.\nIl libro fu pubblicato nel 1904 e subito tradotto in diverse lingue. \nLa critica non diede subito al romanzo il successo che invece ebbe tra il pubblico. Numerosi critici non seppero cogliere il carattere di novit\u00e0 del romanzo, come d'altronde di altre opere di Pirandello, la qual cosa fer\u00ec moltissimo l'amor proprio di Pirandello, che se la prese, in varie occasioni, con coloro che riteneva ingiustamente celebrati dalla critica. Tra questi D'Annunzio e Pascoli. All'uscita de \"Canti di Castelvecchio\" e delle \"Laudi\", confesser\u00e0 di detestarli nel modo pi\u00f9 assoluto. Altrettanto gli bruceranno sia il fatto che D\u2019Annunzio non lo degnasse nemmeno di una replica, sia il sarcasmo di Pascoli che gli affibbi\u00f2 il nomignolo \"Pindirindello\".\nPerch\u00e9 Pirandello arrivasse al successo si dovette aspettare il 1922, quando si dedic\u00f2 totalmente al teatro. Lo scrittore siciliano aveva rinunciato a scrivere opere teatrali, quando l'amico Nino Martoglio gli chiese di mandare in scena nel suo Teatro Minimo presso il Teatro Metastasio di Roma alcuni suoi lavori: \"Lumie di Sicilia\" e l\"Epilogo\", un atto unico scritto nel 1892. Pirandello acconsent\u00ec e la rappresentazione il 9 dicembre del 1910 dei due atti unici ebbe un discreto successo. Tramite i buoni uffici del suo amico Martoglio anche Angelo Musco volle cimentarsi con il teatro pirandelliano: Pirandello tradusse per lui in siciliano \"Lumie di Sicilia\", rappresentato con grande successo al Teatro Pacini di Catania il 1\u00ba luglio 1915.\nCominci\u00f2 da questa data la collaborazione con Musco che incominci\u00f2 a guastarsi dopo qualche tempo per la diversit\u00e0 di opinioni sulla messa in scena di Musco della commedia \"Liol\u00e0\" nel novembre del 1916 al teatro Argentina di Roma: \u00abGravi dissensi\u00bb di cui Pirandello scriveva nel 1917 al figlio Stefano.\nDalla Grande Guerra al Nobel: il successo internazionale.\nLa guerra fu un'esperienza dura per Pirandello; il figlio Stefano venne infatti imprigionato dagli austriaci, e, una volta rilasciato, ritorn\u00f2 in Italia gravemente malato e con i postumi di una ferita. Durante la guerra, inoltre, le condizioni psichiche della moglie si aggravarono al punto da rendere inevitabile il ricovero in manicomio (1919) dove rimase, come detto, fino alla morte.\nDopo la guerra, lo scrittore si immerse in un lavoro frenetico, dedicandosi soprattutto al teatro. Nel 1925 fond\u00f2 la Compagnia del Teatro d'Arte di Roma con due grandissimi interpreti dell'arte pirandelliana: Marta Abba e Ruggero Ruggeri. Con questa compagnia cominci\u00f2 a viaggiare per il mondo: le sue commedie vennero rappresentate anche nei teatri di Broadway.\nNel giro di un decennio arriv\u00f2 a essere il drammaturgo di maggior fama nel mondo, come testimonia il premio Nobel per la letteratura ricevuto nel 1934, \"per il suo ardito e ingegnoso rinnovamento dell'arte drammatica e teatrale\". Degno di nota fu lo stretto rapporto con la giovane Abba, sua musa ispiratrice, della quale Pirandello, secondo molti biografi e conoscenti, era innamorato forse solamente in maniera platonica.\nMolte delle opere pirandelliane cominciavano intanto a essere trasposte al cinema: Pirandello andava spesso ad assistere alla lavorazione dei film; and\u00f2 anche negli Stati Uniti d'America, dove famosi attori e attrici di Hollywood, come Greta Garbo, interpretavano i suoi soggetti. Nell'ultimo di questi viaggi (1935) and\u00f2 a trovare, su invito, Albert Einstein a Princeton. In una conferenza stampa Pirandello difese con veemenza la politica estera del fascismo, con la guerra d'Etiopia, accusando i giornalisti statunitensi di ipocrisia, citando il colonialismo contro i nativi americani.\nPirandello e la politica: l'adesione al fascismo.\nPirandello non aveva mai preso specifiche posizioni politiche, tranne l'ammirazione per il patriottismo garibaldino di famiglia, unica certezza in un'epoca di crisi.\nL'idea politica di fondo di Pirandello era legata principalmente a questo patriottismo risorgimentale. Una sua lettera apparsa nel 1915 sul Giornale di Sicilia testimonia gli ideali patriottici della famiglia, proprio nei primi mesi dallo scoppio della Grande Guerra durante la quale il figlio Stefano fu fatto prigioniero dagli austriaci e rinchiuso, per la maggior parte della prigionia, nel campo di concentramento di Pian di Boemia, presso Mauthausen. Pirandello non riusc\u00ec a far liberare il figlio malato neppure con l'intervento del papa Benedetto XV.\nNella sua vita condivise alcune delle idee dei giovani Fasci siciliani e del socialismo; ne \"I vecchi e i giovani\" si nota come l'idea politica di Pirandello era stata oscurata dalla riflessione \"umoristica\".\nPer Pirandello, i siciliani avevano sub\u00ecto le peggiori ingiustizie dai vari governi italiani: \u00e8 questa l'unica idea forte che ci presenta.\nNella prima guerra mondiale, come detto, fu un interventista, anche se avrebbe preferito che il figlio non partecipasse in prima linea alla guerra, cosa che invece Stefano far\u00e0, arruolandosi volontario immediatamente e rimanendo ferito e prigioniero degli austriaci, situazione che sar\u00e0 estremamente angosciosa per lo scrittore.\nNel primo dopoguerra non ader\u00ec subito ai Fasci di combattimento, tuttavia pochi anni dopo espliciter\u00e0 l'adesione al fascismo, ormai istituzionalizzato. Il 28 ottobre 1923 fu ricevuto da Mussolini a Palazzo Chigi.\nIl 17 settembre 1924 Pirandello chiese l'iscrizione al PNF inviando un telegramma a Mussolini, pubblicato subito dall'agenzia Stefani:\nIl telegramma arrivava in un momento di grande difficolt\u00e0 per il presidente del Consiglio dopo il ritrovamento il 16 agosto del corpo dell'on. Giacomo Matteotti.\nPer la sua adesione al fascismo, Pirandello fu duramente attaccato da alcuni intellettuali e politici italiani fra cui il deputato liberale Giovanni Amendola che in un articolo arriv\u00f2 a dargli dell'\"accattone\" che voleva a tutti i costi divenir senatore del Regno.\nPirandello, pur non ritrovandosi caratterialmente con Mussolini e molti gerarchi, che riteneva persone troppo rozze e volgari, oltre che poco interessati alla vera arte, non rinneg\u00f2 mai la sua adesione al fascismo, motivata tra le altre cose da una profonda sfiducia nei regimi socialdemocratici (cos\u00ec come non si interess\u00f2 mai del marxismo, solo ne \"I vecchi e i giovani\" mostra un leggero interesse per il socialismo), regimi nei quali sin da inizio Novecento si andavano trasformando le democrazie liberali, che riteneva a loro volta corrotte, portando ad esempio gli scandali del primo governo giolittiano e il trasformismo; provava inoltre un deciso disprezzo per la classe politica del tempo, che avrebbe voluto vedere, nichilisticamente, cancellata dalla vita del Paese, e una forte sfiducia verso la \u00abmassa\u00bb caotica del popolo, che andava, secondo lui, istruita e guidata da una sorta di \"monarca illuminato\".\nNel 1925 Pirandello fu tra i firmatari del Manifesto degli intellettuali fascisti, redatto da Giovanni Gentile. L'adesione di Pirandello al Fascismo fu per molti imprevista e sorprese anche i suoi pi\u00f9 stretti amici; sostanzialmente egli, per un certo conservatorismo che comunque aveva, guardava al Duce come riorganizzatore di una societ\u00e0 in disfacimento e ormai completamente disordinata.\nUn'altra motivazione addotta per spiegare tale scelta politica \u00e8 che il fascismo lo riconduceva a quegli ideali patriottici e risorgimentali di cui Pirandello era convinto sostenitore, anche per le radici garibaldine del padre. Pirandello vedeva, secondo questa tesi, nel Fascismo la prima idea originale post-risorgimentale, che doveva rappresentare la \"forma\" nuova dell'Italia destinata a divenire modello per l'Europa.\nPotrebbe apparire un punto di contatto tra Pirandello e il fascismo il sostenuto relativismo filosofico di entrambi. In realt\u00e0 ben diverso \u00e8 il relativismo morale fascista fondato sull'attivismo soreliano e il relativismo esistenziale pirandelliano che si richiama all'originario movimento scettico-razionale europeo della fine del XIX secolo e l'inizio del XX.\nSempre nel solco di Amendola e dei critici antifascisti vi \u00e8 anche un commento pi\u00f9 pragmatico alla sua iscrizione al Partito fascista, la quale avrebbe avuto origine nel suo ricercare finanziamenti per la creazione della sua nuova compagnia teatrale, che avrebbe cos\u00ec avuto il sostegno del regime e le relative sovvenzioni, anche se il governo, perfino dopo il Nobel, gli prefer\u00ec sempre Gabriele D'Annunzio e Grazia Deledda, anche lei vincitrice del premio, come letterati ideali del regime, mentre Pirandello ebbe molta difficolt\u00e0 a reperire i fondi statali, che Mussolini spesso non voleva concedergli.\nIn ogni caso, come detto, non furono infrequenti suoi scontri violenti con autorit\u00e0 fasciste e dichiarazioni aperte di apoliticit\u00e0: \u00abSono apolitico: mi sento soltanto uomo sulla terra. E, come tale, molto semplice e parco; se vuole potrei aggiungere casto...\u00bb.\nClamoroso fu il gesto del 1927, narrato da Corrado Alvaro, in cui Pirandello a Roma strapp\u00f2 la sua tessera del partito davanti agli occhi esterrefatti del Segretario Nazionale. Nonostante ci\u00f2, una rottura aperta col fascismo non si consumer\u00e0 mai. Anzi, quello stesso anno sul quotidiano \"L'Impero\" del 12 marzo, apparve una sua intervista con tanto di foglio autografo dell\u2019autore stampato in prima pagina: \"Mussolini non trova paragoni nella storia, mai esistito un condottiero che abbia saputo dare al suo popolo una cos\u00ec viva impronta della sua personalit\u00e0\"..\nNel 1928 si concluse senza troppa fortuna l'esperienza del Teatro d'Arte cominciata quattro anni prima; dopo lo scioglimento, in tacita polemica con il regime fascista che a suo avviso era troppo parco di sostegno ai suoi progetti teatrali, Pirandello si ritir\u00f2 per qualche mese a Berlino insieme a Marta Abba, primadonna della compagnia. Forse a parziale compensazione di questo mancato sostegno, nel 1929 Pirandello fu uno dei primi 30 accademici, nominati direttamente da Mussolini, della neo costituita Reale Accademia d'Italia.\nNel 1935, in nome dei suoi ideali patriottici, partecip\u00f2 alla raccolta dell'\"oro per la patria\" donando la medaglia del premio Nobel ricevuto l'anno prima, cosa fatta, tra gli altri, anche dall'antifascista Benedetto Croce, che don\u00f2 la medaglia da senatore.\nQuesta scelta di adesione al regime \u00e8 stata spesso sia minimizzata sia accentuata dalla critica, poich\u00e9 sostanzialmente l'ideologia fascista non ebbe mai parte nella vita e nell'opera pirandelliana, abbastanza avulse dalla realt\u00e0 politica, cos\u00ec che egli non fu in grado di vedere e giudicare le violenze fasciste; tuttavia il contenuto idealmente anarchico, corrosivo, pessimista e quasi sempre anti-sistema delle sue opere era guardato con sospetto da molti intellettuali e uomini politici del PNF, che non lo consideravano una vera \"arte fascista\".\nLa critica fascista difatti non sempre esaltava le opere di Pirandello, spesso considerandole non conformi agli ideali fascisti: vi si vedeva una certa insistenza e considerazione di quella borghesia altolocata (che pure Pirandello non amava particolarmente) che il fascismo formalmente condannava come corrotta e decadente. Gli arzigogoli filosofici dei personaggi dei drammi borghesi pirandelliani erano considerati quanto di pi\u00f9 lontano dall'attivismo fascista.\nAnche dopo l'attribuzione del Nobel parecchi lavori furono accusati dalla stampa di regime di disfattismo tanto che anche Pirandello fin\u00ec tra i \"controllati speciali\" dell'OVRA. Negli ultimi anni viagger\u00e0 difatti molto, andr\u00e0 in Francia e negli Stati Uniti, quasi in un volontario esilio dal clima culturale italiano di quegli anni. Nonostante i suoi elogi al capo del governo, il Duce far\u00e0 sequestrare l'opera \"La favola del figlio cambiato\", per alcune scene ritenute non consone, impedendone le repliche (a Pirandello verr\u00e0 imposta, per contrasto, la regia dell'opera dannunziana \"La figlia di Jorio\").\nLe volont\u00e0 testamentarie di Pirandello, infine, che negavano ogni funerale e celebrazione dopo la morte dello scrittore, metteranno in imbarazzo i fascisti e lo stesso Mussolini, che ordin\u00f2 cos\u00ec alla stampa che non ci fossero troppe celebrazioni postume sui quotidiani, ma che ne fosse data solo la notizia, come di un semplice fatto di cronaca.\nIl rifugio a Soriano nel Cimino.\nLuigi Pirandello amava trascorrere ampi periodi dell'anno nella quiete di Soriano nel Cimino (VT) un'amena e bella cittadina ricca di monumenti storici e immersa nei boschi del Monte Cimino. In particolare Pirandello rimase affascinato dalla maestosit\u00e0 e dalla quiete di uno stupendo castagneto situato nella localit\u00e0 di \"Pian della Britta\", a cui volle dedicare un'omonima poesia, che oggi \u00e8 scolpita su una lapide di marmo posta proprio in tale localit\u00e0.\nPirandello ambient\u00f2 a Soriano nel Cimino (citando luoghi, localit\u00e0 e personaggi realmente esistiti) anche due tra le sue pi\u00f9 celebri novelle \"Rondone e Rondinella\" e \"Tomassino ed il filo d'erba\". A Soriano nel Cimino, \u00e8 rimasto vivo ancora oggi il ricordo di Pirandello a cui sono dedicati monumenti, lapidi e strade.\nLuigi Pirandello frequent\u00f2 anche Arsoli per molti anni, soprattutto durante i periodi estivi, dove amava dissetarsi con una gassosa nell'allora bar Altieri in piazza Valeria. Il suo amore per il paese si ritrova nella definizione che egli stesso diede ad Arsoli chiamandola \"La piccola Parigi\".\nLa morte e il testamento.\nAppassionato di cinematografia, mentre assisteva a Cinecitt\u00e0 alle riprese di un film tratto dal suo romanzo \"Il fu Mattia Pascal\", nel novembre 1936 si ammal\u00f2 di polmonite. Pirandello aveva 69 anni, e aveva gi\u00e0 subito due attacchi di cuore; il suo corpo, ormai segnato dal tempo e dagli avvenimenti della vita, non sopport\u00f2 oltre. Al medico che tentava di curarlo, disse: \u00abNon abbia tanta paura delle parole, professore, questo si chiama morire\u00bb; dopo 15 giorni, la malattia si aggrav\u00f2 e il 10 dicembre 1936 Pirandello mor\u00ec, lasciando incompiuto l'ultimo lavoro teatrale, \"I giganti della montagna\", opera a sfondo mitologico. Il terzo atto venne ideato e illustrato, nell'ultima notte di vita, al figlio Stefano che lo scrisse poi sotto forma narrativa, tentandone anche una ricostruzione, onde integrare la sceneggiatura del dramma che solitamente \u00e8 per\u00f2 rappresentato nella forma incompiuta, in due atti.\nPer Pirandello il regime fascista avrebbe voluto esequie di Stato. Vennero invece rispettate le sue volont\u00e0 espresse nel testamento scritto nel 1911: \u00abCarro d'infima classe, quello dei poveri. Nudo. E nessuno m'accompagni, n\u00e9 parenti n\u00e9 amici. Il carro, il cavallo, il cocchiere e basta. Bruciatemi\u00bb. Per sua volont\u00e0 il corpo, senza alcuna cerimonia, fu cremato, per evitare postume consacrazioni cimiteriali e monumentali. Le sue ceneri furono deposte in una preziosa anfora greca gi\u00e0 di sua propriet\u00e0 e tumulate nel cimitero del Verano. Successivamente, nel 1947, Andrea Camilleri e altri quattro studenti dettero il via a un lento e travagliato adempimento delle sue ultime volont\u00e0 (in caso non fosse stato possibile lo spargimento): far seppellire le ceneri nel giardino della villa di contrada \"Caos\", dove era nato. Il giurista e politico Gaspare Ambrosini, dopo il rifiuto di un pilota statunitense di volare da Roma a Palermo con a bordo le ceneri di un morto, trasport\u00f2 l'anfora in treno, chiusa in una cassetta di legno. A Palermo il corteo funebre venne per\u00f2 bloccato dal vescovo di Agrigento Giovanni Battista Peruzzo, contrario a un corteo con un defunto cremato. Camilleri si rec\u00f2 dal vescovo, che rimase inamovibile; il futuro scrittore propose allora con successo l'idea di inserire l'anfora in una bara, che venne appositamente affittata. Il corteo, per un breve tratto a piedi e poi a bordo di una littorina, giunse ad Agrigento.\nDopo una cerimonia religiosa, l'anfora con le ceneri venne estratta dalla bara e riposta nel Museo Civico di Agrigento, in attesa della costruzione di un monumento nel giardino della villa. Solo dopo parecchi anni dalla morte, nel 1962, realizzata una scultura monolitica di Renato Marino Mazzacurati, artista vincitore del concorso indetto, costituita principalmente da una grossa pietra non lavorata, le ceneri vennero portate nel giardino e versate in un cilindro di rame inserito nel terreno, che venne chiuso da una pietra sigillata con del cemento.\nUna parte rimanente delle ceneri, trovata anni dopo attaccata ai lati interni dell'anfora, non essendo pi\u00f9 contenibile nel cilindro ricolmo e riaperto per l'occasione, venne dispersa, rispettando il desiderio originario di Pirandello stesso.\nIl pensiero.\nPirandello si occup\u00f2 di questioni teoriche fin da giovane nonostante fosse convinto che qualunque filosofia sarebbe fallita di fronte all'insondabilit\u00e0 dell'uomo quando in lui prevale la \"bestia\", l'aspetto animalesco e irrazionale.\nSi avvicin\u00f2 alle teorie dello psicologo Alfred Binet sulla pluralit\u00e0 dell\"'io\". Pubblic\u00f2 nel 1908 i saggi \"Arte e Scienza\" e \"L'umorismo\" caratterizzati da un'esposizione di stile colloquiale, molto lontana dal consueto discorso filosofico. \nLe due opere sono espressione di un'unica maturazione artistica ed esistenziale che ha coinvolto lo scrittore siciliano all'inizio del Novecento e che vede come centrale proprio la poetica dell'umorismo.\nL'umorismo.\nNel 1908 Pirandello scrive \"L'umorismo\", un saggio dove confluiscono idee, brani di scritti e appunti precedenti: ad esempio sue varie chiose e annotazioni a \"L'indole e il riso di Luigi Pulci\" di Attilio Momigliano e parti dell'articolo \"Alberto Cantoni\", che era apparso gi\u00e0 nella \u00abNuova Antologia\u00bb del 16 marzo 1905. Come ha osservato Daniela Marcheschi, \"L'umorismo\" di Pirandello si inserisce \u00ab\"in un rigoglioso e pi\u00f9 che secolare campo di meditazione e ricerca sull'omonimo tema; e ai primi del Novecento rappresenta, nel nostro paese, il momento riepilogativo probabilmente pi\u00f9 soddisfacente, per l'epoca, di una serie di acquisizioni teoriche che la cultura internazionale aveva chiare e consolidate da tempo. Bisogner\u00e0 infatti aspettare l'importante studio di Alberto Piccoli Genovese, \"Il Comico, l\u2019Umore e la Fantasia o Teoria del Riso come Introduzione all\u2019Estetica\", pubblicato nel 1926 presso la casa editrice Fratelli Bocca, a Torino, per avere un saggio di ampia informazione e documentazione, di solido spessore speculativo - pur nell'ispirazione idealistica d'ascendenza crociana da cui prende le mosse: tecnicamente persuasivo, insomma, e con ben altre fondamenta teoretiche. Peraltro, in un panorama di non rara fossilizzazione culturale come quello dell'Italia contemporanea, va detto che l'opera di Piccoli Genovese \u00e8 stata appaiata forse soltanto dal coraggioso volume, e di molti anni posteriore, \"Homo ridens. Estetica, Filologia, Psicologia, Storia del Comico\", che Paolo Santarcangeli ha dato alle stampe nel 1989 a Firenze, con l'editore Olsckhi\"\u00bb.\nNel succitato saggio Pirandello distingue il comico dall'umoristico Il primo, definito come \"avvertimento del contrario\", nasce dal contrasto tra l'apparenza e la realt\u00e0. Nel saggio Pirandello ce ne fornisce un esempio:\nL'umorismo, il \"sentimento del contrario\", invece nasce da una considerazione meno superficiale della situazione:\nQuindi, mentre il comico genera quasi immediatamente la risata perch\u00e9 mostra subito la situazione evidentemente contraria a quella che dovrebbe normalmente essere, l'umorismo nasce da una pi\u00f9 ponderata riflessione che genera una sorta di compassione da cui si origina un sorriso di comprensione. Nell'umorismo c'\u00e8 il senso di un comune sentimento della fragilit\u00e0 umana da cui nasce un compatimento per le debolezze altrui che sono anche le proprie. L'umorismo \u00e8 meno spietato del comico che giudica in maniera immediata.\nLa poetica dell'Umorismo Pirandelliana, in realt\u00e0 nasce gi\u00e0 quando, nel 1904, pubblica le due premesse de \"Il fu Mattia Pascal\" dove richiamandosi a \"Il Copernico\" di Leopardi del 1827 nelle \"Operette morali\" riprende l'ironia letteraria di Leopardi che attribuiva la scoperta copernicana dell'eliocentrismo alla pigrizia del Sole stanco di girare attorno ai pianeti. Il richiamo a Copernico si ritrova poi nel saggio su \"L'umorismo\" (cap. 5 della seconda parte), dove Pirandello vede una notazione umoristica nella contrapposizione di due sentimenti opposti per i quali dopo la scoperta copernicana l'uomo scopre di essere una parte infinitesimale dell'universo e nello stesso tempo la sua capacit\u00e0 di compenetrarsene.\nLa crisi dell'io.\nL'analisi dell'identit\u00e0 condotta da Pirandello lo port\u00f2 a formulare la teoria della \"crisi dell'io\". In un articolo del 1900 scrisse:\nParadossalmente, il solo modo per recuperare la propria identit\u00e0 \u00e8 la \"follia\", tema centrale in molte opere, come l\"'Enrico IV\" o come \"Il berretto a sonagli\", nel quale Pirandello inserisce addirittura una ricetta per la pazzia: dire sempre la verit\u00e0, la nuda, cruda e tagliente verit\u00e0, infischiandosene dei riguardi, delle maniere, delle ipocrisie e delle convenzioni sociali. Questo comportamento porter\u00e0 presto all'isolamento da parte della societ\u00e0 e, agli occhi degli altri, alla pazzia.\nAbbandonando le convenzioni sociali e morali l'uomo pu\u00f2 ascoltare la propria interiorit\u00e0 e vivere nel mondo secondo le proprie leggi, cala la maschera e percepisce s\u00e9 stesso e gli altri senza dover creare un personaggio, \u00e8 semplicemente persona. Esemplare di tale concezione \u00e8 l'evoluzione di Vitangelo Moscarda, protagonista di \"Uno, nessuno e centomila\".\nLa \"lanterninosofia\".\nAncora sulla crisi dell'identit\u00e0 del singolo impotente con la sua razionalit\u00e0 di fronte al mistero universale che lo circonda, Pirandello, all'inizio del XIII capitolo del romanzo \"Il fu Mattia Pascal\", espone metaforicamente la sua filosofia del \"lanternino\", tramite il monologo che il personaggio di Anselmo Paleari rivolge al protagonista Mattia Pascal, in cui la piccola lampada rappresenta il sentimento umano, che non riesce ad alimentarsi se non tramite le illusioni di fede e ideologie varie (\"i lanternoni\"), ma che altrimenti provoca l'angoscia del buio che lo circonda all'uomo, l'animale che ha il triste privilegio di \"sentirsi vivere\".\nLa sua sfiducia verso la fede religiosa tradizionale lo porta ad accentuare cos\u00ec il proprio vuoto spirituale, che cerc\u00f2 di riempire, come il citato personaggio del Paleari, con l'interesse personale verso l'occultismo, la teosofia e lo spiritismo, che tuttavia non gli daranno la serenit\u00e0 esistenziale.\nIl contrasto tra vita e forma.\nLuigi Pirandello svolge una ricerca inesausta sull'identit\u00e0 della persona nei suoi aspetti pi\u00f9 profondi, dai quali dipendono sia la concezione che ogni persona ha di s\u00e9, sia le relazioni che intrattiene con gli altri. Influenzato dalla filosofia irrazionalistica di fine secolo, in particolare di Bergson, Pirandello ritiene che l'universo sia in continuo divenire e che la vita sia dominata da una mobilit\u00e0 inesauribile e infinita. L'uomo \u00e8 in balia di questo flusso dominato dal caso, ma a differenza degli altri esseri viventi tenta, inutilmente, di opporsi costruendo forme fisse, nelle quali potersi riconoscere, ma che finiscono con il legarlo a \"maschere\" in cui non pu\u00f2 mai riconoscersi o alle quali \u00e8 costretto a identificarsi per dare comunque un senso alla propria esistenza.\nSe l'essenza della vita \u00e8 il flusso continuo, il perenne divenire, quindi fissare il flusso equivale a non vivere, poich\u00e9 \u00e8 impossibile fissare la vita in un unico punto. Questa dicotomia tra \"vita\" e \"forma\", accompagner\u00e0 l'autore in tutta la sua produzione evidenziando la sconfitta dell'uomo di fronte alla societ\u00e0, dovuta all'impossibilit\u00e0 di fuggire alle convenzioni di quest'ultima se non con la follia. Solo il \"folle\", che pure \u00e8 una figura sofferente ed emarginata, riesce talvolta a liberarsi dalla maschera, e in questo caso pu\u00f2 avere un'esistenza autentica e vera, che resta impossibile agli altri in quanto non \u00e8 fattibile denudare la maschera o le maschere, la propria identit\u00e0 (\"Maschere nude\" \u00e8 infatti il titolo della raccolta delle sue opere teatrali).\nQuesta riflessione, che si rispecchia nelle varie opere con accenti ora lievi ora gravi e tragici, \u00e8 stata, per opera soprattutto dello studioso Adriano Tilgher, interpretata come un sistema filosofico basato sul contrasto tra la Vita e la Forma, che talvolta ha fatto esprimere alla critica un giudizio negativo delle ultime opere precedenti al \"teatro dei miti\", accusate a volte di \"pirandellismo\", cio\u00e8 di riproporre sempre lo stesso schema di lettura.\nIl relativismo psicologico o conoscitivo.\nDal contrasto tra la vita e la forma nasce il \"relativismo psicologico\" che si esprime in due sensi: orizzontale, ovvero nel rapporto interpersonale, e verticale, ovvero nel rapporto che una persona ha con s\u00e9 stessa.\nGli uomini nascono liberi ma il \"Caso\" interviene nella loro vita precludendo ogni loro scelta: l'uomo nasce in una societ\u00e0 precostituita dove a ognuno viene assegnata una parte secondo la quale deve comportarsi.\nCiascuno \u00e8 obbligato a seguire il ruolo e le regole che la societ\u00e0 impone, anche se l'io vorrebbe manifestarsi in modo diverso: solo per l'intervento del caso pu\u00f2 accadere di liberarsi di una \"forma\" per assumerne un'altra, dalla quale non sar\u00e0 pi\u00f9 possibile liberarsi per tornare indietro, come accade al protagonista de \"Il fu Mattia Pascal\".\nL'uomo dunque non pu\u00f2 capire n\u00e9 gli altri n\u00e9 tanto meno s\u00e9 stesso, poich\u00e9 ognuno vive portando - consapevolmente o, pi\u00f9 spesso, inconsapevolmente - una maschera dietro la quale si agita una moltitudine di personalit\u00e0 diverse e inconoscibili.\nQueste riflessioni trovano la pi\u00f9 esplicita manifestazione narrativa nel romanzo \"Uno, nessuno e centomila\":\nL'incomunicabilit\u00e0.\nIl relativismo conoscitivo e psicologico su cui si basa il pensiero di Pirandello si scontra con il conseguente problema dell'incomunicabilit\u00e0 tra gli uomini: poich\u00e9 ogni persona ha un proprio modo di vedere la realt\u00e0, non esiste un'unica realt\u00e0 oggettiva, ma tante realt\u00e0 quante sono le persone che credono di possederla e dunque ognuno ha una propria \"verit\u00e0\".\nL'incomunicabilit\u00e0 produce quindi un sentimento di solitudine ed esclusione dalla societ\u00e0 e persino da s\u00e9 stessi, poich\u00e9 proprio la crisi e frammentazione dell'io interiore crea diversi io discordanti. Il nostro spirito consiste di frammenti che ci fanno scoprire di essere \"uno, nessuno, centomila\".\nI personaggi dei drammi pirandelliani, come il Vitangelo Moscarda del romanzo \"Uno, nessuno e centomila\" e i protagonisti della commedia \"Sei personaggi in cerca di autore\", di conseguenza avvertono un sentimento di estraneit\u00e0 dalla vita che li fanno sentire \u00abforestieri della vita\u00bb, nonostante la continua ricerca di un senso dell'esistenza e di un'identificazione di un proprio ruolo, che vada oltre la \"maschera\", o le diverse e innumerevoli maschere, con cui si presentano al cospetto della societ\u00e0 o delle persone pi\u00f9 vicine.\nLa reazione al relativismo.\nReazione passiva.\nL'uomo accetta la \"maschera\", che lui stesso ha messo o con cui gli altri tendono a identificarlo. Ha provato sommessamente a mostrarsi per quello che lui \"crede\" di essere ma, incapace di ribellarsi o deluso dopo l'esperienza di vedersi attribuita una nuova maschera, si rassegna. Vive nell'infelicit\u00e0, con la coscienza della frattura tra la vita che vorrebbe vivere e quella che gli altri gli fanno vivere per come essi lo vedono. Accetta alla fine passivamente il ruolo da recitare che gli si attribuisce sulla scena dell'esistenza. Questa \u00e8 la reazione tipica delle persone pi\u00f9 deboli come si pu\u00f2 vedere nel romanzo \"Il fu Mattia Pascal\".\nReazione ironico - umoristica.\nIl soggetto non si rassegna alla sua \"maschera\" per\u00f2 accetta il suo ruolo con un atteggiamento ironico, aggressivo o umoristico. Ne fanno esempio varie opere di Pirandello come: \"Pensaci Giacomino\", \"Il giuoco delle parti\" e \"La patente\". Il personaggio principale di quest'ultima opera, Rosario Chi\u00e0rchiaro, \u00e8 un uomo cupo, vestito sempre in nero che si \u00e8 fatto involontariamente la nomea di iettatore e per questo \u00e8 sfuggito da tutti ed \u00e8 rimasto senza lavoro. Il presunto iettatore non accetta l'identit\u00e0 che gli altri gli hanno attribuito ma comunque se ne serve. Va dal giudice e, poich\u00e9 tutti sono convinti che sia un menagramo, pretende la patente di iettatore autorizzato. In questo modo avr\u00e0 un nuovo lavoro: chi vuole evitare le disgrazie che promanano da lui dovr\u00e0 pagare per allontanarlo. La maschera rimane ma almeno se ne ricava un vantaggio.\nReazione drammatica.\nL'uomo, accortosi del relativismo, si render\u00e0 conto che l'immagine che aveva sempre avuto di s\u00e9 non corrisponde in realt\u00e0 a quella che gli altri avevano di lui e cercher\u00e0 in ogni modo di carpire questo lato inaccessibile del suo io.\nVuole togliersi la \"maschera\" che gli \u00e8 stata imposta e reagisce con disperazione. Non riesce a strapparsela e allora se \u00e8 cos\u00ec che lo vuole il mondo, egli sar\u00e0 quello che gli altri credono di vedere in lui e non si fermer\u00e0 nel mantenere questo suo atteggiamento sino alle ultime e drammatiche conseguenze. Si chiuder\u00e0 in una solitudine disperata che lo porta al dramma, alla pazzia o al suicidio. Da tale sforzo verso un obiettivo irraggiungibile nascer\u00e0 la voluta follia. La follia \u00e8 infatti in Pirandello lo strumento di contestazione per eccellenza delle forme fasulle della vita sociale, l'arma che fa esplodere convenzioni e rituali, riducendoli all'assurdo e rivelandone l'inconsistenza.\nSolo e unico modo per vivere, per trovare il proprio io, \u00e8 quello di accettare il fatto di non avere un'identit\u00e0, ma solo centomila frammenti (e quindi di non essere \"uno\" ma \"nessuno\"), accettare l'alienazione completa da s\u00e9 stessi. Tuttavia la societ\u00e0 non accetta il relativismo, e chi lo fa viene ritenuto fuori di testa. Esemplari sono i personaggi dei drammi \"Enrico IV\", dei \"Sei personaggi in cerca d'autore\", o di \"Uno, nessuno e centomila\".\nTeatro.\nPirandello divenne famoso proprio grazie al teatro che chiama \"teatro dello specchio\", perch\u00e9 in esso viene raffigurata la vita vera, quella nuda, amara, senza la maschera dell'ipocrisia e delle convenienze sociali, di modo che lo spettatore si guardi come in uno specchio cos\u00ec come realmente \u00e8, e diventi migliore. Dalla critica viene definito come uno dei grandi drammaturghi del XX secolo. Scriver\u00e0 moltissime opere, alcune delle quali rielaborazioni delle sue stesse novelle, che vengono divise in base alla fase di maturazione dell'autore: \nGeneralmente si attribuisce l'interesse di Pirandello per il teatro agli anni della maturit\u00e0, ma alcuni precedenti mostrano come tale convinzione necessiti di una rivalutazione: in giovent\u00f9, infatti, Pirandello compose alcuni lavori teatrali, andati perduti poich\u00e9 da lui stesso bruciati (tra gli altri, il copione de \"Gli uccelli dell'alto\"). In una lettera del 4 dicembre 1887, indirizzata alla famiglia, si legge:\n\u00c8 in questa dimensione che si parla di \"teatro mentale\": lo spettacolo non \u00e8 subito passivamente ma serve come pretesto per dar voce ai \"fantasmi\" che popolano la mente dell'autore (nella prefazione ai \"Sei personaggi in cerca d'autore\" Pirandello chiarir\u00e0 di come la \"Fantasia\" prenda possesso della sua mente per presentargli personaggi che vogliono vivere, senza che lui li cerchi).\nIn un'altra missiva, spedita da Roma e datata 7 gennaio 1888, Pirandello sostiene che la scena italiana gli appare decaduta:\nLa delusione per non essere riuscito a far rappresentare i primi lavori lo distoglie inizialmente dal teatro, facendolo concentrare sulla produzione novellistica e romanziera.\nNel 1907 pubblica l'importante saggio \"Illustratori, attori, traduttori\" dove esprime le sue idee, ancora negative, sull'esecuzione del lavoro dell'attore nel lavoro teatrale: questi \u00e8 infatti visto come un mero traduttore dell'idea drammaturgica dell'autore, il quale trova dunque un filtro al messaggio che intende comunicare al pubblico. Il teatro viene poi definito da Pirandello come un'arte \"impossibile\", perch\u00e9 \"patisce le condizioni del suo specifico anfibio\": un tradimento della scrittura teatrale, che ha di contro \"il cattivo regime dei mezzi rappresentativi, appartenenti alla dimensione adultera dell'eco\".\n\u00c8 in questo momento che Pirandello si distacca dalla lezione positivista e, presa diretta coscienza dell'impossibilit\u00e0 della rappresentazione scenica del \"vero\" oggettivo, ricerca nella produzione drammaturgica di scavare l'essenza delle cose per scoprire una verit\u00e0 altra (come \u00e8 spiegato nel saggio \"L'Umorismo\" con il sentimento del contrario).\nIl 6 ottobre 1924 fond\u00f2 la compagnia del Teatro d'Arte di Roma con sede al Teatro Odescalchi con la collaborazione di altri artisti: il figlio Stefano Pirandello, Orio Vergani, Claudio Argentieri, Antonio Beltramelli, Giovani Cavicchioli, Maria Letizia Celli, Pasquale Cantarella, Lamberto Picasso, Renzo Rendi, Massimo Bontempelli e Giuseppe Prezzolini; tra gli attori pi\u00f9 importanti della compagnia figurano Marta Abba, Lamberto Picasso, Maria Letizia Celli, Ruggero Ruggeri. La compagnia, il cui primo allestimento risale al 2 aprile 1925 con \"Sagra del signore della nave\" dello stesso Pirandello e \"Gli dei della montagna\" di Lord Dunsany, ebbe per\u00f2 vita breve: i gravosi costi degli allestimenti, che non riuscivano a essere coperti dagli introiti del teatro semivuoto costrinsero il gruppo, dopo solo due mesi dalla nascita, a rinunciare alla sede del Teatro Odescalchi. Per risparmiare sugli allestimenti la compagnia si produsse prima in numerose tourn\u00e9e estere, poi fu costretta allo scioglimento definitivo, avvenuto a Viareggio nell'agosto del 1928.\nPrima fase - Teatro Siciliano.\nNella fase del Teatro Siciliano Pirandello \u00e8 alle prime armi e ha ancora molto da imparare. Anch'essa come le altre presenta varie caratteristiche di rilievo; alcuni testi sono stati scritti interamente in lingua siciliana perch\u00e9 considerata dall'autore pi\u00f9 viva dell'italiano e capace di esprimere maggiore aderenza alla realt\u00e0.\nSeconda fase - Il teatro umoristico/grottesco.\nMano a mano che l'autore si distacca da verismo e naturalismo, avvicinandosi al decadentismo si ha l'inizio della seconda fase con il teatro umoristico. Pirandello presenta personaggi che incrinano le certezze del mondo borghese: introducendo la versione relativistica della realt\u00e0, rovesciando i modelli consueti di comportamento, intende esprimere la dimensione autentica della vita al di l\u00e0 della maschera.\nTerza fase - Il teatro nel teatro.\nNella fase del teatro nel teatro le cose cambiano radicalmente, per Pirandello il teatro deve parlare anche agli occhi non solo alle orecchie, a tal scopo ripristiner\u00e0 una tecnica teatrale di Shakespeare, il \"palcoscenico multiplo\", in cui vi pu\u00f2 per esempio essere una casa divisa in cui si vedono varie scene fatte in varie stanze contemporaneamente; inoltre il teatro nel teatro fa s\u00ec che si assista al mondo che si trasforma sul palcoscenico.\nPirandello abolisce anche il concetto della quarta parete, cio\u00e8 la parete trasparente che sta tra attori e pubblico: in questa fase, infatti, Pirandello tende a coinvolgere il pubblico che non \u00e8 pi\u00f9 passivo ma che rispecchia la propria vita in quella agita dagli attori sulla scena.\nQuarta fase - Il teatro dei miti.\nA questa fase si assegnano solo tre opere della produzione pirandelliana.\nRomanzi.\nPirandello scrisse sette romanzi:\nNovelle.\nLe novelle erano considerate le opere pi\u00f9 durature, ma i critici moderni hanno cambiato tale opinione ritenendo le opere teatrali pi\u00f9 degne di essere ricordate. Fare distinzione tra i contenuti delle novelle (o i romanzi) e le opere teatrali \u00e8 difficile, in quanto molte novelle sono state messe in opera a teatro ad esempio: \"Ciascuno a suo modo\" deriva dal romanzo \"Si gira...\"; \"Liol\u00e0\" ha il tema preso da un capitolo de \"Il fu Mattia Pascal\"; \"La nuova colonia\" viene gi\u00e0 presentata in \"Suo marito\".\nAnalizzando le novelle possiamo renderci conto che ci\u00f2 che manca veramente \u00e8 una delineazione tematica, una \"cornice\", infatti sono presenti un crogiolo di personaggi ed eventi.\nIl \"tempo\" in cui le novelle sono ambientate non \u00e8 definito, infatti alcune si svolgono nell'epoca umbertina, poi giolittiana e del dopo-giolitti; diversamente accade nelle novelle cosiddette \"siciliane\", nelle quali il tempo non \u00e8 fissato, ma \u00e8 un tempo antico, di una societ\u00e0 che non vuole cambiare e che \u00e8 rimasta ferma.\nI \"paesaggi\" delle novelle sono vari; per quelle dette \"siciliane\" si ha spesso il tipico paesaggio rurale, anche se in alcune troviamo il tema sociale del contrasto tra le generazioni dovuto all'unit\u00e0 d'Italia. Altro ambiente delle novelle pirandelliane \u00e8 la Roma umbertina o giolittiana.\nI protagonisti sono sempre alla presa con il male di vivere, con il caso e con la morte. Non troviamo mai rappresentanti dell'alta borghesia, ma quelli che potrebbero essere i vicini della porta accanto: sarte, balie, professori, piccoli proprietari di negozi che hanno una vita sconvolta dalla sorte e da drammi familiari.\nI personaggi ci vengono presentati cos\u00ec come appaiono, \u00e8 difficile trovare un'approfondita analisi psicologica. Le fisionomie sono spesso eccentriche, per il sentimento del contrario, hanno un carattere opposto a come si presentano.\nI personaggi parlano e ragionano nel presentarsi per come essi sentono di essere, ma alla fine saranno sempre preda del caso, che li far\u00e0 apparire diversi e cambiati.\nNovelle per un anno.\nPirandello \u00e8 uno dei pi\u00f9 grandi scrittori di novelle, raccolte dapprima nell'opera \"Amori senza amore\". In seguito l'autore si dedic\u00f2 maggiormente, per tutta la sua vita, cercando di completarla, alla raccolta \"Novelle per un anno\", cos\u00ec intitolata perch\u00e9 il suo intento era quello di scrivere 365 novelle, una per ogni giorno dell'anno. Arriver\u00e0 a 241 nel 1922, solo postume ne usciranno ancora 15.\nLe novelle scartate da \"Novelle per un anno\" verranno raccolte in \"Testi estravaganti\".\nPoesia.\nDal 1883 al 1912 si svolge la produzione letteraria di Pirandello meno conosciuta dal grande pubblico, quella delle poesie che, contrariamente alla composizione teatrale, non esprimono alcun tentativo di rinnovamento sperimentale estetico, e seguono piuttosto le forme e i metri tradizionali della lirica classica, pur non rimandando a nessuna delle correnti letterarie presenti al tempo dello scrittore.\nNell'antologia poetica \"Mal giocondo\", pubblicata a Palermo nel 1889, ma la cui prima lirica risale al 1880, quando Pirandello aveva appena tredici anni, emerge uno dei temi dell'ultima estetica pirandelliana del contrasto tra la serena classicit\u00e0 del mito e l'ipocrisia e la immoralit\u00e0 sociale della contemporaneit\u00e0. Sono presenti, come nota lo stesso Pirandello, anche toni umoristici, specie quelli derivati dal suo soggiorno a Roma.\nLe raccolte di poesie sono: \nOnorificenze.\nOltre al Nobel ricevette diverse onorificenze:\nEdizione nazionale delle opere.\nIl 15 novembre 2016 il Ministero per i beni e le attivit\u00e0 culturali e per il turismo con il DM 522 ha istituito l'Edizione Nazionale dell\"'opera omnia\" di Luigi Pirandello.\nIntitolazioni.\nA Luigi Pirandello \u00e8 stato dedicato l'asteroide 12369 Pirandello."}
{"id": "2013964", "revid": "834", "url": "https://it.wikipedia.org/wiki?curid=2013964", "title": "EL&amp;P", "text": ""}
{"id": "2013971", "revid": "899609", "url": "https://it.wikipedia.org/wiki?curid=2013971", "title": "Dimitrov", "text": ""}
{"id": "2013972", "revid": "27723", "url": "https://it.wikipedia.org/wiki?curid=2013972", "title": "Bivin de Gorze", "text": ""}
{"id": "2013974", "revid": "125288089", "url": "https://it.wikipedia.org/wiki?curid=2013974", "title": "Cecilia Deganutti", "text": "Biografia.\nPrima dell\u2019impegno partigiano.\nFamiglia.\nCecilia Deganutti nacque in una famiglia di semplici costumi, all'antica, guidata da forti valori spirituali, dove le venne data una educazione impostata sul sacrificio, senso del dovere, religione e studio.\nPrima guerra mondiale.\nDurante la prima guerra mondiale la famiglia di Cecilia, composta dalla madre, dalla nonna e quattro bambini (il padre era al fronte) fu costretta a lasciare la propria abitazione. Durante il viaggio la famiglia prese un treno che fu fermato nella campagna da un bombardamento. Cecilia, ancora bambina, raccont\u00f2 in seguito l\u2019evento dicendo \u201ci tedeschi hanno ucciso il treno\u201d.\nIntermezzo tra le guerre.\nFinita la guerra, la famiglia ritorn\u00f2 nella propria abitazione e si impegn\u00f2 nella ricostruzione e riparo dei danni subiti. Intanto, Cecilia continu\u00f2 gli studi e dopo aver ottenuto il diploma presso l\u2019Istituto magistrale arcivescovile di Udine, insegn\u00f2 per un periodo presso alcune scuole elementari della provincia.\nInizio della seconda guerra mondiale.\nQuella pace instabile fin\u00ec nel 1939 con lo scoppio della seconda guerra mondiale.\nBen presto, a causa delle difficilissime condizioni del paese e delle grandi sofferenze dovute dalla guerra, sent\u00ec il dovere morale di impegnarsi per rendersi utile agli altri in maniera pi\u00f9 concreta. Fu cos\u00ec che nel 1942 inizi\u00f2, assieme alla sorella Lorenzina, la frequentazione di un corso che dur\u00f2 due anni, per prestare servizio nella croce rossa italiana (CRI) come infermiera volontaria.\nInizio della resistenza.\nDopo l\u20198 settembre 1943, i primi gruppi partigiani si adunarono sulle montagne e colline del Friuli ed ebbe inizio la lotta della resistenza. \nIn quello stesso periodo, Cecilia prest\u00f2 servizio come crocerossina nel centro della CRI situato presso la stazione ferroviaria di Udine. Qui passavano i convogli dei militari italiani diretti nei campi di concentramento tedeschi e quelli degli ebrei e dei politici destinati ai lager nazisti. Fu qui che inizi\u00f2 la sua prima attivit\u00e0 di assistenza ai deportati. Durante questo periodo, quando ve ne fu l\u2019occasione, Cecilia cerc\u00f2 anche di farne fuggire qualcuno.\nInoltre, Cecilia oper\u00f2 tra i partigiani feriti nascosti in case private, facendo da spola all'ospedale di Udine dove veniva rifornita di materiale medico. Verso la fine del \u201843 per giustificare le insolite assenze da casa, Cecilia disse: \u201cSi tratta di un\u2019opera di carit\u00e0\u201d.\nCoinvolgimento nella resistenza.\nGrazie a questa sua attivit\u00e0 entr\u00f2 in contatto con \u201cGiustina\u201d, nome di copertura di Lucilla Muratti e con don Gorgio Vale e don Albino Perosa del Tempio Ossario. In quel periodo il Tempio Ossario di Udine divenne un centro di aiuto per i ricercati, per i feriti ed i malati e per le popolazioni della Carnia, che vivevano in condizioni drammatiche di miseria e fame. Nel giugno del 1944 \u201cGiustina\u201d e don Vale introdussero Cecilia alla Resistenza. Fu arruolata nella Brigata \u201cMiglioranza\u201d di cui entr\u00f2 a far parte con i nomi di copertura di \u201cGiovanna d\u2019Arco\u201d e \u201cRita\u201d. Cecilia lavor\u00f2 anche nel pronto soccorso per i feriti da bombardamento della CRI presso le scuole di via Magrini. L\u2019impegno di Cecilia nella Resistenza divenne sempre pi\u00f9 intenso. Facilitata dal suo lavoro nella CRI, Cecilia fu incaricata di portare messaggi per conto del quartier generale dell\u2019Italia libera. Cecilia non imbracci\u00f2 mai un'arma.\nCoinvolgimento in missioni ad alto rischio.\nEntr\u00f2 a far parte, prima, della missione \u201cMarco\u201d comandata dal tenente dell\u2019aviazione Carlo Alberto de Felici ed in seguito della missione italo-inglese denominata \u201cPatriot\u201d, comandata dal triestino Vinicio Lago detto \u201cFabio\u201d, o \u201cSergio\u201d, o \u201cEnzo\u201d. Esisteva, infatti, un canale informativo tra partigiani ed alleati. In particolare, l\u2019Intelligence Service inglese aveva inserito fra i partigiani del Friuli un telegrafista noto come \u201cMauro\u201d, che lavorava assieme al triestino \u201cFabio\u201d. In merito, Don Giorgio Vale rifer\u00ec che Cecilia eseguiva il compito pi\u00f9 ardito e compromettente dell\u2019informatore, sia portando ordini ed informazioni a vari gruppi partigiani da Udine verso la Bassa Friulana e altrove, sia trasportando materiale di propaganda a Pordenone e Venezia. Inoltre, in famiglia, fu vista ricopiare con carta carbone, carte topografiche militari che probabilmente venivano consegnate insieme con le notizie a chi di dovere.,\nArresto di \u201cMauro\u201d.\n\u201cMauro\u201d venne arrestato in flagrante mentre trasmetteva informazioni e gli fu promessa libert\u00e0 in cambio dell\u2019identit\u00e0 di \u201cFabio\u201d. \u201cMauro\u201d scelse il tradimento e organizz\u00f2 un incontro con \u201cFabio\u201d e Cecilia fu incaricata di fare da ponte tra i due.\nArresto di Cecilia.\nIl tentato arresto di Fabio e Cecilia.\nIl pomeriggio del 6 gennaio 1945, in un drammatico colloquio avvenuto in un Bar Cotterli, \u201cMauro\u201d avvert\u00ec \u201cFabio\u201d e Cecilia del loro imminente arresto. Erano presenti in borghese due addetti delle SS. Cecilia condusse \u201cFabio\u201d in una casa di Via Sottomonte dove conosceva una via d\u2019uscita attraverso un lucernario grazie al fatto che in quella stessa casa prestava cure ad un garibaldino ferito. Cecilia riusc\u00ec nell'intento e \u201cFabio\u201d riusc\u00ec a scappare.\nIl ritorno a casa.\nCecilia decise di tornare a casa e vi arriv\u00f2 pi\u00f9 tardi del solito, ma prima del coprifuoco. Fu l\u2019ultima serata che pass\u00f2 in famiglia. Sebbene sapesse che sarebbe stata arrestata, non lasci\u00f2 trapelare alcun turbamento, anzi, come al solito, partecip\u00f2 agli scherzi con le sorelle. Intanto don Giorgio Vale, venuto a sapere delle intenzioni della Polizia di sicurezza, poco prima del coprifuoco corse a casa di Cecilia ad avvertirla di scappare e nascondersi perch\u00e9 ormai era stata scoperta. Don Vale tenta di convincere Cecilia ad andarsene, ma lei, consapevole delle potenziali rappresaglie nei confronti dei famigliari, non ne volle sapere di scappare.\nDon Vale, capendo che Cecilia non sarebbe mai fuggita, chiese a Cecilia se avesse qualcosa di compromettente da distruggere. Cecilia addit\u00f2 un vaso sul davanzale, dove Don Vale trov\u00f2 dei documenti falsi. Cecilia non volle che venissero bruciati in casa perch\u00e9 i familiari non sapevano della sua attivit\u00e0 e ne dovevano rimanere ignari. Allora, il monsignore li nascose nelle proprie calze e se ne and\u00f2. Don Vale fu seguito da qualcuno che gli fischi\u00f2. Grazie ad un trucchetto che escogit\u00f2, don Vale riusc\u00ec ad eludere l\u2019inseguitore e poi a bruciare i documenti che Cecilia gli consegn\u00f2.\nArresto e fine.\nSubito dopo il coprifuoco tre uomini ed una donna del personale in borghese delle SD (Sicherheitsdienst) arrivarono a casa di Cecilia. Mentre tre perquisirono la casa, il capo interrog\u00f2 brevemente Cecilia. Poi, fu arrestata con l\u2019accusa di spionaggio e la portarono via presso l\u2019albergo \u201cCroce di Malta\u201d, dove si fermarono per motivi di prudenza dettati dal coprifuoco. La mattina dopo fu portata a Udine nelle carceri di via Spalato. Inizi\u00f2 cos\u00ec il suo calvario. Venne interrogata sul perch\u00e9 ricevette la visita di un prete alle dieci di sera, ma non parl\u00f2. Le fu trovata una piccola immagine di Giovanna D\u2019Arco, che probabilmente utilizzava come tessera di riconoscimento partigiana. Successivamente, fu portata nei sotterranei degli uffici delle SS in piazza Oberdan Trieste, dove rimase per 40 giorni. Cecilia fu interrogata e torturata con la corrente elettrica e con bastonature che le lesero gravemente l'occhio sinistro allo scopo di ottenere i nomi dei partecipanti alla Brigata Osoppo. Cecilia non parl\u00f2 mai. Intanto, la famiglia venne tenuta all'oscuro di ogni avvenimento e la loro casa venne sorvegliata notte e giorno. Successivamente venne trasferita al carcere del Coroneo di Trieste, dove rimase per circa un mese. La sorella Lorenzina ebbe l'ultima occasione di vederla e di parlarle da una finestra del carcere del Coroneo. La pi\u00f9 grande preoccupazione di Cecilia fu quella di sapere che i famigliari non avessero avuto problemi a causa sua e stessero bene. Il 4 aprile dello stesso anno (1945) fu prelevata assieme ad altri 12 e fu condotta al campo di sterminio presso la risiera di San Sabba, dove fu arsa viva nel forno crematorio del campo, consacrando la propria vita alla propria patria all'et\u00e0 di trent'anni.\nPersonalit\u00e0.\nCecilia Deganutti era allegra di indole, ma profondamente riflessiva. Spesso i suoi discorsi avevano come tema la giustizia e ne parlava spesso, senza impronte politiche di alcun genere. Particolarmente interessata all'arte, aveva fatto una raccolta di fotografie di capolavori artistici di ogni epoca. Amava la montagna e le escursioni ad ogni stagione. Inoltre, Cecilia era agile e sportiva. Nella famiglia veniva ricordata per essere la pi\u00f9 ferma sulle proprie decisioni."}
{"id": "2013986", "revid": "149727", "url": "https://it.wikipedia.org/wiki?curid=2013986", "title": "Ferrovia Perugia-Terni", "text": ""}
{"id": "2013987", "revid": "310088", "url": "https://it.wikipedia.org/wiki?curid=2013987", "title": "Explora Science Now!", "text": ""}
{"id": "2013988", "revid": "149727", "url": "https://it.wikipedia.org/wiki?curid=2013988", "title": "Ferrovia Perugia Sant'Anna-Ponte San Giovanni", "text": ""}
{"id": "2013990", "revid": "149727", "url": "https://it.wikipedia.org/wiki?curid=2013990", "title": "Ferrovia Perugia-Sansepolcro", "text": ""}
{"id": "2013996", "revid": "729019", "url": "https://it.wikipedia.org/wiki?curid=2013996", "title": "Pu\u0219ca Semiautomat\u0103 cu Lunet\u0103", "text": "Il PSL (in lingua romena Pu\u0219c\u0103 Semiautomat\u0103 cu Lunet\u0103, \"fucile semiautomatico con mirino\") \u00e8 un fucile di precisione semiautomatico originario della Romania. Viene anche chiamato PSL-54C, Romak III, FPK, FPK Dragunov (nomenclatura ormai diffusissima ma tecnicamente errata in quanto il PSL non ha alcuna relazione con il Dragunov se non una lieve somiglianza) e SSG-97 (\"Scharfschutzengewehr\" - 1997).\nPanoramica.\nIl loro utilizzo primario \u00e8 quello di essere impiegati dai marksman, per attaccare obiettivi fuori dalla portata degli altri soldati, armati di AKM. Il fucile \u00e8 stato costruito usando acciaio stampato, tanto da renderlo simile al'RPK. Il funzionamento del PSL \u00e8 lo stesso di quello della famiglia di armi Kalashnikov. \u00c8 in apparenza simile al fucile di precisione SVD Dragunov, anche se il Dragunov utilizza un differente sistema di recupero del gas (pistone a corsa corta). Inoltre il caricatore utilizzato sul PSL e diverso da quello del Dragunov, in quanto su quello del fucile rumeno \u00e8 disegnata una X da un lato, mentre il fucile russo monta una grigliatura simile allo stile gauffre. I caricatori, nonostante la loro somiglianza in forma e dimensione, non possono essere intercambiati tra di loro, n\u00e9 le altre parti dei due fucili.\nUso.\nIl PSL \u00e8 entrato in servizio in Romania sin dagli anni settanta ed \u00e8 stato venduto rapidamente su scala mondiale. Sono stati visti molto spesso in Iraq dove sono apparentemente molto popolari. La semplicit\u00e0 d'uso e di manutenzione del fucile lo rende apprezzato dai soldati . In azione, essendo una variante del AKM, \u00e8 estremamente affidabile anche senza essere stato sotto manutenzione per diverso tempo. Il reticolo del mirino \u00e8 facile da usare, e fornisce un'ottima collimazione di mira ed una sufficiente accuratezza anche senza tutti i calcoli matematici necessari. Nelle mani di un tiratore esperto e con munizioni di qualit\u00e0 come il 7N1 e 7N14 un PSL ha la capacit\u00e0 di un minuto d'arco.\nI fucili PSL hanno alcune interessanti caratteristiche, come per esempio il calcio scheletrato simile a quello del SVD Dragunov. Questo tipo di calcio \u00e8 stato per\u00f2 migliorato in quanto \u00e8 stata integrata una molla che, quando il fucile spara, aiuta a ridurre il rinculo di un certo grado.\nIl telescopio del PSL \u00e8 fabbricato dal I.O.R. (\u00centreprinderea Optic\u0103 Rom\u00e2n\u0103, Impresa rumena per la produzione di ottiche) di Bucarest, una compagnia romena che fabbrica ottiche sin dal 1936. Recentemente usano il vetro tedesco Schott rivestito con il sistema Carl Zeiss T-3 per eliminare il riflesso ed accentuare la trasmissione di luce. Sono sconosciute le informazioni riguardanti quali vetri e rivestimenti siano stati utilizzati al tempo in cui si fabbricavano i mirini per PSL, tuttavia la I.O.R. ha una lunga associazione con le ottiche dell'Europa occidentale, e la mantenne nonostante la Cortina di ferro. Nel 1967 la I.O.R. collabor\u00f2 con vari impianti manifatturieri tedeschi e nel 1975 strinse un accordo con la Carl Zeiss che la port\u00f2 ad un'ulteriore espansione e modernizzazione. I modelli iniziali di questo mirino erano pi\u00f9 o meno identici al PSO-1 russo con una batteria per l'illuminazione del reticolo. Presto il mirino venne modificato per eliminare l'illuminazione elettrica per sostituirla con una radioattiva basata su una sorgente di luce incandescente, in quanto era necessario semplificare la manutenzione e la costruzione del telescopio. I mirini di oggi si trovano senza illuminazione perch\u00e9 il trizio si \u00e8 esaurito. Esemplari originali con il mirino alimentato a batteria sono molto rari.\nVersione sportiva.\nUna versione sportiva del PSL, ideata per l'esportazione americana, \u00e8 conosciuta come PSL-54C, Romak III, FPK, FPK Dragunov o SSG-97. Quest'arma \u00e8 identica in quasi tutti gli aspetti alla versione militare originale del PSL eccetto per le modifiche per regolarsi con le leggi di importazione U.S. riguardo ai fucili sportivi. Queste modifiche includono il rimpiazzo del corpo in acciaio stampato originale, con la capacit\u00e0 di poter essere trasformato da \"semi-automatico\" a \"automatico\" da parte dell'utente finale, con un corpo sempre in acciaio stampato della versione militare romena BATFE.\nLe specifiche sulle leggi di importazione degli Stati Uniti vorrebbero omettere il meccanismo dell'otturatore aperto che \u00e8 il vero segno riconoscibile dell'arma. Tutte le versioni sportive del PSL sono state costruite usando parti originali romene e assembleate in Romania o negli Stati Uniti. Esemplari delle versioni sportive sono disponibili anche in munizioni 7,62 \u00d7 51 mm NATO (e la loro variante civile .308 Winchester) in alternativa alle munizioni 7,62 \u00d7 54 mm R. Queste armi vengono importate soprattutto da Century Arms International, InterOrdnance, e Tennessee Gun Importers (TG Knox).\nIl Pu\u0219ca Semiautomat\u0103 cu Lunet\u0103 nella cultura di massa.\nIn ambito videoludico, il PSL compare nel videogioco \"\".\nNel film American Sniper (2014) di Clint Eastwood, con protagonista Bradley Cooper nel ruolo di Chris Kyle (Kyle \u00e8, in particolare, un Navy SEAL). In questo film il PSL-54 \u00e8 una delle armi usate dall'antagonista iracheno, il cecchino chiamato Mustaf\u00e0, interpretato da Sammy Sheik."}
{"id": "2014003", "revid": "767487", "url": "https://it.wikipedia.org/wiki?curid=2014003", "title": "Ritorno a Tamakwa - Un'estate indiana", "text": "Ritorno a Tamakwa (\"Indian Summer\") \u00e8 un film del 1993 diretto da Mike Binder.\nTra gli interpreti Vincent Spano, Diane Lane, Matt Craven, Alan Arkin, Elizabeth Perkins, Bill Paxton, Kimberly Williams. C'\u00e8 anche un cameo del regista Sam Raimi, amico di infanzia di Mike Binder.\nTrama.\nStati Uniti d'America, fine anni ottanta. Un gruppo di amici prossimi ai 40 anni si ritrovano dopo quasi vent'anni dal loro ultimo incontro, avvenuto all'inizio degli anni settanta a Tamakwa, in Ontario, all'epoca hippy. Il gruppo decide di rivivere le emozioni dei verdi anni, e organizza un nuovo campeggio nella stessa localit\u00e0. Tra sport, notti bianche e amori estivi il gruppo d\u00e0 il suo addio alla giovinezza."}
{"id": "2014011", "revid": "547034", "url": "https://it.wikipedia.org/wiki?curid=2014011", "title": "Oona O'Neill", "text": "Biografia.\nFiglia del drammaturgo Eugene O'Neill, nel 1943, diciottenne, divenne la quarta moglie di Charlie Chaplin, che all'epoca aveva 54 anni. La coppia rimase unita fino alla morte di Chaplin ed ebbe otto figli, tre nati negli Stati Uniti e cinque in Svizzera: Geraldine (1\u00ba agosto 1944), Michael (7 marzo 1946), Josephine (28 marzo 1949), Victoria (19 maggio 1951), Eugene (23 agosto 1953), Jane (23 maggio 1957), Annette (3 dicembre 1959) e Christopher (8 luglio 1962).\nAlcuni anni dopo la morte del marito, avvenuta nel 1977, Oona concesse agli studiosi di storia del cinema Kevin Brownlow e David Gill, il materiale scartato da Chaplin al montaggio durante tutta la sua carriera, gli archivi personali del marito ai quali nessuno aveva mai avuto accesso precedentemente. La grande quantit\u00e0 di materiale recuperato e rimontato da due studiosi permise la realizzazione del documentario \" Chaplin sconosciuto\" del 1982.\nChaplin fu sepolto a Corsier-sur-Vevey, in Svizzera. Tre mesi dopo la sua morte, il suo corpo fu trafugato in un tentativo di estorsione ai danni dei suoi familiari. Il piano tuttavia fall\u00ec: i malviventi chiesero 600.000 franchi svizzeri, ma la vedova, difesa dall'avvocato di famiglia Jean-Felix Paschoud, si rifiut\u00f2 di trattare con ladri di cadaveri. Questi, a quanto pare, avevano trafugato il corpo per il semplice fatto che serviva loro il denaro per costruirsi un garage. Furono poi catturati e la salma venne localizzata e recuperata nei pressi del lago di Ginevra.\nOona mor\u00ec il 27 settembre 1991, in Svizzera, per un tumore al pancreas. La figlia G\u00e9raldine Chaplin ha avuto a sua volta una figlia, anch'ella attrice, che ha chiamato Oona in sua memoria."}
{"id": "2014014", "revid": "416175", "url": "https://it.wikipedia.org/wiki?curid=2014014", "title": "Gabriella Degli Esposti", "text": "Biografia.\nOriginaria di una famiglia socialista, si trasfer\u00ec a Castelfranco Emilia il 15 giugno 1931. Dopo l'8 settembre 1943 Gabriella, assieme al marito Bruno Reverberi, mastro casaro comunista, trasform\u00f2 la propria casa in una base della Quarta Zona della Resistenza modenese, di cui divenne coordinatrice. Nonostante fosse madre di due bambine piccole e fosse in attesa di un terzo figlio, partecip\u00f2 ad azioni di sabotaggio e si impegn\u00f2 anche nell'organizzazione dei primi Gruppi di difesa della donna (GDD).\nFu proprio grazie all'opera di convincimento dei Gruppi di difesa della donna che, nel luglio 1944, centinaia di donne scesero in piazza a Castelfranco Emilia per protestare contro la scarsit\u00e0 di alimenti e per manifestare contro la guerra.\nIl 13 dicembre 1944, a seguito di un rastrellamento dei tedeschi, Gabriella Degli Esposti fu catturata da un gruppo di SS comandato dall'Obersturmf\u00fchrer (tenente) Hans Schiffmann; bench\u00e9 incinta, fu prima picchiata e poi minacciata di morte affinch\u00e9 rivelasse dove si trovava il marito e infine fu portata via. Il giorno successivo un gruppo di SS, in paese e nelle campagne circostanti Castelfranco Emilia, arrest\u00f2 circa settanta persone: i fermati identificati come antifascisti furono trasferiti nei locali dell\"'Ammasso canapa\", lungo via Loda, e sottoposti a interrogatori e torture, tanto che le loro urla strazianti vennero udite da molti abitanti del vicinato, che furono costretti a chiudere le finestre di casa anche durante il giorno per non sentirle pi\u00f9. \nIl 17 dicembre, Gabriella Degli Esposti e nove suoi compagni di prigionia furono trasportati sul greto del fiume Panaro a San Cesario e fucilati.\nPrima di essere uccisa, nonostante fosse incinta, Gabriella fu barbaramente seviziata: il suo cadavere viene ritrovato senza occhi, con il ventre squarciato, la testa rasata e i seni tagliati. La barbara uccisione di Gabriella indusse molte donne della zona a unirsi ai partigiani: cos\u00ec si costitu\u00ec il distaccamento femminile \"Gabriella Degli Esposti\", forse l'unica formazione partigiana formata esclusivamente da donne.\nLa memoria.\nVari Comuni italiani (Roma nel 1973, per esempio) hanno intitolato una via a Gabriella Degli Esposti. \nIl 22 aprile 2006, nel luogo dell'esecuzione \u00e8 stato eretto un monumento alla sua memoria e a quella dei partigiani morti con lei.\nNel 2016, la figlia Savina Reverberi Catellani ha pubblicato il libro \"Gabriella Degli Esposti, mia madre \u2013 storia di una famiglia nella tragedia della guerra\" (Edizioni Artestampa). \nDa questo testo, nell'aprile 2021 \u00e8 stato tratto libro a fumetti \u201cDonna, moglie, madre partigiana\u201d, 120 pagine di disegni a colori (di Gianni Carino) pi\u00f9 alcuni contributi scritti: un volume pensato soprattutto per i ragazzi e le scuole, curato da Carpicomix con il patrocinio della Regione Emilia-Romagna, dei comuni dove \u201cBalella\u201d ha vissuto o operato, e il contributo economico di Fondazioni e associazioni locali. "}
{"id": "2014022", "revid": "124123", "url": "https://it.wikipedia.org/wiki?curid=2014022", "title": "Vsevolod Ivanovi\u010d Feodos'ev", "text": ""}
{"id": "2014024", "revid": "2083832", "url": "https://it.wikipedia.org/wiki?curid=2014024", "title": "Bartolomeo Terchi", "text": "Biografia.\nNato a Roma nel 1691 da famiglia di origini fiorentine, si spost\u00f2 a San Quirico d'Orcia nel 1717 dopo aver appreso il mestiere probabilmente a Roma. Lavor\u00f2 presso la manifattura di maiolica fondata dai Chigi e attiva per tutto il XVIII secolo (\"Fonte alla Vena\"), che produceva per il consumo privato della famiglia. Di questa manifattura resta presso il Museo del Louvre un piatto con storie di Mos\u00e8, firmato da Terchi.\nNel 1724 cedette la propria bottega e si spost\u00f2 a Siena e di qui nel 1735, a Bassano Romano, dove resta una \"Madonna con bambino\" in maiolica del 1748, collocata in un'edicola del \"Ponte delle vaschie\".\nMuore a Viterbo dove si era trasferito con la famiglia, e dove i figli continueranno a produrre ceramiche.\nLe tematiche delle sue rappresentazioni si riferiscono a soggetti antichi, liberamente reinterpretati, ambientati nel paesaggio. Il materiali ceramico costituisce un supporto per la pittura\nMattonelle dipinte con storie di Mos\u00e8 sono conservate nel Museo \"Acerbo\" delle ceramiche di Castelli a Loreto Aprutino. A lui o alla sua bottega sono riferiti vasi liturgici dipinti con soggetti biblici, del 1730, conservati nel Museo storico cappuccino del convento di Recanavata a Camerino.. Un'anfora dipinta, datata anch'essa a circa il 1730 \u00e8 presente nella Pinacoteca di Varallo."}
{"id": "2014026", "revid": "1543377", "url": "https://it.wikipedia.org/wiki?curid=2014026", "title": "Induzione elettromagnetica", "text": "L'induzione elettromagnetica (o magnetica) \u00e8 la produzione di una forza elettromotrice attraverso un conduttore elettrico in un campo magnetico variabile.\nLa scoperta viene generalmente attribuita a Michael Faraday nel 1831 e James Clerk Maxwell la descrisse matematicamente come la legge di Faraday sull'induzione. La legge di Lenz, invece, descrive la direzione del campo indotto. La legge di Faraday fu successivamente generalizzata per diventare l'equazione di Maxwell-Faraday, una delle quattro equazioni di Maxwell nella sua teoria dell'elettromagnetismo. Ha trovato molte applicazioni, tra cui, tra le altre, in componenti elettrici come induttori e trasformatori e dispositivi come motori elettrici e generatori.\nStoria.\nL'induzione elettromagnetica fu scoperta da Michael Faraday, che pubblic\u00f2 la scoperta nel 1831. Fu scoperta indipendentemente da Joseph Henry nel 1832.\nNella sua prima dimostrazione sperimentale (29 agosto 1831), Faraday avvolse due fili attorno ai lati opposti di un anello o \"toro\" di ferro (una disposizione simile a un moderno trasformatore toroidale).\u00a0Sulla base della sua comprensione degli elettromagneti, si aspettava che, quando la corrente avesse iniziato a fluire in un filo, una sorta di onda avrebbe viaggiato attraverso l'anello e avrebbe causato un effetto elettrico sul lato opposto. Inser\u00ec un filo in un galvanometro e lo guard\u00f2 mentre collegava l'altro filo a una batteria. Ha visto una corrente transitoria, che ha chiamato \"onda di elettricit\u00e0\", quando ha collegato il filo alla batteria e un'altra quando l'ha scollegata. Questa induzione era dovuta alla variazione di flusso magnetico che si \u00e8 verificata quando la batteria \u00e8 stata collegata e scollegata. Nel giro di due mesi, Faraday trov\u00f2 diverse altre manifestazioni di induzione elettromagnetica. Ad esempio, ha visto correnti transitorie quando ha fatto scorrere rapidamente una barra magnetica dentro e fuori da una bobina di fili e ha generato una corrente stabile (corrente continua) ruotando un disco di rame vicino alla barra con un cavo elettrico scorrevole (il \"disco di Faraday\").\nFaraday spieg\u00f2 l'induzione elettromagnetica usando un concetto che chiam\u00f2 linee di forza . Tuttavia, gli scienziati dell'epoca rifiutarono ampiamente le sue idee teoriche, principalmente perch\u00e9 non erano formulate matematicamente. Un'eccezione fu James Clerk Maxwell, che utilizz\u00f2 le idee di Faraday come base della sua teoria quantitativa dell'elettromagnetismo. Nel modello di Maxwell, l'aspetto variabile nel tempo dell'induzione elettromagnetica \u00e8 espresso come un'equazione differenziale, che Oliver Heaviside chiamava legge di Faraday anche se \u00e8 leggermente diversa dalla formulazione originale di Faraday e non descrive la forza elettromotrice (f.e.m.) dovuta al moto. La versione di Heaviside (vedi l'equazione di Maxwell-Faraday sotto) \u00e8 la forma riconosciuta oggi nel gruppo di equazioni note come equazioni di Maxwell .\nNel 1834 Heinrich Lenz formul\u00f2 la legge a lui intitolata per descrivere il \"flusso attraverso il circuito\". La legge di Lenz fornisce la direzione della f.e.m. indotta e della corrente risultante dall'induzione elettromagnetica.\nTeoria.\nLegge di Faraday dell'induzione e legge di Lenz.\nLa legge dell'induzione di Faraday utilizza il flusso magnetico \u03a6B attraverso una regione di spazio racchiusa da un anello di filo. Il flusso magnetico \u00e8 definito da un integrale di superficie:\ndove \"dA \u00e8 un elemento di superficie racchiuso dall'anello di filo, B \u00e8 il campo magnetico. Il prodotto scalare B \u00b7 \"dA corrisponde a una quantit\u00e0 infinitesimale di flusso magnetico. In termini pi\u00f9 visivi, il flusso magnetico attraverso l'anello di filo \u00e8 proporzionale al numero di linee di campo magnetico che attraversano l'anello.\nQuando il flusso attraverso la superficie cambia, la legge di Faraday afferma che l'anello di filo acquisisce una forza elettromotrice (fem). La versione pi\u00f9 diffusa di questa legge afferma che la forza elettromotrice indotta in qualsiasi circuito chiuso \u00e8 uguale al tasso di variazione del flusso magnetico racchiuso dal circuito:\ndove formula_3 \u00e8 la fem e \u03a6B \u00e8 il flusso magnetico. La direzione della forza elettromotrice \u00e8 data dalla legge di Lenz la quale afferma che una corrente indotta scorrer\u00e0 nella direzione opposta al cambiamento che l'ha prodotta. Nell'equazione ci\u00f2 si manifesta nel segno meno. Per aumentare la fem generata, un approccio comune consiste nello sfruttare il collegamento del flusso creando una bobina di filo strettamente avvolta, composta da \"N\" spire identiche, ciascuna con lo stesso flusso magnetico che le attraversa. La fem risultante \u00e8 quindi \"N\" volte quella di un singolo filo.\nLa generazione di una fem da una variazione del flusso magnetico attraverso la superficie di un anello di filo pu\u00f2 essere ottenuta in diversi modi:\nEquazione di Maxwell-Faraday.\nIn generale, la relazione tra la fem formula_5 in una spira di filo che circonda una superficie \u03a3, e il campo elettrico E nel filo \u00e8 dato da\ndove \"d\"\u2113 \u00e8 un elemento di contorno della superficie \u03a3; combinandolo con la definizione di flusso\n\u00e8 possibile scrivere la forma integrale dell'equazione di Maxwell-Faraday\n\u00c8 una delle quattro equazioni di Maxwell, e quindi gioca un ruolo fondamentale nella teoria dell'elettromagnetismo classico.\nLegge di Faraday e relativit\u00e0.\nLa legge di Faraday descrive due diversi fenomeni: la fem generata da una forza magnetica su un filo in movimento (vedi forza di Lorentz), e la fem del trasformatore, generata da una forza elettrica dovuta a un campo magnetico variabile (dovuto alla forma differenziale del equazione di Maxwell-Faraday). James Clerk Maxwell pose l'attenzione sui fenomeni fisici separati nel 1861. Si ritiene che questo sia un esempio unico in fisica di dove si invoca una legge cos\u00ec fondamentale per spiegare due fenomeni cos\u00ec diversi.\nAlbert Einstein not\u00f2 che le due situazioni corrispondevano entrambe a un movimento relativo tra un conduttore e un magnete, e il risultato non era influenzato da quale si stesse muovendo. Questo \u00e8 stato uno dei principali percorsi che lo hanno portato a sviluppare la relativit\u00e0 ristretta.\nApplicazioni.\nI principi dell'induzione elettromagnetica sono applicati in molti dispositivi e sistemi, tra cui:\nGeneratore elettrico.\nLa fem generata dalla legge di induzione di Faraday a causa del movimento relativo di un circuito e di un campo magnetico \u00e8 il fenomeno alla base dei generatori elettrici . Quando un magnete permanente viene spostato rispetto a un conduttore, o viceversa, si crea una forza elettromotrice. Se il filo \u00e8 collegato tramite un carico elettrico, la corrente scorrer\u00e0 e quindi verr\u00e0 generata energia elettrica, convertendo l'energia meccanica del movimento. Ad esempio, il \"generatore a tamburo\" si basa sulla figura. Una diversa implementazione di questa idea \u00e8 il disco di Faraday, mostrato in forma semplificata a destra.\nNell'esempio del disco di Faraday, il disco viene ruotato in un campo magnetico uniforme perpendicolare al disco, facendo fluire una corrente nel braccio radiale a causa della forza di Lorentz. Per muovere questa corrente \u00e8 necessario del lavoro meccanico. Quando la corrente generata scorre attraverso il bordo conduttore, viene generato un campo magnetico da questa corrente attraverso la legge circuitale di Amp\u00e8re (etichettato \"induced B\" nella figura). Il cerchione diventa cos\u00ec un elettromagnete che resiste alla rotazione del disco (esempio della legge di Lenz). Sul lato opposto della figura, la corrente di ritorno fluisce dal braccio rotante attraverso il lato opposto del cerchione alla spazzola inferiore. Il campo B indotto da questa corrente di ritorno si oppone al campo B applicato, tendendo a \"diminuire\" il flusso attraverso quel lato del circuito, opponendosi all\"'aumento\" di flusso dovuto alla rotazione. Sul lato vicino della figura, la corrente di ritorno fluisce dal braccio rotante attraverso il lato vicino del cerchione alla spazzola inferiore. Il campo B indotto \"aumenta\" il flusso su questo lato del circuito, opponendosi alla \"diminuzione\" del flusso dovuta alla rotazione. L'energia necessaria per mantenere in movimento il disco, nonostante questa forza reattiva, \u00e8 esattamente uguale all'energia elettrica generata (pi\u00f9 l'energia sprecata a causa dell'attrito, del riscaldamento Joule e di altre inefficienze). Questo comportamento \u00e8 comune a tutti i generatori che convertono energia meccanica in energia elettrica.\nTrasformatore elettrico.\nQuando la corrente elettrica in un anello di filo cambia, la corrente variabile crea un campo magnetico variabile. Un secondo filo alla portata di questo campo magnetico sperimenter\u00e0 questo cambiamento nel campo magnetico come un cambiamento nel suo flusso magnetico accoppiato, \"d\" \u03a6 B / \"dt\" . Pertanto, nel secondo anello viene creata una forza elettromotrice chiamata fem indotta o fem del trasformatore. Se le due estremit\u00e0 di questo circuito sono collegate tramite un carico elettrico, la corrente scorrer\u00e0.\nPinza amperometrica.\nUna pinza amperometrica \u00e8 un tipo di trasformatore con un nucleo diviso che pu\u00f2 essere allargato e agganciato su un filo o una bobina per misurare la corrente al suo interno o, al contrario, per indurre una tensione. A differenza degli strumenti convenzionali, la pinza non entra in contatto elettrico con il conduttore n\u00e9 richiede che venga scollegata durante il fissaggio della pinza.\nMisuratore di flusso magnetico.\nLa legge di Faraday viene utilizzata per misurare il flusso di fanghi e liquidi elettricamente conduttivi. Tali strumenti sono chiamati misuratori di flusso magnetico. La tensione indotta generata nel campo magnetico \"B a\" causa di un liquido conduttore che si muove a velocit\u00e0 \"v\" \u00e8 quindi data da:\ndove l (elle) \u00e8 la distanza tra gli elettrodi nel flussometro magnetico.\nCorrenti parassite.\nI conduttori elettrici che si muovono attraverso un campo magnetico costante, o conduttori fissi all'interno di un campo magnetico variabile, avranno per induzione correnti circolari indotte al loro interno, chiamate correnti parassite. Le correnti parassite scorrono in anelli chiusi in piani perpendicolari al campo magnetico. Trovano utili applicazioni nei freni magnetici e nei sistemi di riscaldamento a induzione. Tuttavia, le correnti parassite indotte nei nuclei magnetici metallici di trasformatori e motori e generatori AC sono indesiderate poich\u00e9 dissipano energia (chiamate perdite del nucleo) sotto forma di calore nella resistenza del metallo."}
{"id": "2014038", "revid": "19377632", "url": "https://it.wikipedia.org/wiki?curid=2014038", "title": "E.F. Schumacher", "text": ""}
{"id": "2014044", "revid": "767487", "url": "https://it.wikipedia.org/wiki?curid=2014044", "title": "Rolls-Royce 25/30", "text": "La 25/30 \u00e8 un'autovettura costruita dalla Rolls-Royce dal 1936 al 1938. \nIl contesto.\nSostitu\u00ec la 20/25. Rispetto al modello precedente aveva un motore pi\u00f9 potente. All'epoca la Rolls Royce forniva solo il telaio e le parti meccaniche; la carrozzeria era a carico dell'acquirente, che spesso la faceva installare dai propri carrozzieri piuttosto pesante, con conseguenti perdite di performance.\nIl motore era a sei cilindri in linea con valvole in testa e cilindrata incrementata, rispetto alla 20/25, a 4257 cm\u00b3. L'alesaggio infatti fu portato da 82,6\u00a0mm a 88,9\u00a0mm con la corsa rimasta di 114,3\u00a0mm. Il rapporto di compressione era di 6:1. Un carburatore invertito Stromberg prodotto appositamente per questo modello sostitu\u00ec quello Rolls-Royce, e l'accensione a magnete non venne pi\u00f9 montata. Al suo posto fu montata una bobina. Il cambio era manuale a quattro velocit\u00e0, con la leva a destra del guidatore, sincronizzato per la terza e quarta marcia.\nIl telaio rivettato aveva sospensioni sia sull'avantreno che sul retrotreno ad assale rigido con molle a balestra semiellittiche ed ammortizzatori idraulici. L'impianto frenante era di tipo servoassistito sulle quattro ruote su licenza Hispano-Suiza. Il freno a mano, con un impianto separato, agiva invece solamente sulle ruote posteriori. Il modello montava il famoso radiatore con sommit\u00e0 triangolare e listelli verticali. Queste feritoie erano azionate da un dispositivo automatico, consistente in un termostato, che faceva variare la portata d'aria sul radiatore."}
{"id": "2014059", "revid": "290351", "url": "https://it.wikipedia.org/wiki?curid=2014059", "title": "Capitale di classe 1", "text": "Con capitale di classe 1 (o \"patrimonio di classe 1\", in inglese \"Tier 1 capital\" o \"Core Tier 1\", ) si intende la componente primaria del capitale di una banca. \nDefinizione.\nSecondo gli accordi di Basilea, il patrimonio delle banche pu\u00f2 essere distinto in due classi (\"tier\"): una \"classe principale (\"Tier 1\") composta dal capitale azionario e riserve di bilancio provenienti da utili non distribuiti al netto delle imposte, e una \"classe supplementare\" composta da elementi aggiuntivi. Dalla componente principale vanno poi dedotti alcuni elementi come l'avviamento.\nPer evitare che il capitale di classe 1 venisse reso meno solido dall'uso di strumenti innovativi via via creati dalle banche, il Comitato di Basilea decise di limitarne l'inclusione nel Tier 1 al 15%. \nEscludendo del tutto tali strumenti innovativi dal capitale di classe 1, si ottiene il cosiddetto \"Tangible Common Equity (TCE)\".\nCoefficienti patrimoniali.\nRapportando il Tier 1 alle attivit\u00e0 ponderate per il rischio, secondo i criteri di Basilea II, si ottiene il coefficiente patrimoniale \"Common Equity Tier 1\" (CET1), spesso utilizzato come importante misura di patrimonializzazione di una banca.\nComposizione.\nEsso si compone di:\nIl capitale di classe 1 si scompone in Core Tier 1, il cui ammontare deve essere non inferiore all'8,5% dell'intero Tier 1, e considera i punti 1 e 2, e l'Hybrid Tier 1, che accoglie invece solo le preferred securities, in un ammontare massimo non superiore al 15% dell'intero capitale di classe 1.\nCon un livello di seniority crescente, ovvero con una maggior garanzia di rimborso per l'investitore, troviamo il \"Tier 2\", anch'esso scomponibile in \"Upper Tier 2\", che accoglie obbligazioni della durata superiore a 10 anni e utilizzabili per coprire perdite derivanti dalla operativit\u00e0 dell'ente che non le consentirebbero la prosecuzione dell'attivit\u00e0, e in \"Lower Tier 2\", contenente obbligazioni della durata superiore ai 5 anni.\nAncora con seniority crescente troviamo il \"Tier 3\", composto da obbligazioni della durata superiore ai due anni, non utilizzabili per coprire le perdite derivanti dalla operativit\u00e0 dell'ente ma ammettono la sospensione del pagamento di capitale e interessi in caso di riduzione del Patrimonio netto contabile al di sotto dei limiti di legge e su iniziativa delle autorit\u00e0 di vigilanza (Banca d'Italia).\nPossiamo aggiungere che il capitale di classe 1 deve essere pari almeno al 4% delle attivit\u00e0 ponderate per il rischio (in base ai parametri stabiliti da Basilea 2 e quindi utilizzando l'approccio standard o l'internal rating based advanced o foundation), il Tier 2 deve essere non superiore al 100% del Tier 1 e la loro somma non deve essere inferiore all'8% delle attivit\u00e0 ponderate per il rischio (RWA), che poi rappresenta il coefficiente di solvibilit\u00e0 della Banca. Il Tier 3 deve essere pari al massimo al 250% del capitale di classe 1 a copertura dei rischi di mercato.\nCome si nota, quindi, il patrimonio di vigilanza \u00e8 diverso dal patrimonio netto contabile per i vari strumenti di debito emessi dalla banca che vi sono all'interno e che possono essere considerati come strumenti \"quasi-equity\", la cui erogazione da parte della banca le consente di espandere gli impieghi.\nNel caso in cui il Patrimonio di Vigilanza fosse incapiente rispetto alle previsioni di impiego della banca, stabilite in sede di budget, esso pu\u00f2 essere aumentato riducendo i dividendi, emettendo azioni e/o preferred securities oppure incrementando il Tier 2.\nIl motivo per cui le banche devono detenere il capitale cos\u00ec definito \u00e8 fronteggiare perdite inattese, la principale delle quali deriva dal peggioramento del merito creditizio della controparte oltre la quota prevista sulla base del rating ad essa associato in sede di risk rating. \nDa notare che per fronteggiare perdite attese si usano altri strumenti come appositi accantonamenti a fondo rischi bancari generali (voce 190 Conto economico e 120 Stato patrimoniale) o l'utilizzo dei profitti dell'esercizio corrente.\nSia il capitale di classe 1 che il capitale Tier 2 sono definiti negli accordi internazionali Basilea I e Basilea II. \nOgni Autorit\u00e0 di controllo nazionale ha tuttavia una certa discrezionalit\u00e0 su come devono essere considerati i diversi strumenti finanziari nel calcolo di questo tipo di capitale. Tale discrezionalit\u00e0 serve ad applicare adeguatamente l'accordo ai differenti sistemi legali in vigore nei vari paesi aderenti."}
{"id": "2014060", "revid": "729019", "url": "https://it.wikipedia.org/wiki?curid=2014060", "title": "QBU-88", "text": "Il fucile di precisione QBU-88 (Type 88) \u00e8 un fucile di precisione prodotto dalla Norinco ed utilizzato dall'Esercito Popolare di Liberazione.\nDescrizione.\nIl fucile QBU-88 (anche a volte chiamato fucile Type 88) \u00e8 la prima arma di nuova generazione di armi leggere, che incamera le munizioni 5.8 x 42 mm. Tecnicamente non un vero fucile di precisione, inteso per aiutare il fuoco delle armi semi-automatiche oltre le capacit\u00e0 di un normale fucile d'assalto di fanteria. Il fucile \u00e8 inteso per un grezzo uso militare, cos\u00ec \u00e8 stato dotato di mirini regolabili, ed \u00e8 in generale dotato di telescopi o di visori notturni.\nIl fucile QBU-88 \u00e8 ottimizzato per il carico di munizioni 5.8 x 42\u00a0mm, con un proiettile pi\u00f9 lungo con anima d'acciaio, ma apparentemente, non pu\u00f2 sparare munizioni standard, inteso per il fucile d'assalto QBZ-95. Attualmente il QBU-88 \u00e8 utilizzato dal PLA e le forze di polizia cinesi."}
{"id": "2014063", "revid": "110157", "url": "https://it.wikipedia.org/wiki?curid=2014063", "title": "Alfred Richard Orage", "text": "Storia.\nNato in un paesello dello Yorkshire, cresce in una famiglia di religione protestante non conformista, ed il suo maestro delle elementari \u00e8 un aderente al Partito Laburista Indipendente, che lo spinge allo studio di Platone e Edward Carpenter. \nNel 1890, disilluso dal socialismo abbraccia la teosofia e studia Friedrich Nietzsche. Nel 1907, insieme a Holbrook Jackson rileva la rivista fabiana \"The New Age\", alla quale iniziano a collaborare Ezra Pound, Ramiro de Maeztu, George Bernard Shaw, William Butler Yeats. Come editore pubblica le opere prime di Dylan Thomas, Clifford Hugh Douglas e Katherine Mansfield e prende parte alle attivit\u00e0 della \"Fabian Society\". Nel 1922 all'et\u00e0 di 49 anni abbandona l'attivit\u00e0 di editore per essere iniziato alla scuola di Gurdjieff di cui diventer\u00e0 uno dei maggiori esponenti.\nCollegamenti esterni.\nEstratti da Alfred Orage un compagno di viaggio di Dario Chioli"}
{"id": "2014064", "revid": "1573940", "url": "https://it.wikipedia.org/wiki?curid=2014064", "title": "Monastero dei Santi Cosma e Damiano", "text": "Il monastero dei Santi Cosma e Damiano \u00e8 un monastero della Dalmazia, l'ultimo dell'ordine benedettino nel territorio croato. Si trova sull'isola di Pasman, a pochi chilometri dalla costa di Zaravecchia, sulla collina di \u0106okovac presso Tuconio (\"Tkon\"). \u00c8 conosciuto anche come monastero di \u0106okovac. Il nome \"\u0106okovac\" deriva dalla parola dialettale \"\u0107ok\", che significa merlo.\nStoria.\nFu fondato nel 1059 dal vescovo di Zara Teodorico sui resti di una fortezza bizantina, dove gi\u00e0 esisteva un primo tempio paleocristiano. Fu un centro di diffusione di libri liturgici scritti in alfabeto glagolitico.\nDopo che i Veneziani ebbero distrutto Zaravecchia e il suo circondario nel XII secolo, i Benedettini tornarono a Pasman a ricostruire il monastero, che fu nuovamente ristrutturato in stile gotico nel XIV secolo. Nella chiesa del monastero \u00e8 custodita una croce risalente al XV secolo. L'ordine monastico abbandon\u00f2 l'isola dal 1808 al 1965, quando il monastero fu ripristinato."}
{"id": "2014069", "revid": "27767", "url": "https://it.wikipedia.org/wiki?curid=2014069", "title": "Voltafieno", "text": ""}
{"id": "2014070", "revid": "196390", "url": "https://it.wikipedia.org/wiki?curid=2014070", "title": "\u0106okovac", "text": ""}
{"id": "2014073", "revid": "14691", "url": "https://it.wikipedia.org/wiki?curid=2014073", "title": "Slick Shoes EP", "text": ""}
{"id": "2014076", "revid": "339392", "url": "https://it.wikipedia.org/wiki?curid=2014076", "title": "Inachis", "text": ""}
{"id": "2014081", "revid": "1745361", "url": "https://it.wikipedia.org/wiki?curid=2014081", "title": "Media (satrapia)", "text": "La Media fu una satrapia dell'impero achemenide, e in seguito dell'Impero sasanide. Corrispondeva all'odierno Iran nordoccidentale.\nStoria.\nNel 553 a.C., Ciro il Grande, Re di Persia, si ribell\u00f2 al nonno, il re dei Medi Astiage, figlio di Ciasare. Ottenne una vittoria decisiva nel 550 a.C. che ebbe come conseguenze la cattura di Astiage a opera dei suoi stessi nobili, peraltro insoddisfatti, che prontamente lo deposero a favore del trionfante Ciro. Di conseguenza i Medi si sottomisero ai loro parenti stretti, i Persiani. Nel nuovo impero essi ebbero comunque una posizione di rilievo.\nSotto il dominio persiano, la Media venne divisa in due satrapie: la Media del Sud, con l'Ecbatana e Rhagae (Rey presso la moderna Tehran), venne chiamata dai Romani \"Media proper\", o Grande Media, che era inclusa nell'undicesimo distretto; il nord, il distretto di Matiane, insieme ai distretti montagnosi di Zagros e \"Assiria proper\" venne unita con l'Alarodia e la Saspiria nell'Armenia orientale, e form\u00f2 il diciottesimo distretto.\nDopo l'assassinio dell'usurpatore Smerdis, un Fravartish medo (Fraorte), sostenendo di discendere da Ciasare, tent\u00f2 di restaurare il regno di Media, ma venne sconfitto dai generali persiani e giustiziato a Ecbatana. Un'altra ribellione, nel 409 a.C., contro Dario II fu di breve durata.\nQuando l'Impero Persiano decadde e i Cadusii e altre trib\u00f9 montane si resero indipendenti, l'Armenia orientale divenne una speciale satrapia, mentre sembra che l'Assiria sia stata fusa con la Media; per questo Senofonte, nell\"'Anabasi\" chiama l'Assiria \"Media\".\nLa Media venne poi conquistata da Alessandro Magno.\nQuando l'impero persiano rinacque sotto la dinastia dei Sasanidi, venne ricostituita la provincia di Media.\nGli Arabi chiamarono Jibal (lett. \"Montagne\") le antiche regioni della Media."}
{"id": "2014083", "revid": "767487", "url": "https://it.wikipedia.org/wiki?curid=2014083", "title": "Dillion Sneed", "text": ""}
{"id": "2014086", "revid": "66387", "url": "https://it.wikipedia.org/wiki?curid=2014086", "title": "Climb rate", "text": ""}
{"id": "2014094", "revid": "1543377", "url": "https://it.wikipedia.org/wiki?curid=2014094", "title": "Steyr SSG 69", "text": "Lo SSG 69 (\"Scharfsch\u00fctzengewehr 69\") \u00e8 un fucile di precisione a otturatore girevole-scorrevole prodotto dalla Steyr Mannlicher. \u00c8 utilizzato come fucile di precisione standard per l'Esercito austriaco, che lo ha adottato nel 1969 (da cui la denominazione).\nEsistono diverse varianti di questo fucile; il modello pi\u00f9 importante \u00e8 il SSG-PIV che monta una canna da 409\u00a0mm per gestire la torsione delle munizioni subsoniche."}
{"id": "2014103", "revid": "767487", "url": "https://it.wikipedia.org/wiki?curid=2014103", "title": "Mike Lenzly", "text": ""}
{"id": "2014105", "revid": "124293219", "url": "https://it.wikipedia.org/wiki?curid=2014105", "title": "John Hargrave", "text": "Storia.\nNasce in una famiglia itinerante di quaccheri, ed aderisce nel 1908 ai boy scout assieme al suo amico naturalista Ernest Thompson Seton, divenendo ben presto un capo scout.\nDurante la prima guerra mondiale partecipa come crocerossino alla battaglia di Gallipoli. Disgustato dagli orrori, diventa pacifista, e fonda il gruppo Kindred of Kibbo Kift, in opposizione con il movimento scout di Sir Robert Baden-Powell.\nHa una particolare propensione per l'osservazione degli uccelli, e studia molto il picchio dal becco giallo.\nIncontra Clifford Hugh Douglas nel 1923, di cui rimane affascinato. Le sue teorie sul \"credito sociale\" gli paiono la soluzione a tutti i problemi del mondo.\nNel 1932 entra nel Partito del Credito Sociale di Gran Bretagna e Irlanda del Nord, ed in tale veste partecipa ad atti di violenza contro il Partito Comunista di Gran Bretagna e contro il British Union of Fascists. Depresso per il fatto che molti suoi compagni di partito finiscano per confluire in questo, si reca in Canada dove si candida anche alle elezioni, senza grande successo.\nMuore il 21 novembre 1982.\nOpere.\nTesti pubblicati:"}
{"id": "2014119", "revid": "547034", "url": "https://it.wikipedia.org/wiki?curid=2014119", "title": "Monetazione tipo Auriol", "text": "La monetazione \"tipo Auriol\" \u00e8 una tipologia di circolazione monetale coloniale greco-antica del V secolo a.C., sviluppatasi e diffusasi in area tirrenica e nel Mediterraneo nord-occidentale.\nLa denominazione adottata proviene dalla localit\u00e0 provenzale di Auriol, presso Marsiglia, nel dipartimento delle Bocche del Rodano, che ne restitu\u00ec, nel 1863, la prima testimonianza grazie a un ricco ripostiglio monetale \u2013 oltre 2100 pezzi \u2013 noto come \"tesoro di Auriol\".\nAlla monetazione espressa da questo primo rinvenimento furono accostati poi, per affinit\u00e0, altri successivi ritrovamenti, restituiti da varie localit\u00e0 dell'Italia tirrenica, della Francia e della Spagna meridionale.\nLa riconduzione ad un'omogenea tipologia di circolazione monetaria, pur nella variet\u00e0 dei pezzi ritrovamenti, e la loro collocazione cronologica, si devono al Babelon che, nella sua prima indagine, si bas\u00f2 su vari elementi in comune quali, essenzialmente, la composizione esclusivamente argentea, l'analogia dei tipi monetali, l'identit\u00e0 dei valori divisionali.\nAltre considerazioni, numismatiche e geografiche, lo spinsero a considerare la monetazione \u00abtipo Auriol\u00bb quale prova dell'esistenza di una circolazione locale, soggiacente al fenomeno commerciale dei traffici dei colonizzatori focei nel Mediterraneo centro occidentale.\nIl tesoro di Auriol.\nIl tesoro di Auriol fu rinvenuto nel febbraio del 1867, in una localit\u00e0 detta Les Barres, tra Auriol e Belcod\u00e8ne, nella regione della Provenza-Alpi-Costa Azzurra. Lo scopritore del ripostiglio, un certo Monsieur Aubert, coltivatore di professione, lo rinvenne nel proprio oliveto, occultato da una grossa pietra piatta, insieme ai frammenti fittili del suo contenitore, un vaso in argilla grigia all'epoca della scoperta gi\u00e0 in frantumi. Quanto resta oggi del contenitore \u00e8 visibile al Mus\u00e9e des Antiquit\u00e9s nationales di Saint-Germain-en-Laye.\nIl tesoro sub\u00ec invece, gi\u00e0 nell'immediatezza della scoperta, una notevole dispersione: oltre la met\u00e0 and\u00f2 al Cabinet des M\u00e9dailles della Biblioteca nazionale di Francia; il resto si divise tra il Cabinet des monnaies et m\u00e9dailles di Marsiglia, la collezione de Saulcy e altri medaglieri privati anche al di fuori di Francia.\nComposizione.\nIl tesoro di Auriol era costituito da circa 2.130 valori divisionali, tutti caratterizzati dalla coniazione esclusivamente argentea e dal piccolo taglio. Ad ogni pezzo corrisponde infatti, indipendentemente dal sistema ponderale di riferimento, un peso sempre inferiore alla dracma. In un solo caso si riscontra un peso di 3,20 grammi, in un esemplare indicato dal Babelon come \u00abdracma\u00bb e recante al dritto una testa di cinghiale a destra, da lui definita \u00abdi stile molto barbaro\u00bb.\nAltri rinvenimenti.\nMonetazione riconducibile ad uno stesso tipo, secondo il riconoscimento operato dal Babelon, \u00e8 stata rinvenuta, in gruppi o esemplari isolati, in varie altre localit\u00e0: \nAnche gli esemplari provenienti da questi ritrovamenti hanno conosciuto una dispersione simile a quella del tesoro di Auriol; alcuni dei pezzi non sono pi\u00f9 rintracciabili, rimanendo documentati esclusivamente dai disegni delle loro edizioni singole.\nDatazione della monetazione tipo Auriol.\nLa costituzione del ripostiglio di Auriol, secondo la cronologia proposta dal Babelon, risalirebbe al 470 - 460 a.C. A una stessa epoca, o di poco successiva, sono generalmente da collocare altri rinvenimenti riconosciuti dello stesso tipo. Fanno eccezione comunque i ritrovamenti in terra iberica la cui datazione sarebbe da collocare a qualche decennio pi\u00f9 tardi, circa al 450 a.C., vista la presenza di monete massaliote caratterizzate, al recto, dal granchio o dalla ruota. Pi\u00f9 tarda \u00e8 anche la datazione del deposito di Cavaillon, con le sue monete massaliote di avanzato V secolo, accostate all'unico esemplare di \"tipo Auriol\", confrontabile ad altri provenienti da Pont de Molins."}
{"id": "2014123", "revid": "56620", "url": "https://it.wikipedia.org/wiki?curid=2014123", "title": "Bacino mediterraneo", "text": ""}
{"id": "2014126", "revid": "74801", "url": "https://it.wikipedia.org/wiki?curid=2014126", "title": "Gorham Munson", "text": "Figlio di Hubert Barney Munson and Carrie Louise Morrow, riceve la laurea alla Wesleyan University nel 1917\nSposa Elizabeth Hurwitz nel 1921 e va ad abitare a Brooklyn.\nFu un grande critico letterario, lesse i libri di Malcolm Cowley, Hart Crane, E. E. Cummings, Marianne Moore, Wallace Stevens, William Carlos Williams, e Yvor Winters.\nLa sua salma riposa nel Mountain View Cemetery a Camden (Maine).\n\"Who's Who in America\" (volume V, 1969-73) elenca Gorham come autore di 12 libri e di tre altri a cui ha collaborato o che cur\u00f2. Fu anche un giornalista free lance i cui articoli apparvero in \"Saturday Review\", \"The Atlantic Monthly\" e \"Yale Review\"."}
{"id": "2014137", "revid": "74801", "url": "https://it.wikipedia.org/wiki?curid=2014137", "title": "William Aberhart", "text": "Storia.\nChiamato \"Bibbia Bill\" per il suo fanatismo religioso, fu l'unica figura del credito sociale ad arrivare al soglio istituzionale, avendo ricoperto la carica di premier dell'Alberta dal 1935 al 1943."}
{"id": "2014143", "revid": "287204", "url": "https://it.wikipedia.org/wiki?curid=2014143", "title": "Principio paretiano", "text": ""}
{"id": "2014145", "revid": "44627", "url": "https://it.wikipedia.org/wiki?curid=2014145", "title": "Le tradizioni di Monteleone d'Orvieto", "text": ""}
{"id": "2014151", "revid": "1543377", "url": "https://it.wikipedia.org/wiki?curid=2014151", "title": "Henry George", "text": "Pensiero economico.\nEgli riteneva che vi dovesse essere un'unica imposta sulle terre padronali, corrispondente alla loro produttivit\u00e0 e posizione geografica. La forte tassazione, i cui proventi sarebbero stati destinati ai bisogni sociali, avrebbe indotto i proprietari a rinunciare spontaneamente alle terre.\nGeorge ispir\u00f2 la filosofia economica nota come georgismo, secondo la quale ognuno ha il diritto di appropriarsi di ci\u00f2 che realizza con il proprio lavoro mentre tutto ci\u00f2 che si trova in natura, principalmente la terra, appartiene all'intera umanit\u00e0.\nLa sua opera pi\u00f9 famosa, scritta nel 1879, \u00e8 \"Progresso e povert\u00e0\", un trattato sulla disuguaglianza, la natura ciclica dell'economia industriale e i possibili rimedi. \nSuo figlio Henry George Jr. ne port\u00f2 avanti le idee e gli dedic\u00f2 una biografia.\nLe teorie dell'economista statunitense furono apprezzate e diffuse da Lev Tolstoj."}
{"id": "2014153", "revid": "1543377", "url": "https://it.wikipedia.org/wiki?curid=2014153", "title": "Cizek Model One", "text": "Cizek Model One \u00e8 stato il primo diffusore prodotto nel 1976 da Roy Cizek, fondatore della CIZEK Audio System, una Societ\u00e0 artigianale americana situata ad Andover (Massachusetts), specializzata nella costruzione di diffusori acustici di alta qualit\u00e0.\nQuesto diffusore \u00e8 importante nella storia dell'hi-fi perch\u00e9 \u00e8 stato il primo ad utilizzare un particolare \"crossover\" che conferiva al modulo dell'impedenza una curva assolutamente piatta (eccetto il picco \"fisiologico\" alla frequenza di risonanza) . \nLa regolarit\u00e0 dell'impedenza del diffusore facilita il lavoro dell'amplificatore linearizzando la risposta in frequenza, specie degli amplificatori valvolari e dei moderni amplificatori in \"classe D\" e pertanto permette di produrre un suono privo di distorsioni e timbricamente neutro.\nRoy Cizek verificava personalmente tutte le \"Model one\" prodotte, in modo che rientrassero nell'ambito dei rigorosi standards da lui stabiliti. Essendo cieco, non poteva visionare la misurazione, ma utilizzava un particolare stratagemma: posizionava le due dita indice e medio in modo che l'ago dello strumento di lettura non toccasse le dita e rimanesse entro il margine di tolleranza stabilito. Se l'ago toccava, la cassa veniva scartata .\nL'articolo uscito sul n\u00ba 54 della rivista italiana \"Stereoplay\" dell'Aprile 1978 a firma di Renato Giussani descrive molto bene le caratteristiche rivoluzionarie del sistema di altoparlanti di Roy Cizek .\nLa Cizek One presentava inoltre, come anche i modelli minori 2 e 3, un interruttore che permetteva di scegliere il fattore di smorzamento o fattore di merito (Q) delle basse frequenze fra 0.6 e 1.0; questo permetteva di decidere se ascoltare con bassi pi\u00f9 secchi e frenati (Q = 0.6), oppure con bassi lievemente enfatizzati (Q = 1.0) .\nSuccessivamente la Cizek Audio System produsse 2 sistemi composti da sub-woofer + satelliti (rispettivamente il sistema Cizek 3 + MG 27 ed il sistema Classic 20) che nelle prove di Suono e Stereoplay sono considerati fra i migliori diffusori esistenti .\nL'MG 27 \u00e8 utilizzato come termine di paragone per le prove della rivista HIFI \"Stereophile\" ."}
{"id": "2014154", "revid": "306856", "url": "https://it.wikipedia.org/wiki?curid=2014154", "title": "Collegio Germanico-Ungarico", "text": "Il Collegio Germanico-Ungarico \u00e8 un seminario pontificio (nome ufficiale Pontificium Collegium Germanicum et Hungaricum de Urbe abbreviato in \"Collegium Germanicum et Hungaricum\") per il clero secolare inviato a Roma per completare la propria formazione religiosa presso il Collegio Romano.\n\u00c8 stato una delle istituzioni formative pi\u00f9 importanti della cattolicit\u00e0 in epoca moderna. \nFino al 1799 aveva sede in un palazzo vicino a piazza Navona, in piazza Sant'Apollinare. \nAttualmente ha sede in via da Tolentino.\nStoria.\n1580-1799.\nFu fondato nel 1580 dall'unione dei due precedenti collegi, il \"Collegio germanico\" (fondato nel 1552) e il \"Collegio ungarico\" (fondato nel 1579 sul modello di quello gi\u00e0 esistente a Bologna) con lo scopo di formare il clero destinato all'Europa centrale e settentrionale, dalla Scandinavia alla Croazia e Transilvania.\nIl 2 maggio 1770 Wolfgang Amadeus Mozart vi tenne un concerto.\nRetto fin dalla fondazione dai padri gesuiti, il collegio nel 1773 pass\u00f2 ai domenicani, in seguito alla soppressione dell'ordine gesuita, e venne utilizzato per la formazione del clero secolare.\nNel 1781 l'Imperatore Giuseppe II proib\u00ec ai sacerdoti dei propri domini di studiare all'estero, nel tentativo di fare del protezionismo sui seminari tedeschi. \nL'istituzione venne quindi privata dei suoi studenti nel 1782, anno in cui Giuseppe II istitu\u00ec il Collegio germanico e ungarico di Pavia vietando ai sudditi di recarsi in universit\u00e0 straniere.\nNel collegio studi\u00f2 prevalentemente l'aristocrazia ecclesiastica dell'Europa settentrionale e centrale; tra il 1552 e il 1914 il collegio ebbe 5228 studenti, dei quali 700 provenienti dal Regno d'Ungheria, cos\u00ec distribuiti: 60 nel XVI secolo, 140 nel XVII secolo, 296 nel XVIII secolo. Durante i primi 202 anni di vita il collegio ospit\u00f2 circa 600 chierici ungheresi, dei quali 327 solo nel XVIII secolo.\nDal 1818 ad oggi.\nIl collegio di Roma venne soppresso, insieme a quello di Pavia, da Napoleone nel 1799. Il collegio di Roma fu riaperto nel 1818 (sotto il governo di Pio VII), mentre gli ungheresi tornarono a frequentarlo solo dal 1844.\nL'istituzione venne riorganizzata nel 1824 sotto Leone XII, che lo riconferm\u00f2 al rinato ordine gesuita, dal quale \u00e8 ancora oggi amministrata. Durante la prima guerra mondiale la sede del collegio venne trasferita (tra 1915 e 1919) al \"Collegium Canisianum\" di Innsbruck.\nOrganizzazione per \"nationes\".\nPrima della soppressione napoleonica gli studenti erano organizzati in \"nationes\": alsaziana, austriaca, bavarese, franca, renana, slesiana, sveva, tirolese, westfalica, ungarica e croata, ognuna con un santo protettore (santo Stefano re d'Ungheria e san Martino di Tours, rispettivamente, per gli ungheresi e i croati).\nGli edifici.\nIl collegio di Piazza Sant'Apollinare.\nIl Collegio fino al 1799 aveva sede in un palazzo gi\u00e0 appartenuto ai cardinali Napoleone Orsini e Branda Castiglioni, in piazza Sant'Apollinare, oggi sede dell'Universit\u00e0 della Santa Croce.\nIl palazzo fu restaurato da Ferdinando Fuga nel 1745-1748, per volere del cardinale allora protettore del collegio, Alessandro Albani.\nNel palazzo, decorato con dipinti di Andrea Pozzo, si conservavano anche alcuni ricordi ungheresi: un ritratto di P\u00e9ter P\u00e1zm\u00e1ny, arcivescovo di Esztergom oltre che cardinale protettore del collegio; un dipinto alto quattro metri raffigurante la \"Fondazione del Collegio ungarico\" ad opera di Gregorio XIII; alcuni ritratti di illustri prelati ungheresi ex allievi del collegio.\nLa chiesa di Sant'Apollinare.\nAnnessa al collegio troviamo la chiesa di Sant\u2019Apollinare, originaria del VII secolo, officiata dal 1284 da un collegio di canonici e parrocchia tra il 1562 e il 1824.\nL'edificio, restaurato dal Fuga nel 1741, prendendo a modello la chiesa del Ges\u00f9, venne ornato da marmi policromi e sculture di Pierre Legros, Carlo Marchionni, Bernardino Ludovisi e Ercole Graziani, da candelieri dorati di Luigi Valadier, \"argentiere dei Sacri Palazzi Vaticani\", da dipinti di Andrea Pozzo, Placido Costanzi e altri.\nAltre propriet\u00e0.\nAppartennero al collegio altri complessi monumentali quali la chiesa di Santo Stefano Rotondo, quella di Chiesa di Santo Stefano d'Ungheria (o Minore) in Vaticano, l'abbazia di San Saba, oltre ad alcune fattorie e villaggi nella campagna romana."}
{"id": "2014157", "revid": "110157", "url": "https://it.wikipedia.org/wiki?curid=2014157", "title": "Eremo di Piaggia", "text": "Leremo di Piaggia, detto anche eremo di Blazza o eremo di Blaca (in croato pustinja Blaca), \u00e8 un antico eremo croato, situato sull'isola di Brazza, nel comune di Neresi.\n\u00c8 stato un importante romitorio nonch\u00e9 centro di diffusione del glagolitico, e quindi un osservatorio astronomico.\nStoria.\n\u00c8 situato sul versante orientale dell'Isola di Brazza, tra Bol (Vallo) e Miln\u00e0. La localit\u00e0 \u00e8 menzionata per la prima volta nel 1305. Quando nel XV secolo i turchi invasero i Balcani, degli eremiti slavi di Bosnia ed Erzegovina che officiavano la liturgia in glagolitico trovarono rifugio a Brazza, stabilendovisi definitivamente nel 1552. Qua ottennero dapprima qualche piccolo privilegio feudale, finch\u00e9 nel 1570 fu concesso loro di costruire il monastero e la chiesa, e furono aumentate le propriet\u00e0 terriere in dote. La comunit\u00e0 monastica sorta cos\u00ec divenne all'inizio del XVIII secolo il centro economico pi\u00f9 importante di tutta l'isola. Nel 1754 il monastero fu distrutto da un incendio, che incise pesantemente sulle rendite del monastero, indebolendone tutta la struttura, tanto che gi\u00e0 alla fine del secolo il monastero scarseggiava di eremiti. \nL'eremo fu poi utilizzato come osservatorio astronomico dal monaco Nikola Milicevic (1887-1963), astronomo e matematico dilettante, che fu l'ultimo eremita ad abitare il monastero. Egli di qui scopr\u00ec diverse comete e \"novae\"."}
{"id": "2014163", "revid": "339392", "url": "https://it.wikipedia.org/wiki?curid=2014163", "title": "Regione francese", "text": ""}
{"id": "2014167", "revid": "1573940", "url": "https://it.wikipedia.org/wiki?curid=2014167", "title": "Hymedesmiidae", "text": "Hymedesmiidae \u00e8 una famiglia di spugne dell'ordine Poecilosclerida.\nTassonomia.\nLa famiglia comprende i seguenti generi:"}
{"id": "2014169", "revid": "21880", "url": "https://it.wikipedia.org/wiki?curid=2014169", "title": "Anchinoidae", "text": ""}
{"id": "2014170", "revid": "81195", "url": "https://it.wikipedia.org/wiki?curid=2014170", "title": "Deposizione galvanica", "text": ""}
{"id": "2014180", "revid": "1728", "url": "https://it.wikipedia.org/wiki?curid=2014180", "title": "Tesoro di Auriol", "text": ""}
{"id": "2014181", "revid": "161374", "url": "https://it.wikipedia.org/wiki?curid=2014181", "title": "Strada statale 172", "text": ""}
{"id": "2014182", "revid": "287204", "url": "https://it.wikipedia.org/wiki?curid=2014182", "title": "Eremo di Prizindice", "text": "Prizindice \u00e8 un eremo della Dalmazia, situato sul uno sperone di roccia dell'isola di Bua, a picco sul mare.\n\u00c8 stata fondata da un gruppo di eremiti nel XVI secolo che praticavano la liturgia in glagolitico. Un'iscrizione del 1546, in italiano antico, nel retro della chiesa attesta che \u00e8 stata fondata da Zorzi Stoidrazic (\"PRE ZORZI STOID/RAZIC VENE QUA/ IN EREMITORIO ED/IFICHO QUESTO/ TEMPIO AD ONORE/ BEATE MARIE CONC/EPCIONE MDXLVI\"). La chiesa ha visto alternarsi monaci slavi a monaci latini (probabilmente di lingua italiana o dalmatica), provenienti gli uni da Poglizza dei Morlacchi, gli altri, i latini, dall'isola di Veglia, precisamente da La Dobba (\"Duba\u0161nica\"). L'ultimo eremita che ha abitato il monastero \u00e8 stato \"Andrija Varvodi\u0107\" che mor\u00ec nel 1852."}
{"id": "2014183", "revid": "167080", "url": "https://it.wikipedia.org/wiki?curid=2014183", "title": "Monetazione Auriol", "text": ""}
{"id": "2014184", "revid": "136053", "url": "https://it.wikipedia.org/wiki?curid=2014184", "title": "Prizindice", "text": ""}
{"id": "2014185", "revid": "43725049", "url": "https://it.wikipedia.org/wiki?curid=2014185", "title": "Monetazione", "text": ""}
{"id": "2014186", "revid": "136053", "url": "https://it.wikipedia.org/wiki?curid=2014186", "title": "Eremo di Blaca", "text": ""}
{"id": "2014201", "revid": "466539", "url": "https://it.wikipedia.org/wiki?curid=2014201", "title": "Ezio Marano", "text": "Biografia.\nDebutta in teatro alla met\u00e0 degli anni '50 al Piccolo di Milano sotto la guida di Giorgio Strehler, in una lunga serie di rappresentazioni anche in dialetto lombardo; successivamente entra in altre compagnie sempre in parti minori ma significative, lavorando contemporaneamente in televisione e alla Radio Rai. Per la televisione \u00e8 fra gli interpreti dello sceneggiato televisivo \"Napoleone a Sant'Elena\", di Vittorio Cottafavi, del 1973.\nDebutta nel cinema piuttosto tardi, nel 1969, sotto la direzione di Mauro Severino, e continua la sua attivit\u00e0 cinematografica sino a \"Ginger e Fred\" di Federico Fellini del 1985. \u00c8 deceduto il 26 aprile 1991 per l'aggravarsi di una malattia che lo aveva colpito tre anni prima."}
{"id": "2014208", "revid": "599013", "url": "https://it.wikipedia.org/wiki?curid=2014208", "title": "Cotonificio Ligure", "text": "Il Cotonificio Ligure \u00e8 stata un'azienda tessile per la lavorazione del cotone esistente dal 1875 al 1986.\nStoria.\nNel 1869 nacque a Rossiglione una filatura di cotone con fabbrica di tessuti che dava lavoro a 200 persone. Nel 1875 il cavaliere Ambrogio Figari costru\u00ec il cotonificio a Rossiglione, nel 1879 la marchesa Durazzo Pallavicini spost\u00f2 lo stabilimento, che rimase sempre a Rossiglione, nel 1884 parte dello stabilimento fu distrutto a causa dell'autocombustione. Alla fine dell'Ottocento la ditta Figari cambi\u00f2 nome in Societ\u00e0 Anonima e poi definitivamente in Cotonificio Ligure e vennero aggiunti altri cotonifici dislocati nelle vallate limitrofe e a Genova. Gli operai cos\u00ec emigrarono o andarono a lavorare nelle vicinanze. Il cotonificio fu riscostruito e nuovamente distrutto da un incendio nel 1900 e venne riedificato pi\u00f9 grande.\nNel 1904 nello stabilimento di Rossiglione vi furono scioperi per il salario. Nel 1914 mor\u00ec nell'anno cruciale per la fabbrica, infatti si pass\u00f2 dalla produzione civile alla produzione militare di divise destinate all'Esercito Italiano. Col Biennio Rosso ci furono tensioni tra dirigenti e operai, poi represse dal fascismo. Nel 1930 fu chiuso lo stabilimento di Masone. Dal 1936 la produzione, poich\u00e9 si era durante l'autarchia, fu convertita in una nuova fibra il lanital sempre per l'Esercito Italiano. Nel 1937 fu chiuso lo stabilimento di Vignole Borbera.\nNel 1942 furono realizzate centrali idroelettriche per i diversi stabilimenti. Durante la seconda guerra mondiale il cotonificio fu duramente bombardato, nel 1944 e nel 1945. La produzione ricominci\u00f2 nel 1946, negli anni '50 vi fu uno sciopero nello stabilimento di Rossiglione, negli anni a seguire vi fu una forte espansione a causa del boom economico. Gi\u00e0 nel 1961 il numero dei dipendenti venne leggermente diminuito e cominci\u00f2 la lunga crisi che port\u00f2 a ridurre i dipendenti, nel 1977 i dipendenti arrivarono a essere 1/10 di quelli degli anni '50 e vennero tutti messi in cassa integrazione. A fine del 1981 il Cotonifico Ligure venne liquidato e nel 1986 venne venduto all'asta dopo pi\u00f9 di un secolo di attiviit\u00e0.\nStabilimenti nel 1920.\nSede:Genova - via Cairoli, 2\nStipendio nel 1907.\nLe ore di lavoro erano 11 al giorno."}
{"id": "2014209", "revid": "1345932", "url": "https://it.wikipedia.org/wiki?curid=2014209", "title": "Stretto di Lombok", "text": "Lo stretto di Lombok (indonesiano \"Selat Lombok\") \u00e8 un braccio di mare che collega il mar di Giava con l'Oceano Indiano, situato fra le isole di Bali e Lombok, in Indonesia.\nIl suo punto pi\u00f9 stretto \u00e8 l'entrata meridionale, con una larghezza di soli 18\u00a0km mentre verso nord si allarga fino a 40\u00a0km. La sua lunghezza totale \u00e8 di circa 60\u00a0km. Dato che raggiunge una profondit\u00e0 di 250 metri - molto pi\u00f9 profondo dello stretto di Malacca - le navi che non possono utilizzare lo Stretto di Malacca per la sua scarsa profondit\u00e0 (le cosiddette navi \"post Malaccamax\") spesso utilizzano lo stretto di Lombok.\nEcologia.\nLo stretto di Lombok \u00e8 uno dei principali passaggi che permette lo scambio di acque tra l'Oceano Indiano e l'Oceano Pacifico.\n\u00c8 anche un confine biogeografico che segna il passaggio tra la fauna indo-malese e la fauna, nettamente diversa, dell'Australasia. Il confine \u00e8 noto come linea di Wallace, da Alfred Russel Wallace, che per primo osserv\u00f2 la marcata differenza e il passaggio repentino tra le due faune.\nI biologi ritengono che sia stata proprio la profondit\u00e0 dello stretto di Lombok a tenere isolate le due faune. Infatti, quando il livello del mare si \u00e8 abbassato di centinaia di metri durante le glaciazioni del Pleistocene, le isole Bali, Giava e Sumatra erano connesse le une alle altre, e al continente asiatico, condividendo in questo modo la fauna asiatica. Le acque profonde dello Stretto di Lombok, invece, hanno tenuto separato dal continente asiatico Lombok e le Piccole Isole della Sonda, che sono state quindi colonizzate dalla fauna australasiana."}
{"id": "2014212", "revid": "1226", "url": "https://it.wikipedia.org/wiki?curid=2014212", "title": "Gli Invasati (film)", "text": ""}
{"id": "2014218", "revid": "1924342", "url": "https://it.wikipedia.org/wiki?curid=2014218", "title": "Back &amp; Forth (Aaliyah)", "text": "Back &amp; Forth \u00e8 il singolo di debutto della cantante Aaliyah interpretato dalla cantante stessa e interamente composto dal musicista R. Kelly appositamente per l'album di debutto della giovane cantante, Age Ain't Nothing but a Number. Pubblicato come singolo d'apertura dell'album all'inizio del 1994, il singolo ha visto un immediato successo sia nelle radio che nei negozi, e grazie a questo ha ottenuto il disco d'oro e ottime posizioni in classifica. Il singolo ha raggiunto la prima posizione della Billboard Hot R&amp;B Singles &amp; Tracks, ed \u00e8 entrato in top5 anche nella Billboard Hot 100. Inoltre ha scalato diverse classifiche mondiali.\nComposizione e testo.\nIl brano \u00e8 stato scritto e prodotto da R. Kelly come quasi tutti quelli tratti da \"Age Ain't Nothing but a Number\"; in quegli anni il cantautore stava emergendo in maniera decisa nella scena musicale, e il lavoro svolto in coppia con Aaliyah rappresentava un'occasione di farsi conoscere per entrambi, per lui come produttore e per lei come cantante. Il musicista di Chicago ha composta una tipica hit da club degli anni '90, che miscela sapientemente R&amp;B e Hip hop in maniera molto omogenea, creando un pezzo hip hop soul nella tradizione del trend di quel periodo. Il testo della canzone va di pari passo con l'atmosfera ballabile e vivace del ritmo: vede infatti come protagonista una ragazza adolescente che si prepara per uscire con le sue amiche per festeggiare l'arrivo del venerd\u00ec sera andando a ballare nei club. La canzone \u00e8 un inno da discoteca che incita il dj a non smettere di girare i piatti e gli altri a scatenarsi in pista senza problemi; la cantante d\u00e0 anche lezioni su come muoversi: \u201cBack and forth\u201d appunto, ovvero avanti e indietro, ed esorta ad alzare le mani in aria e ondeggiarle. Kelly non si \u00e8 limitato a comporre musica e testo, ma esegue anche una strofa rap, oltre a rappare sotto la voce di Aaliyah durante il ritornello e l'intro della canzone.\nVideo musicale.\nIl video musicale \u00e8 stato diretto da Millicent Shelton ed \u00e8 ambientato principalmente in una palestra con campo da basket. Si apre in silenzio con l'apertura di una porta che lascia entrare nella palestra un fascio di luce e la figura di R. Kelly che palleggia e tira la palla facendo canestro. L'audio del pezzo inizia con l'entrata in scena della cantante, seguita da molti altri ragazzi sopraggiunti per seguire la partita amichevole di basket e soprattutto per fare festa. Durante l'esecuzione del brano Aaliyah \u00e8 al centro del campo circondata da tutti gli altri ragazzi, e li guida nella coreografia che segue le parole della canzone su come muoversi; a questa scena vengono alternate immagini della partita di basket e dei giocatori che si riposano. Con la seconda strofa si apre un'altra sequenza, girata di notte su un tetto illuminato. Il look di Aaliyah rispecchia quello di molti suoi coetanei del periodo: bandana e/o cappellino da baseball, camicie e giacche oversize, pantaloni da hip hopper, occhiali da sole, il tutto a renderla un perfetto \u201cmaschiaccio\u201d; l'unico elemento femminile \u00e8 un top attillato che \u00e8 lasciato intravedere dalla giacca aperta. Nella sequenza girata di notte il look della cantante \u00e8 interamente nero, con una targa appesa dietro la schiena che dovrebbe essere quella personale dell'artista: Illinois, LIYAH. R. Kelly appare principalmente in due scene: una con la cantante, in cui siedono sulle panchine destinate al pubblico, e una in cui si diverte con degli amici all'esterno.\nSuccesso commerciale.\nIl successo del singolo \u00e8 stato istantaneo, pur essendo un singolo di debutto, e lo \u00e8 stato in tutte le classifiche principali di Billboard. \u00c8 arrivato al numero 1 di varie classifiche, tra cui quella R&amp;B il 21 maggio 1994, dove \u00e8 rimasto in vetta per tre settimane consecutive e in classifica per 27 settimane. Nella Hot 100 il singolo \u00e8 entrato il 30 aprile al numero 56, per poi arrivare alla sua posizione pi\u00f9 alta, la numero 5, spendendo ben 24 settimane in classifica. Il brano \u00e8 stato consacrato come uno dei pezzi R&amp;B pi\u00f9 popolari dell'anno, piazzandosi alla seconda posizione nella classifica di fine anno di Billboard dedicata ai 100 pezzi R&amp;B/Hip hop di maggiore successo (al primo posto c'era Bump\u2019N\u2019Grind di R. Kelly, confermando il successo della formula creata); nella classifica pop di fine anno si \u00e8 piazzato invece al numero 24. Grazie alle 500.000 copie vendute il singolo ha ricevuto anche la certificazione di disco d'oro dalla RIAA. Aaliyah con il primo singolo della sua carriera ha gi\u00e0 ottenuto la prima numero 1 R&amp;B, il primo singolo in top5 Usa e il primo disco d'oro. Questi record hanno permesso alla giovanissima cantante di diventare una delle promesse femminili dell'R&amp;B anni '90.\nBack &amp; Forth \u00e8 stato anche il primo singolo dell'artista ad entrare nella top20 britannica, arrivando al numero 16, e nella top40 olandese, arrivando al numero 38.\nTracce.\nU.S. CD (20 maggio, 1994)\nUS 12\" Vinyl\n\"Side A\"\n\"Side B\"\nUK CD\nUK 12\" Vinyl\n\"Side A\"\n\"Side B\""}
{"id": "2014231", "revid": "125603837", "url": "https://it.wikipedia.org/wiki?curid=2014231", "title": "Maria Lucrezia Zileri dal Verme", "text": "Biografia.\nNacque da una nobile famiglia parmense: suo padre fu podest\u00e0 di Parma e ricopr\u00ec la carica di capo dell'amministrazione dei palazzi reali del ducato; una delle sue sorelle abbracci\u00f2 la vita religiosa nella Societ\u00e0 del Sacro Cuore di Ges\u00f9 e un fratello, volontario per la difesa di Pio IX, cadde in battaglia nel 1862.\nDurante l'infanzia soggiorn\u00f2 a Vicenza e Ferrara, dove la sua famiglia era stata confinata: fu allieva delle dame orsoline di Parma. Rifiutata una proposta di matrimonio, contro la volont\u00e0 del padre (che, rimasto vedovo, nel 1871 divenne un sacerdote della Compagnia di Ges\u00f9), il 7 luglio del 1858 Drusilla entr\u00f2 nella congregazione delle orsoline e il 21 novembre del 1859 emise la sua professione dei voti, assumendo il nome religioso di Maria Lucrezia (quello di sua madre).\nFu maestra delle novizie e, nel 1886 venne eletta superiora del convento: con l'appoggio di papa Leone XIII riform\u00f2 il suo istituto indirizzando il suo apostolato verso i nuovi bisogni della societ\u00e0 e all'opera missionaria: la Santa Sede approv\u00f2 la nuova congregazione (detta delle Orsoline del Sacro Cuore di Ges\u00f9) l'8 maggio 1899.\nIl culto.\nNel 1939 inizi\u00f2 la fase diocesana del suo processo di beatificazione: la causa venne introdotta il 28 ottobre del 1975. Decretatane l'eroicit\u00e0 delle virt\u00f9, il 21 dicembre del 1991 papa Giovanni Paolo II le ha riconosciuto il titolo di venerabile."}
{"id": "2014242", "revid": "729019", "url": "https://it.wikipedia.org/wiki?curid=2014242", "title": "Pietro Caruso", "text": "Questore di Roma sotto l'occupazione tedesca, sino al 4 giugno 1944, fu condannato a morte dall'Alta corte di giustizia per le sanzioni contro il fascismo.\nBiografia.\nFiglio del Prof. Cosimo Caruso e di Giuseppina Pisanti, \u00e8 ultimo di cinque figli. All'et\u00e0 di otto anni fu mandato nel Collegio di San Lorenzo ad Aversa. Acquisito il Diploma di Istituto Tecnico nel 1917, frequent\u00f2 il corso da allievo ufficiale di complemento (tenuto presso il Palazzo Reale di Caserta) facendo parte della terza compagnia comandata dal Tenente Mercuri. Conseguito il grado di aspirante, fu assegnato a un reggimento di bersaglieri e part\u00ec per il fronte nella met\u00e0 dell'anno 1918, poco prima del termine della prima guerra mondiale.\nNell'immediato dopoguerra prese parte all'impresa di Fiume seguendo Gabriele D'Annunzio. In seguito fu vittima di una truffa intentata nei suoi confronti da tali avvocato Vincenzo Albano e ingegnere De Falco, che gli fece perdere la somma (allora considerevole) di 70.000 lire. Nonostante la condanna di uno dei truffatori, non riusc\u00ec a recuperare il denaro perso, motivo per il quale contrasse una forma di malattia nervosa da stress che gli caus\u00f2 anche un'alopecia da cui, in seguito, guar\u00ec. Pietro Caruso si iscrisse al Partito Nazionale Fascista sin dal 1\u00ba febbraio 1921 aderendo alla squadra d'azione \"Serenissima\" di Napoli allora comandata da Domenico Mancuso e partecip\u00f2 alla marcia su Roma il 28 ottobre 1922.\nIl 3 marzo 1923 si arruol\u00f2 nella Milizia volontaria per la sicurezza nazionale con il grado di capomanipolo (essendo ufficiale dei bersaglieri) e successivamente pass\u00f2 nella specialit\u00e0 della Milizia portuaria. Rimase nei ruoli della Milizia portuaria sino al 1925 quando pass\u00f2 alla Milizia ferroviaria nella quale rimase sino al 1927. Da tale data rientr\u00f2 nei ruoli della Milizia portuaria e fu assegnato nella legione di Genova. Da questa citt\u00e0 fu trasferito a Livorno, quindi nuovamente a Genova, poi a Venezia, a Trieste, Sabaudia, a Genova un'altra volta, a Venezia, di nuovo a Trieste, a Zara ed infine a Trieste. A Napoli nel 1933, a seguito di presunti ammanchi, era stato istruito contro di lui un procedimento penale, dal quale usc\u00ec con un proscioglimento.\nDurante il periodo nel quale prest\u00f2 servizio a Zara, fece parte del tribunale Straordinario della Dalmazia, istituito dal Governatore Giuseppe Bastianini e composto anche dal generale Gherardo Magaldi (presidente), dal tenente colonnello Vincenzo Serrentino.\nIl nome di Pietro Caruso figura nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Jugoslavia per crimini di guerra.\nA Trieste, dove rimase sino al gennaio 1944, al comando della 3\u00aa Legione Portuaria e raggiungendo il grado di primo seniore corrispondente a quello di tenente colonnello organizz\u00f2 il sequestro dell'oro agli ebrei locali. A Trieste conobbe Tullio Tamburini, nuovo capo della Polizia della RSI, che presolo in simpatia dal 5 gennaio 1944 lo nomin\u00f2 questore a Verona mantenendo questa carica nella citt\u00e0 solo una quindicina di giorni per dirigere l'ordine pubblico in occasione del processo di Verona contro i firmatari dell'Ordine del giorno Grandi. Caruso assistette all'esecuzione dei condannati a morte dal tribunale speciale, in qualit\u00e0 di questore.\nQuestore di Roma.\nSempre per interessamento di Tamburini fu successivamente destinato alla Questura di Roma e il primo giorno in cui assunse le funzioni (2 febbraio del 1944) gli fu ordinato di recarsi a dirigere un rastrellamento: non riconosciuto, fu lui stesso fermato, trasportato in caserma e rilasciato dopo alcune ore.\nQuando si insedi\u00f2 alla Questura di Roma constat\u00f2 che i rapporti tra le autorit\u00e0 italiane e i tedeschi erano di assoluta subordinazione e non di collaborazione in quanto \u00abessi [i tedeschi, n.d.r.] impartivano ordini tassativi ai quali non ammettevano repliche o discussioni di sorta\u00bb. Pietro Caruso (come risulta dagli atti del suo processo) trov\u00f2 che gi\u00e0 funzionavano in Roma le squadre speciali di Pietro Koch e di Giuseppe Bernasconi. Tali squadre non avevano alcun rapporto di subordinazione con la Questura di Roma e agivano in modo autonomo senza rendere conto alcuno degli arresti e delle requisizioni da esse eseguite. Tra gli ordini che eman\u00f2 quello di arresto per Tot\u00f2, che fu costretto a nascondersi, insieme ai fratelli De Filippo a causa di alcuni argomenti trattati a teatro non consentiti dal regime.\nPietro Caruso, che ebbe a lamentarsi con il capo e con il vicecapo della Polizia del modus operandi delle formazioni autonome, dovette collaborare con la squadra speciale di Pietro Koch.\nVia Rasella.\nIl 23 marzo 1944 Pietro Caruso si trovava presso i locali del Partito Fascista Repubblicano siti in Via Veneto e subito dopo l'attentato di via Rasella, allertato si rec\u00f2 sul posto. Lungo il percorso Erminio Rossetti, un milite portuario che gli faceva da autista, mentre guidava la vettura di Caruso in Via Quattro Fontane, rimase ucciso da un colpo d'arma da fuoco sparato dai tedeschi che lo avevano preso per un partigiano. In via Rasella il generale Kurt M\u00e4lzer che nel frattempo era giunto sul posto, richiese la disponibilit\u00e0 della polizia italiana cos\u00ec Caruso rientr\u00f2 a via Veneto per dirigere le indagini.\nI comandi tedeschi stabilirono di operare la rappresaglia in risposta all'attentato e di condurre alla fucilazione i prigionieri che erano gi\u00e0 stati condannati a morte, all'ergastolo o che erano sotto processo per reati passibili di condanna capitale. Verificato un numero insufficiente di prigionieri nelle carceri tedesche di via Tasso, Caruso fu chiamato da Herbert Kappler, comandante tedesco della Gestapo di Roma, a stilare un elenco di almeno 80 persone da giustiziare. Caruso protest\u00f2 per l'elevato numero di vittime richieste e sugger\u00ec di portarne il numero a 50. Nonostante il parere negativo di Kappler Caruso replic\u00f2 che per il momento si sarebbe dovuto accontentare di 50 nominativi. Al riguardo Caruso dichiar\u00f2, nell'udienza del 20 settembre 1944, che in ogni caso avrebbe dovuto parlarne con il Ministro dell'interno Guido Buffarini Guidi che sapeva essere a Roma all'Hotel Excelsior. Intanto Caruso diram\u00f2 l'ordine alla polizia di proseguire le indagini in via Rasella e di arrestare eventuali sospetti.\nPietro Caruso, nella sua deposizione al processo, cos\u00ec ricostru\u00ec gli accadimenti: \"Nelle prime ore del mattino per scaricarmi da questa grave responsabilit\u00e0 andai da Buffarini Guidi all'Albergo Excelsior. L\u00e0 ci furono delle difficolt\u00e0 perch\u00e9 il ministro dormiva. Forzai la consegna. Egli mi ricevette a letto. Gli dissi quello che era successo, cio\u00e8 che Kappler mi aveva chiesto prima 80 poi 50 uomini da far fucilare per l'attentato di via Rasella. \u00abIo mi rimetto a voi\u00bb dissi. Speravo che il Ministro avesse provveduto direttamente con Kappler. Mi disse \"Che cosa posso fare? Bisogna che tu glieli dia se no chiss\u00e0 cosa succede. S\u00ec, s\u00ec, dalli\". \nRientrato in questura Caruso fu richiamato da Kappler il quale gli ricord\u00f2 di essere sempre in attesa della lista e che nella compilazione sarebbe stato affiancato da Pietro Koch. Caruso replic\u00f2 di non avere un numero sufficiente di prigionieri con i requisiti richiesti da Kappler cos\u00ec quest'ultimo sugger\u00ec di inserire anche dei nominativi ebrei. Caruso diede ordine di preparare una lista provvisoria.\nQuando il 24 marzo incominci\u00f2 l'eccidio delle Fosse Ardeatine la lista in preparazione presso la polizia italiana non risultava ancora pronta pertanto Herbert Kappler decise di far prelevare dai propri uomini i prigionieri direttamente dal carcere di Regina Coeli. Il sottotenente Tunnat, esasperato dai ritardi della polizia italiana nel compilare la lista, decise di prelevare a casaccio una trentina di prigionieri. Caruso fu allertato telefonicamente dal commissario Alianello e i due funzionari di polizia decisero pertanto di operare la sostituzione dei nominativi gi\u00e0 presenti nella lista con quelli che erano gi\u00e0 stati prelevati dai tedeschi. L'operazione di sostituzione fu lasciata nelle mani del commissario Raffaele Alianello e del direttore del carcere Donato Carretta. Da un controllo risultavano undici gli uomini prelevati e non figuranti sulla lista quindi si operarono le undici sostituzioni. Alianello elimin\u00f2 gli otto nominativi degli ebrei presenti in lista poich\u00e9 a suo giudizio non avevano responsabilit\u00e0 e in accordo con Carretta fu escluso anche un nominativo che i due funzionari ritennero meno colpevole. Per raggiungere le undici sostituzioni Carretta escluse un condannato che si trovava in infermeria e un altro che non era all'interno del carcere.\nSempre nell'udienza del 20 settembre 1944 il Caruso, durante la sua deposizione ebbe a dichiarare di non aver preparato lui direttamente la lista delle persone da giustiziare, lista peraltro in parte redatta da Pietro Koch e che per completarla dette incarico al Capo di Polizia Ferrara sostenendo di non conoscere nessuno dell'elenco a eccezione di Maurizio Giglio e che apprese per telefono da commissario Alianello che erano state operate 10 sostituzioni dalla lista predisposta.\nIl 4 giugno 1944, mentre gli anglo-americani si apprestavano a entrare in Roma, Caruso, alla guida di una delle ultime autocolonne, si dirigeva verso nord, con una Alfa Romeo. La vettura di Caruso perse il contatto con la colonna a causa delle ripetute incursioni aeree alleate, perdendosi nella zona del lago di Bracciano, per sfuggire ai mitragliamenti aerei, and\u00f2 a scontrarsi con un albero. Pietro Caruso (insieme a un milite) rimase ferito riportando la frattura del femore ed altre ferite pi\u00f9 lievi. Un'ambulanza tedesca lo trasport\u00f2 all'Ospedale di Viterbo. Nessuno fece caso all'identit\u00e0 del ferito a eccezione di un avvocato romano, casualmente presente, che lo riconobbe. Partiti i tedeschi che non lo potevano portare con loro, attese l'arrivo degli Alleati che lo presero prigioniero e lo avviarono al carcere di Regina Coeli dopo una breve degenza presso l'Ospedale di Bagnoregio.\nIl processo contro Caruso.\nIl linciaggio di Carretta.\nLa notizia del processo contro Caruso ebbe ampia eco a Roma e presto sui muri della citt\u00e0 comparve la scritta \"Morte a Caruso\".\nLa notte del 18 Caruso fu trasportato al Palazzo di Giustizia e alloggiato in una piccola stanzetta dove era stata sistemata una branda. \nIl processo contro Caruso si sarebbe dovuto aprire ufficialmente il 18 settembre 1944, ma poco prima del suo inizio la folla, aizzata da Maria Ricottini che urlava di aver avuto un figlio ucciso alle Ardeatine, invase l'aula del palazzo di Giustizia e, non trovandolo nella sala, se la prese con Donato Carretta, ex direttore del carcere di Regina Coeli, presente in aula come testimone d'accusa. Carretta fu malmenato e legato ai binari del tram perch\u00e9 il mezzo gli passasse sopra ma il conduttore coraggiosamente si rifiut\u00f2 di compiere tale manovra. Carretta fu poi gettato nel Tevere, colpito a morte con un remo di una imbarcazione, e successivamente appeso a testa in gi\u00f9 all'entrata di Regina Coeli. Solo in seguito, secondo alcune fonti, si venne a sapere che in realt\u00e0 la donna aveva mentito e oltre a non aver nessun parente morto alle Ardeatine, non aveva nemmeno figli. Il processo fu sospeso e riprese due giorni dopo.\nIl processo.\nIl processo dopo il linciaggio di Carretta era stato rinviato per riprendere due giorni dopo la sede fu spostata a Palazzo Corsini alla Lungara.\nIl 20 settembre 1944 si svolse il breve dibattimento che vide Caruso processato insieme al suo segretario Roberto Occhetto.\nTra i magistrati si trovava anche Mario Berlinguer, padre del futuro segretario del PCI. Le accuse contro Caruso riguardavano il collaborazionismo, la violazione della basilica di San Paolo e la partecipazione alla stesura della lista di ostaggi fucilati alle Fosse Ardeatine.\nNel corso del processo Caruso rivendic\u00f2 la propria adesione al Fascismo e richiestogli per quale motivo fosse diretto verso il nord ribad\u00ec \"La mia fuga da Roma deve essere interpretata come un'ulteriore adesione al fascismo repubblicano\". Furono fatti poi entrare tutti i testimoni dell'accusa. Tra i primi ad essere citato fu l'ex direttore del carcere Donato Carretta al cui nome il presidente del tribunale replic\u00f2 \"\"C'\u00e8 l'atto di morte\".\"\nL'avvocato difensore di fiducia Francesco Spezzano tent\u00f2 di ottenere un rinvio argomentando che non si pu\u00f2 tenere un processo a soli due giorni dal drammatico linciaggio di Carretta e che \u00e8 impossibilitato inoltre a far testimoniare i principali testimoni a discarico che si sono tutti trasferiti nei territori sotto l'autorit\u00e0 della Repubblica Sociale Italiana. La Corte si ritir\u00f2 per esaminare le eccezioni sollevate dalla difesa ma alle 10.37 queste furono tutte respinte. A Caruso l'accusa chiese conto del quantitativo d'oro, gioielli e denaro rinvenuto nella sua vettura e Caruso replic\u00f2 che si trattava di beni sequestrati e che era suo compito trasferirli nella disponibilit\u00e0 del ministero dell'interno che si trovava al nord.\nCaruso fu chiamato anche a rendere conto dell'irruzione compiuta non dalla polizia ma dal reparto comandato da Pietro Koch nella basilica di San Paolo fuori le mura la notte fra il 3 e il 4 febbraio 1944 in cui era stata violata l'extraterritorialit\u00e0 della Santa Sede. Alle proteste dell\"'Osservatore Romano\" Caruso aveva replicato che a violare l'extraterritorialit\u00e0 erano state le autorit\u00e0 ecclesiastiche che avevano permesso di concentrare nella chiesa uomini e armi che presumibilmente svolgevano attivit\u00e0 contro le autorit\u00e0 della RSI. Il giorno seguente le proteste del Vaticano Caruso aveva fatto pubblicare sul \"Messaggero\" le foto degli arrestati tra cui il generale Adriano Monti con ancora indosso l'abito talare.\nNel pomeriggio sfilarono i testimoni quasi tutti convocati dall'accusa. Per la difesa intervenne monsignor Antonio Tommaso Videmari che testimoni\u00f2 come Caruso si fosse impegnato per ottenere la liberazione di un sacerdote ed avesse esteso la protezione anche ad altri ecclesiastici. Videmari parl\u00f2 anche della lotta di Caruso contro i borsaneristi. \nIl mattino seguente Caruso fu condannato a morte tramite fucilazione alla schiena mentre Occhetto a trent'anni di prigione nonostante l'accusa avesse richiesto anche per lui la pena di morte. Nella sentenza di condanna a morte pronunciata dall'Alta Corte di Giustizia per le sanzioni contro il Fascismo si legge \u00abil Caruso che pur ebbe a sentire la repugnanza di quanto gli si chiedeva, ritenne di conferire nelle prime ore del giorno con il Ministro dell'interno Guido Buffarini Guidi, alloggiato all'Albergo Excelsior\". Secondo alcune testimonianze il colonnello John Pollock durante una pausa del dibattimento avvicin\u00f2 Caruso e gli espresse rincrescimento per non poter fare nulla per aiutarlo e aggiungendo: \"\u00c8 stato un bravo poliziotto\".\nLa fucilazione.\nRicevuta la notizia della sentenza capitale Caruso scrisse un'ultima lettera alla moglie:\nInvi\u00f2 inoltre una copia del \"De Vita Christiana\" di Sant'Agostino alla figlia con la seguente dedica: \u00abA te Vanina figlia mia bella e dolcissima questo libro di consigli e di preghiere che mi hanno fatto affrontare con serenit\u00e0 e con la fede in Cristo anche l'estremo supplizio. Iddio ti benedica. Roma 22 settembre 1944\u00bb.\nCaruso fu giustiziato il 22 settembre 1944, due giorni dopo il processo, nel cortile del Forte Bravetta a Roma. Oltre al colonnello Pollock (in rappresentanza delle forze alleate) assistettero all'esecuzione il consigliere di Corte d'Appello addetto all'Alta Corte, Francesco De Scisciolo, e il cancelliere Bruno Moser, col medico delle carceri Mario Spallone.\nGiunto sul luogo dell'esecuzione Caruso rifiut\u00f2 di farsi portare a braccia ma si trascin\u00f2 con le stampelle fino alla sedia. Fu invece aiutato a prendere posto sulla sedia, operazione che da solo gli risultava impossibile vista la gamba spezzata.\nPochi istanti prima della fucilazione Caruso grid\u00f2 \u00abViva l'Italia\u00bb e subito dopo \u00abmirate bene\u00bb."}
{"id": "2014243", "revid": "89688", "url": "https://it.wikipedia.org/wiki?curid=2014243", "title": "Guru Guru Pon Chan", "text": ""}
{"id": "2014247", "revid": "19380804", "url": "https://it.wikipedia.org/wiki?curid=2014247", "title": "Meta-Wiki", "text": ""}
{"id": "2014249", "revid": "297059", "url": "https://it.wikipedia.org/wiki?curid=2014249", "title": "Capitolo (scout)", "text": ""}
{"id": "2014261", "revid": "767487", "url": "https://it.wikipedia.org/wiki?curid=2014261", "title": "I guappi", "text": "I guappi \u00e8 un film del 1974 diretto da Pasquale Squitieri.\nTrama.\nA Napoli, alla fine del XIX secolo, Nicola Bellizzi, uno dei tanti scugnizzi senza famiglia cresciuti per strada, dopo essersi fatto un nome come \"Coppola Rossa\" ed essere finito in riformatorio, decide di dedicarsi con tutte le forze a studiare per diventare avvocato. Vorrebbe mantenersi fuori dai guai, ma appena arrivato nel nuovo quartiere si scontra con il boss locale, don Gaetano. Dopo un duello a colpi di rasoio, interrotto dall'arrivo della polizia giusto prima che scorra il sangue, don Gaetano si convince che Nicola sia un uomo di valore e lo prende sotto la propria protezione, presentandolo al gran consiglio della camorra che lo affilia come picciotto onorato. Nicola, per poter perseguire il proprio ideale di giustizia, si ritrova cos\u00ec suo malgrado legato per la vita alla criminalit\u00e0.\nIl delegato di polizia Aiossa, dal fosco passato criminale, per riuscire a catturare don Gaetano, che crede responsabile dell'omicidio di Vincenzo \"'o Pazzariello\", fa arrestare per una notte la sua donna, Lucia, e la violenta in cella. Don Gaetano affronta Aiossa e cade nella trappola. Accusato del tentato omicidio del poliziotto, su ordine della camorra, Don Gaetano affronta il processo con piglio da \"guappo\", pronto a finire i suoi giorni in prigione. Nel frattempo Aiossa provvede ad arrestare, con la delazione di Gigino 'o Carognone, delazione necessarie perch\u00e9 Don Gaetano rifiuta di parlare finanche sotto tortura, anche alcuni capi della camorra.\nInizia il processo con l'esito che sembra scontato di condanna, ma in aula, grazie alla testimonianza cruciale di Lucia, il fresco avvocato Nicola riesce a farlo assolvere dimostrando che ha aggredito Aiossa per vendicare un'offesa al proprio onore e non su mandato della camorra. L'accusa decade e Aiossa viene arrestato per falsa testimonianza, mentre tutti gli imputati vengono prosciolti e se ne dispone la scarcerazione.\nUna volta libero, don Gaetano viola per\u00f2 per ben due volte le ferree regole dell'onorata societ\u00e0, segnando il proprio destino: prima riprende con s\u00e9 la disonorata Lucia, invece di ripudiarla o addirittura ucciderla; poi, si rifiuta di uccidere l'amico Nicola, quando questi concede rifugio nella propria casa a Gigino 'o Carognone, condannato a morte dalla camorra per aver fatto finire in galera alcuni dei propri membri. La loro amicizia \u00e8 fatale per entrambi: Don Gaetano viene massacrato per strada, mentre Nicola \u00e8 pugnalato a morte in aula di tribunale, proprio dal giovane scugnizzo che sta difendendo."}
{"id": "2014264", "revid": "729019", "url": "https://it.wikipedia.org/wiki?curid=2014264", "title": "Ko Mak", "text": "Ko Mak (chiamata anche \"Koh Mak\") \u00e8 un'isola della Thailandia orientale, appartenente all'arcipelago di Ko Chang (che conta 189 isole, molte delle quali appartenenti ad aree protette come parchi naturali o riserve marine). Amministrativamente l'isola e tutto l'arcipelago fanno parte della provincia di Trat.\nSi trova nel Golfo di Thailandia a circa 20\u00a0km dalla costa e a 40\u00a0km dalla citt\u00e0 di Trat. \u00c8 raggiungibile dal continente in circa 45 minuti su una barca veloce.\nLa rivista britannica \"Sunday Times\" ha incluso Ko Mak nella classifica delle 10 localit\u00e0 pi\u00f9 belle del mondo ancora sconosciute al turismo di massa.\nCon appena 16\u00a0km di estensione, Ko Mak \u00e8 un'isola prevalentemente pianeggiante, caratterizzata da un tratto collinare interno che non supera i 150\u00a0m di altezza sul livello del mare. I circa 360 abitanti sono dediti principalmente alla pesca, alla coltivazione della palma da cocco e del caucci\u00f9.\nVenduta dal Re Rama V a una ricca famiglia di aristocratici cinesi, l'isola \u00e8 finora sfuggita al turismo di massa. La famiglia che controlla il 90% dell'isola sta gradualmente consentendo la nascita di un piccolo mercato turistico e immobiliare, orientato soprattutto all'ecoturismo.\nUn regolamento ufficiale dell'isola limita le costruzioni ad un'altezza superiore a 3 piani, vieta l'apertura di Go Go Bar e l'uso delle moto d'acqua.\nNote.\nLa pace che vi regna, unita ad acque cristalline, l'assenza di luoghi di ritrovo rumorosi, la dolcezza, delicatezza, serenit\u00e0 della popolazione residente ne fanno oltre che un luogo fra i pi\u00f9 belli al mondo, un vero paradiso terrestre"}
{"id": "2014266", "revid": "161374", "url": "https://it.wikipedia.org/wiki?curid=2014266", "title": "Mamma mia!", "text": ""}
{"id": "2014267", "revid": "17654", "url": "https://it.wikipedia.org/wiki?curid=2014267", "title": "Mamma mia! (film)", "text": ""}
{"id": "2014272", "revid": "287204", "url": "https://it.wikipedia.org/wiki?curid=2014272", "title": "Pingelap", "text": "Pingelap \u00e8 un atollo delle Isole Caroline. \nAmministrativamente \u00e8 una municipalit\u00e0 del Distretto Pohnpei Altre Isole, dello Stato di Pohnpei, uno degli Stati Federati di Micronesia.\nGeografia fisica.\nPingelap ha una superficie di 1,8\u00a0km\u00b2 ed \u00e8 l'atollo pi\u00f9 a sud della Micronesia, ed ha una popolazione di circa 360 persone (stima del 2008), la cui principale attivit\u00e0 economica \u00e8 la pesca. La lingua parlata \u00e8 il Pingelapese e l'inglese.\nAcromatopsia e tifoni.\nLa scarsa popolazione dell'atollo \u00e8 dovuta a fattori climatici, come il tifone del 1775 (mor\u00ec il 90% degli abitanti), e questo, probabilmente ha causato un aumento dell'incidenza dell'acromatopsia, una malattia genetica che non permette agli abitanti di visualizzare i colori.."}
{"id": "2014287", "revid": "399", "url": "https://it.wikipedia.org/wiki?curid=2014287", "title": "Villa De Cristoforo", "text": "Villa De Cristoforo \u00e8 un edificio residenziale ubicato in via Palizzi, sul Vomero, a Napoli. Rappresenta un esempio di architettura liberty.\nLa villa venne realizzata, tra il 1912 e il 1914, dall'architetto Michele Platania. La struttura si sviluppa con impianto ad \"L\" digradante sul lato panoramico. Si svolge su tre piani, compreso lo zoccolo del primo piano che ospita una pregevole terrazza chiusa da una balaustra in ferro battuto, saldata a dei piccoli ritti in pietra. \nLe decorazioni sono sobrie, caratterizzate dalle fasce orizzontali e verticali."}
{"id": "2014295", "revid": "767487", "url": "https://it.wikipedia.org/wiki?curid=2014295", "title": "Resistenza multifarmaco", "text": "La resistenza multifarmaco \u00e8 un fenomeno caratterizzato dalla contemporanea resistenza di elementi patogeni verso antibiotici con diversa struttura e diversa modalit\u00e0 d'azione.\nEziologia.\nAlcune resistenze possono svilupparsi in seguito a mutazioni genetiche.\nEsempi.\nAlcuni elementi patogeni che mostrano resistenza multifarmaco sono la Neisseria gonorrhoeae e lo Staphylococcus aureus."}
{"id": "2014307", "revid": "121240", "url": "https://it.wikipedia.org/wiki?curid=2014307", "title": "Transizione IPV4/IPV6", "text": ""}
{"id": "2014311", "revid": "287204", "url": "https://it.wikipedia.org/wiki?curid=2014311", "title": "Palazzo Avena", "text": "Il Palazzo Avena \u00e8 un palazzo di Napoli, ubicato tra piazza Fuga e via Lordi, al Vomero.\nL'edificio originariamente era costituito solo dalla facciata d'ingresso della settecentesca \"Villa Ruffo\" (o \"Villa Palazzolo\" o \"Villa Haas\"); essa venne completamente rifatta, tra il 1927 e il 1928, da Adolfo Avena, su commissione dell'Alto Commissario della Provincia di Napoli Gustavo Giovannoni per la risistemazione del piazzale di fronte alla Funicolare Centrale, che venne inaugurata nel 1928.\nAvena conserv\u00f2 nel suo rifacimento il portale, mentre il resto fu rifatto completamente in stile eclettico con innesti Liberty. Notevole \u00e8 il prospetto su via Lordi, innalzato in uno stile che si avvicina alle avanguardie architettoniche nord-europee.\nIl cardinale Ruffo acquist\u00f2 la villa settecentesca dal ministro Donato Tommasi per abitarvi. Alla sua morte, i nipoti vendettero la propriet\u00e0 alla parente principessa di Palazzolo, i discendenti della quale la vendettero a sua volta ad i fratelli Enrico e Clemente Haas."}
{"id": "2014313", "revid": "14691", "url": "https://it.wikipedia.org/wiki?curid=2014313", "title": "Xang\u00f4", "text": ""}
{"id": "2014321", "revid": "4711", "url": "https://it.wikipedia.org/wiki?curid=2014321", "title": "Seton Hall", "text": ""}
{"id": "2014324", "revid": "174925", "url": "https://it.wikipedia.org/wiki?curid=2014324", "title": "Ascia bipenne", "text": ""}
{"id": "2014327", "revid": "1480390", "url": "https://it.wikipedia.org/wiki?curid=2014327", "title": "Villa Pappone", "text": "Villa Pappone \u00e8 una storica residenza di Napoli, ubicata in salita del Casale di Posillipo.\nStoria.\nLa villa venne progettata ed eretta nel 1912 su disegno di Gregorio Botta, su commissione del cavaliere del lavoro Francesco Pappone.\nDescrizione.\nL'abitazione \u00e8 concepita come villino plurifamiliare, si erge su quattro piani. La facciata presenta notevoli decorazioni Liberty in stucco, mentre, il portone d'ingresso presenta una magnifica pensilina in ferro battuto e vetrate policrome.\nL'ornamento del prospetto \u00e8 impostato su una decorazione basata sul disegno dei fiori, oggetto dell'attivit\u00e0 industriale del cavaliere del lavoro Francesco Pappone; anche le maioliche sugli stipiti presentano questa decorazione floreale."}
{"id": "2014331", "revid": "113228603", "url": "https://it.wikipedia.org/wiki?curid=2014331", "title": "Transflutrina", "text": "La transflutrina \u00e8 un insetticida piretroide di sintesi, caratterizzato da rapida azione e bassa persistenza. Ha formula molecolare C15H12Cl2F4O2 ed appartiene ai Piretroidi di Tipo I essendo priva di gruppo cianogeno.\nDiffonde lentamente a temperatura ambiente e possiede una elevata resistenza alla degradazione termolitica ( 5h a 200 \u00b0C ). La sua elevata soglia di termolabilit\u00e0 la rende ideale come composto base all'interno dei comuni diffusori elettrici contro le zanzare e le mosche, mentre in forma liquida (talvolta anche utilizzata tramite aerosolizzazione) si dimostra efficace contro scarafaggi e \"Blattella germanica\".\n\u00c8 una sostanza relativamente volatile e agisce per contatto e per inalazione, interferendo sul sistema nervoso centrale a livello della trasmissione assonale dell'impulso nervoso causando una stimolazione ripetuta di breve durata.\nAl momento non sono noti studi di settore che abbiano correlato l'esposizione alla Transflutrina con fenomeni mutagenici e/o cancerogenici. Nel 2005 uno studio di settore non ha escluso la cancerogenicit\u00e0 della Transflutrina sulle cellule mucosali umane.\nUno studio del 2011 ha appurato che elevate dosi di Transflutrina somministrata per via orale possono indurre alterazioni citotossiche e successivo instaurarsi di processi oncogenici nelle cellule di rivestimento del tratto urinario di un gruppo di topi. "}
{"id": "2014336", "revid": "1573940", "url": "https://it.wikipedia.org/wiki?curid=2014336", "title": "Independent Women's Football League", "text": "La Independent Women's Football League (IWFL) \u00e8 la prima in ordine di creazione delle tre leghe di football americano a 11 femminile degli Stati Uniti (le altre sono la Women's Football Alliance e la Women's Spring Football League). Fondata nel 2000, ha cominciato l'attivit\u00e0 nel 2001. Comprende 41 squadre situate negli Stati Uniti d'America e nel Canada.\nSquadre.\nNorth Atlantic 1: Boston Militia, New York Sharks, D.C. Divas, Baltimore Nighthawks, Central PA Vipers, Pittsburgh Passion\nSouth Atlantic 1: Miami Fury, Atlanta Xplosion, Orlando Mayhem, Palm Beach Punishers\nMidwest 1: Chicago Force, Detroit Demolition, Wisconsin Wolves, Columbus Phantoms, Wisconsin Warriors\nNorth Atlantic 2: Montreal Blitz, Manchester Freedom, Southern Maine Rebels, New England Intensity, Holyoke Hurricanes\nSouth Atlantic 2: Cape Fear Thunder, Carolina Phoenix, Carolina Queens\nMidsouth 2: Louisiana Fuel, Shreveport Aftershock, Clarksville Fox\nPacific Northwest: Seattle Majestics, Corvallis Pride, Portland Shockwave, Santa Rosa Scorchers, Sacramento Sirens, Redding Rage\nPacific Southwest: California Quake, Tucson Monsoon, Las Vegas Showgirlz, Southern California Breakers, New Mexico Menace\nMidsouth: Kansas City Tribe, Iowa Crush, Dallas Diamonds"}
{"id": "2014337", "revid": "190382", "url": "https://it.wikipedia.org/wiki?curid=2014337", "title": "Iwfl", "text": ""}
{"id": "2014338", "revid": "123083748", "url": "https://it.wikipedia.org/wiki?curid=2014338", "title": "F\u00fchrergeburtstag", "text": "Il F\u00fchrergeburtstag (in tedesco letteralmente \"giorno di nascita del F\u00fchrer\"), o F\u00fchrertag, era una festa nazionale tedesca celebrata nella Germania nazista tra il 1933 e il 1945 il 20 aprile, giorno di nascita del F\u00fchrer Adolf Hitler.\nNel romanzo ucronico Fatherland (Robert Harris 1992), ambientato in un 1964 dove la Germania ha vinto la Seconda guerra mondiale, questa festa, per volere di Hitler, dal 1959 ha pi\u00f9 importanza della Pasqua cristiana."}
{"id": "2014339", "revid": "75435", "url": "https://it.wikipedia.org/wiki?curid=2014339", "title": "Ucronico", "text": ""}
{"id": "2014340", "revid": "75435", "url": "https://it.wikipedia.org/wiki?curid=2014340", "title": "F\u00fchrertag", "text": ""}
{"id": "2014344", "revid": "84184", "url": "https://it.wikipedia.org/wiki?curid=2014344", "title": "Villa a Trentaremi", "text": "Villa a Trentaremi \u00e8 un edificio residenziale ubicato a Napoli, in discesa Gaiola a Posillipo.\nLa villa, che sorge sul promontorio di Trentaremi, \u00e8 immersa nel verde, per cui non \u00e8 visibile sia dal cielo che dal mare.\nL'edificio \u00e8 appartenuto all'ambasciatore inglese; l'attuale struttura \u00e8 stata ricostruita dopo la seconda guerra mondiale sul sito della precedente. Il progetto \u00e8 dell'architetto Massimo Nunziata e risale al 1954; essa costituisce un elegante esempio di razionalismo italiano che lega architettura e natura in un unico ambiente. La struttura razionalista si articola attorno ad un atrio che si eleva su tre piani; le camere sono distribuite attorno a questo ambiente e sono raggiungibili attraverso una scala in legno. Recentemente sono state apportate modifiche alla distribuzione degli ambienti ed \u00e8 propriet\u00e0 privata."}
{"id": "2014348", "revid": "767487", "url": "https://it.wikipedia.org/wiki?curid=2014348", "title": "Malaika (gruppo musicale)", "text": "I Malaika sono un gruppo musicale sudafricano di genere afropop/kwaito. Il loro album di debutto, \"Malaika\" (2004) ha raggiunto lo status di disco di platino in Sudafrica con oltre 350.000 copie vendute. In seguito hanno pubblicato altri due album, entrambi di successo e pluripremiati in Sudafrica: \"Vuthelani\" (2005) e \"Sekunjalo\" (2007).\nLa formazione del gruppo comprende Jabulani Herald Ndaba, Matshediso Florence Mholo, Bongani Kevin Nchang e il produttore Guffy Pilane. Ndaba, Nchang e Pilane avevano precedentemente militato in un gruppo musicale kwaito chiamato Stouters."}
{"id": "2014352", "revid": "599013", "url": "https://it.wikipedia.org/wiki?curid=2014352", "title": "Malaika (disambigua)", "text": "Malaika significa angelo in swahili. Significati derivati includono:"}
{"id": "2014354", "revid": "767487", "url": "https://it.wikipedia.org/wiki?curid=2014354", "title": "Uno scugnizzo a New York", "text": "Uno scugnizzo a New York \u00e8 un film del 1984, diretto da Mariano Laurenti.\nTrama.\nTrasferitosi nella Grande mela per fare fortuna, Nino ha il desiderio di tornare appena possibile nella sua amata Napoli. Nel frattempo sbarca il lunario consegnando latte a domicilio, e grazie alla sua simpatia \u00e8 benvoluto da tutti.\nDurante uno dei suoi giri in bicicletta, Nino conosce il \"collega\" afroamericano \"Matumba\", non altrettanto portato per la vendita porta a porta, con il quale stringe una simpatica amicizia. I due, squattrinati ma fantasiosi, ne inventano di tutti i colori per tirare su qualche soldo extra per invitare a cena l'algida Anna e la sua amica Lucy. \"Matumba\", verr\u00e0 anch'egli chiamato \"Nino\", perch\u00e9 il nome originale risulta difficile da ricordare. Il ragazzo di colore sembra per\u00f2 molto portato per la boxe, tanto da esser notato da Sammy, proprietario di una discoteca, ex allenatore e pieno di conoscenze nel mondo del pugilato. Nel frattempo Nino, che alla fine si innamora di Anna, la quale per\u00f2 \u00e8 corteggiata dal giovane spocchioso Morris, riesce a trovare un lavoro fisso come cantante in un ristorante.\nSammy continua a vedere il crescente talento sportivo di Matumba, e riesce a proporre una scommessa clandestina sul giovane afroamericano, attraverso un incontro pubblico contro Charlie Parkins, un pugile campione in carica nello Stato di New York. Anche Nino, scommette, per la vittoria del suo amico, ben cinquemila dollari, che gli serviranno per tornare in Italia.\nCanzoni.\nNel film sono presenti le seguenti canzoni:"}
{"id": "2014359", "revid": "599013", "url": "https://it.wikipedia.org/wiki?curid=2014359", "title": "Jos\u00e9 Milton Melgar", "text": "\u00c8 uno dei giocatori con pi\u00f9 gare giocate nella nazionale di calcio boliviana, con 89 presenze.\nCarriera.\nClub.\nDebutta a 20 anni nel Blooming, giocandovi fino al 1985, vincendo il titolo del 1984. Nel 1985 passa al Boca Juniors, in Argentina; diventa uno dei giocatori titolari del Boca, in tre anni gioca 92 partite del campionato di calcio argentino, segnando tre volte. Nel 1988 si trasferisce agli acerrimi rivali del Boca, il River Plate, giocando 23 partite di campionato. Nel 1989 torna in patria, al Club Bol\u00edvar; nel 1990 si trasferisce all'Oriente Petrolero, e nel 1991 al Blooming. Nel 1992 torna all'estero, giocando per i cileni dell'Everton di Vi\u00f1a del Mar. Nel 1993 torna brevemente il patria, vincendo il titolo nazionale con il The Strongest; nel 1994 passa ai cileni del Cobreloa. Nel 1997 termina la carriera al Club Blooming.\nNazionale.\nCon la nazionale di calcio della Bolivia ha giocato 89 partite, segnando sei reti e partecipando a varie edizioni della Copa Am\u00e9rica e al ."}
{"id": "2014363", "revid": "1573940", "url": "https://it.wikipedia.org/wiki?curid=2014363", "title": "Incontri internazionali di rugby a 15 di met\u00e0 anno 1989", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nEvento dell'anno \u00e8 il tour dei British and Irish Lions che centrano il successo nella serie di test contro i Wallabies\nI Tour \"Down Under\".\nLe Selezioni europee sono ormai avvezze a visitare i paesi dell'emisfero australe e dell'Asia"}
{"id": "2014364", "revid": "1305772", "url": "https://it.wikipedia.org/wiki?curid=2014364", "title": "Lega Pallavolo Serie A", "text": "La Lega Pallavolo Serie A \u00e8 un consorzio che raccoglie le squadre partecipanti ai campionati di pallavolo maschile italiani di Superlega, Serie A2 e Serie A3 allo scopo di organizzarne l'attivit\u00e0 agonistica.\nDal 1990 assegna i Premi di Lega Pallavolo Serie A.\nNascita e scopi dell'associazione.\nLa Lega Pallavolo Serie A fu fondata a Bologna, citt\u00e0 dove ancora oggi ha la sua sede, il 7 giugno 1987, da 23 societ\u00e0 pallavolistiche che disputavano allora i campionati di Serie A1 e A2. Nel ruolo di primo Presidente fu scelto l'avvocato e deputato Carlo Fracanzani.\nGli scopi che si poneva la neonata associazione erano i seguenti:\nAttualmente aderiscono al Consorzio, presieduto da Massimo Righ i, le partecipanti ai campionati della Serie A.\nManifestazioni.\nIl ruolo pi\u00f9 importante che ha la Lega Pallavolo Serie A \u00e8 l'organizzazione dei campionati nazionali di Superlega, Serie A2 e Serie A3, attuata secondo precisi regolamenti che apposite commissioni s'impegnano a stilare e a far rispettare. Particolarmente importante l'attivit\u00e0 di ammissione ai campionati di Serie A dei club che ne fanno richiesta. Quest'ultima fase, che precede l'inizio dei tornei, avviene con regole che determinano l'idoneit\u00e0 alla partecipazione, la quale deriva dal possesso del titolo sportivo.\nOltre ai campionati di Superlega, Serie A2 e Serie A3, la Lega si occupa anche delle manifestazioni collegate al campionato, che negli ultimi anni sono cresciute di numero.\nAlla Coppa Italia, che dal 1997 \u00e8 divisa in due diverse competizioni per la Serie A1 e la A2, sono legate manifestazioni itineranti organizzate in collaborazione con gli organi regionali della FIPAV. Altra manifestazione itinerante \u00e8 la Supercoppa Italiana che viene assegnata al termine di una Final Four. Secondo la tradizione, la squadra vincitrice dello scudetto ha la possibilit\u00e0 di prendere in carico l'organizzazione dell'evento.\nL'impegno della Lega Pallavolo Serie A riguarda anche l'organizzazione dei tornei giovanili: la Boy League, riservata alla categoria U14, e la Junior League, destinata ai giovani u20 pi\u00f9 promettenti del panorama italiano.\nNel 2007 viene presentato un innovativo sistema elettronico, il cosiddetto \"Sport Moles - la Talpa,\" utile agli arbitri per una corretta valutazione dell'impatto del pallone sul terreno di gioco.\nSuccessore dello \"Sport Moles - la Talpa \u00e8 il Video Check,\" che fa il suo ingresso nel mondo della pallavolo nel 2012. Si tratta di un'accurata tecnologia e uno strumento in continua evoluzione che ogni anno vede implementare il suo utilizzo.\nSede e organigramma.\nLa sede della Lega Pallavolo Serie A in Via Giuseppe Rivani, 6 a Bologna. L'organigramma \u00e8 stato cos\u00ec definito nell'Assemblea di Lega del 15 maggio 2020:"}
{"id": "2014366", "revid": "110157", "url": "https://it.wikipedia.org/wiki?curid=2014366", "title": "Suchoj Log", "text": "Suchoj Log \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume \"Py\u0161ma\", 114\u00a0km a est del capoluogo Ekaterinburg; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2014367", "revid": "80339", "url": "https://it.wikipedia.org/wiki?curid=2014367", "title": "Suhoj Log", "text": ""}
{"id": "2014368", "revid": "80339", "url": "https://it.wikipedia.org/wiki?curid=2014368", "title": "Sukhoj Log", "text": ""}
{"id": "2014369", "revid": "80339", "url": "https://it.wikipedia.org/wiki?curid=2014369", "title": "Sukhoy Log", "text": ""}
{"id": "2014370", "revid": "80339", "url": "https://it.wikipedia.org/wiki?curid=2014370", "title": "Sukhoi Log", "text": ""}
{"id": "2014375", "revid": "599013", "url": "https://it.wikipedia.org/wiki?curid=2014375", "title": "Vladimir Soria", "text": "Carriera.\nClub.\nNel 1985 debutta nel campionato boliviano di calcio, giocando in 15 anni 451 gare, segnando 52 gol e vincendo otto titoli nazionali.\nNazionale.\nCon la nazionale di calcio della Bolivia ha giocato 51 partite, segnando una rete e partecipando a varie edizioni della Copa Am\u00e9rica e al ."}
{"id": "2014378", "revid": "729019", "url": "https://it.wikipedia.org/wiki?curid=2014378", "title": "EGREM", "text": "La EGREM (acronimo di \"Empresa de Grabaciones y Ediciones Musicales\") \u00e8 una etichetta discografica cubana, con sede a L'Avana.\nVenne fondata dal governo cubano nel 1964 dopo il trionfo della Rivoluzione cubana: tutte le etichette discografiche cubane del tempo furono nazionalizzate e riunite sotto un unico nome. Tali etichette erano: Panart (la prima etichetta discografica con sede a Cuba, fondata da Ram\u00f3n Sabat nel 1944), Gema, Fama, Corona e Duarte.\nLa EGREM possiede cinque studi di registrazione: \"Areito 101\", \"Areito 102\" e \"Calle 18\" a L'Avana, \"Siboney\" a Santiago di Cuba, pi\u00f9 uno studio itinerante per registrazioni live.\nNegli studi di registrazione della EGREM fu registrato il celebre disco Buena Vista Social Club nel 1996."}
{"id": "2014382", "revid": "1543377", "url": "https://it.wikipedia.org/wiki?curid=2014382", "title": "Villa Maderna", "text": "Villa Maderna \u00e8 un'abitazione privata ubicata a Napoli, in via del Parco Carelli.\nRappresenta un pregevole esempio di Razionalismo italiano, ideato da Davide Pacanowski seguendo le orme del Movimento Moderno.\nIl progetto risale al 1959.\nLa villa sorge su uno sperone roccioso impostato con le camere sul Golfo di Napoli. \nLa planimetria della villa ha uno schema ad \"L\"; essa \u00e8 impostata su due corpi di altezza differente, coniugati dalla scala del terrazzo, quest'ultimo coltivato a prato. Il soggiorno \u00e8 separato dal terrazzo da piccole serre triangolari, mentre gli interni sono pavimentati con maioliche di Vietri sul Mare.\nNel giardino circostante sorgono eucalipti, cipressi, pini domestici."}
{"id": "2014383", "revid": "767487", "url": "https://it.wikipedia.org/wiki?curid=2014383", "title": "I Muvrini", "text": "I Muvrini sono un gruppo musicale della Corsica che canta in lingua corsa, alternando la musica tradizionale corsa ad aperture alla musica pop contemporanea. Il nome del gruppo \u00e8 un omaggio a una pecora selvatica che vive nelle montagne della Corsica.\nIl gruppo nasce alla fine degli anni settanta attorno ai fratelli Jean-Fran\u00e7ois e Alain Bernardini, figli nel noto poeta e cantore corso Ghjuliu Bernardini. Nel corso della loro carriera hanno duettato con alcuni artisti internazionali come Sting, con cui hanno inciso \"Terre d'oru\" (cover in lingua corsa di \"Fields of gold\"), Anggun con cui hanno inciso la cover di \"Street of Philadelphia\" e Ute Lemper con cui hanno interpretato \"Amsterdam\" di Jacques Brel."}
{"id": "2014384", "revid": "2203012", "url": "https://it.wikipedia.org/wiki?curid=2014384", "title": "Words (Bee Gees)", "text": "Words \u00e8 un brano scritto e cantato dai Bee Gees, pubblicato nel 1968. Barry Gibb disse nel 1996 durante lo show televisivo di VH1 \"Storytellers\", che la canzone fu scritta per il loro manager Robert Stigwood.\nLa canzone fu scritta per il film del 1968 \"The Mini-Skirt Mob\", nel quale veniva cantata da Georgie Fame in un arrangiamento di Bill Shepherd, simile a quello dei Bee Gees, ma realizzato prima. La scarsa distribuzione del film, e la popolarit\u00e0 acquisita dai Bee Gees all'epoca della pubblicazione del disco, tuttavia eclissarono la registrazione di Georgie Fame.\nBarry Gibb si occup\u00f2 di interpretate la parte principale della canzone e di suonare la chitarra, Maurice Gibb suon\u00f2 pianoforte e basso, mentre Colin Petersen la batteria. Nel brano \u00e8 accreditata anche la partecipazione di Robin Gibb, che per\u00f2 effettivamente non compare nella canzone.\n\"Words\" fu in seguito registrata da numerosi altri artisti, fra cui Elvis Presley nel 1969, Rita Coolidge nel 1978, Loredana Maiuri nel 1995 per la compilation \"Non \u00e8 la Rai gran finale\" ed i Boyzone nel 1996.\nVersione dei Boyzone.\nI Boyzone registrarono una cover di \"Words\" per il loro secondo album, \"A Different Beat\", dal quale fu estratto come secondo singolo.\nIl singolo fu un notevole successo e lanci\u00f2 definitivamente la carriera della \"boy band\" irlandese. Raggiunse il primo posto della classifica dei singoli nel Regno Unito (la prima volta per il gruppo) e riusc\u00ec ad entrare nella \"top ten\" di Svizzera, Austria, Belgio e Svezia."}
{"id": "2014387", "revid": "729019", "url": "https://it.wikipedia.org/wiki?curid=2014387", "title": "Hokuriku Shinkansen", "text": "L' \u00e8 una ferrovia ad alta velocit\u00e0 giapponese a scartamento normale, in fase di costruzione; al 2013 era in funzione solo il tratto che collega Tokyo e Nagano, inaugurato in occasione delle olimpiadi invernali del 1998, motivo per cui la linea era denominata . La tratta che congiunge Nagano a Kanazawa \u00e8 entrata in servizio il 14 marzo 2015, ed \u00e8 gi\u00e0 stato progettato il tratto fino a Tsuruga, la cui apertura \u00e8 prevista nel 2025. Inoltre \u00e8 stato stabilito che la linea arriver\u00e0 fino ad Osaka ma non \u00e8 ancora stato deciso il tratto definitivo.\nStoria.\nLa progettazione della linea \u00e8 iniziata nel 1982, mentre i lavori, inizialmente fra Takasaki e Karuizawa, partirono nel 1989. Con l'aggiudicazione delle olimpiadi invernali a Nagano nel 1991 si ebbe anche l'occasione di iniziare i lavori della tratta rimanente, fra Karuizawa e Nagano. La linea venne finalmente inaugurata nella sua interezza il 1\u00ba ottobre 1997, e rivest\u00ec un ruolo primario nel trasporto di atleti e spettatori da Tokyo a Nagano durante le olimpiadi del 1998.\nLavori per l'estensione verso l'Hokuriku.\nNel 1993 sono stati autorizzati e avviati i lavori per estendere la linea da Nagano verso Toyama, mentre il 29 giugno 2012 sono iniziati quelli per l'estensione di 113\u00a0km da Kanazawa a Tsuruga, la cui apertura \u00e8 prevista per il 2025. Infine, i nomi delle stazioni fino a Kanazawa sono stati ufficializzati il 7 giugno 2013.\nServizi.\nI treni \"Asama\" uniscono Tokyo con Nagano in un tempo minimo di 79 minuti correndo alla velocit\u00e0 massima di 260\u00a0km/h fra Takasaki e Nagano. Il nome del servizio deriva dal Monte Asama, un vulcano attivo che si trova lungo il percorso della ferrovia. La frequenza del servizio \u00e8 di un treno ogni mezz'ora circa, con un numero minore di treni che fermano presso le stazioni intermedie. Fra Tokyo e \u014cmiya, i treni impiegano la linea T\u014dhoku Shinkansen, e tra \u014cmiya e Takasaki la J\u014detsu Shinkansen.\nCon l'apertura della Nagano Shinkansen, nel 1997, la linea convenzionale fra Yokokawa e Karuizawa \u00e8 stata chiusa e sostituita da servizi su gomma, a causa dell'eccessiva pendenza della linea nei pressi del passo di Usui, che richiedeva eccessivi sforzi ai treni.\nStazioni.\nTra Tokyo e \u014cmiya l'Hokuriku Shinkansen condivide il tracciato con la T\u014dhoku Shinkansen, e tra \u014cmiya e Takasaki con la J\u014detsu Shinkansen."}
{"id": "2014390", "revid": "2039709", "url": "https://it.wikipedia.org/wiki?curid=2014390", "title": "Gioele", "text": "Origine e diffusione.\nNome di tradizione biblica, \u00e8 portato da Gioele, uno dei profeti minori dell'Antico Testamento, oltre che da un'altra dozzina di personaggi.\nTrae origine dall'ebraico \u05d9\u05d5\u05b9\u05d0\u05b5\u05dc (\"Yo'el\"), reso in greco con \u0399\u03c9\u03b7\u03bb (\"Ioel\") e in latino con \"Iohel\". \u00c8 composto dai termini \"Yeho\" (o \"Yah\", abbreviazione di \"YHWH\") ed \"El\" (\"Dio\"), quindi \u00e8 un nome doppiamente teoforico, interpretabile come \"YHWH \u00e8 Dio\" (alcune fonti propongono il significato di \"giuramento\", \"giurante\" o \"volente\", ma senza fornire spiegazioni al riguardo). Condivide l'etimologia col nome Elia, che ha per\u00f2 gli elementi rovesciati; non va invece confuso col nome femminile Giaele, di differente significato.\nLa forma inglese \"Joel\", il cui uso cominci\u00f2 dopo la Riforma protestante, \u00e8 confusa anche con un nome identico che divenne comune subito dopo la conquista normanna in Devon, Cornovaglia e nei distretti bretoni dello Yorkshire e di altre contee orientali, che per\u00f2 deriva dal bretone antico \"Iudhael\", variante di \"Judica\u00ebl\". Da questo nome sono poi derivati i cognomi \"Joel\", \"Jewell\", \"Joule\" e \"Jolson\".\nOnomastico.\nL'onomastico secondo il calendario cristiano viene festeggiato il 19 ottobre, in ricordo del profeta Gioele (il 13 luglio nelle precedenti versioni del martirologio)."}
{"id": "2014391", "revid": "119982", "url": "https://it.wikipedia.org/wiki?curid=2014391", "title": "Nagano Shinkansen", "text": ""}
{"id": "2014393", "revid": "1543377", "url": "https://it.wikipedia.org/wiki?curid=2014393", "title": "Biopsia stereotassica", "text": "La biopsia stereotassica \u00e8 un insieme di esami diagnostici, dove attraverso tecniche di imaging (ecografia, tomografia computerizzata o altre pi\u00f9 recenti) viene prelevato un campione di tessuto e lo stesso in seguito viene analizzato con un esame istologico.\nUtilizzi.\nViene utilizzato in oncologia, per comprendere la presenza di un tumore soprattutto alla mammella. Inoltre per differenziare la gliosi reattiva dall'astrocitoma fibrillare (o diffuso a basso grado).\nTipologia.\nEsistono vari tipi di biopsia stereotassica:"}
{"id": "2014400", "revid": "599013", "url": "https://it.wikipedia.org/wiki?curid=2014400", "title": "Juan Manuel Delgado Moreno", "text": ""}
{"id": "2014401", "revid": "193425", "url": "https://it.wikipedia.org/wiki?curid=2014401", "title": "Chihuahua Star", "text": ""}
{"id": "2014402", "revid": "75435", "url": "https://it.wikipedia.org/wiki?curid=2014402", "title": "Samuele (Bibbia)", "text": ""}
{"id": "2014403", "revid": "169219", "url": "https://it.wikipedia.org/wiki?curid=2014403", "title": "Number Ones (Bee Gees)", "text": "Number Ones \u00e8 l'ultima raccolta greatest hits del gruppo musicale australiano Bee Gees, pubblicata il 9 novembre 2004. Il disco include 18 (19 nella versione destinata al mercato europeo ed australiano) dei loro pi\u00f9 grandi successi, pi\u00f9 un tributo a Maurice Gibb, morto nel 2003."}
{"id": "2014404", "revid": "599013", "url": "https://it.wikipedia.org/wiki?curid=2014404", "title": "\u00c1lvaro Pe\u00f1a", "text": "Ha fatto parte della nazionale di calcio boliviana per nove anni.\nCarriera.\nClub.\nDebutta nel 1982 nel Real Santa Cruz; nel 1987 passa al Blooming, dove gioca fino al 1989; nel 1990 viene ceduto al Club San Jos\u00e9. Nel 1992 si trasferisce in Cile, al Deportes Temuco, e nel 1995 in Colombia, al Cortulu\u00e1. Al termine della stagione torna in Bolivia, non trasferendosi pi\u00f9 all'estero fino alla fine della sua carriera, avvenuta nel 2002 con la maglia del Mariscal Braun. Dopo essersi ritirato, ha iniziato ad allenare in diversi club della Bolivia. Oggi allena nelle giovanili della Dinamo Kiev.\nNazionale.\nHa giocato per la nazionale di calcio della Bolivia dal 1987 al 1996, giocando 43 partite e segnando 4 reti."}
{"id": "2014405", "revid": "682087", "url": "https://it.wikipedia.org/wiki?curid=2014405", "title": "Stoffa", "text": ""}
{"id": "2014408", "revid": "729019", "url": "https://it.wikipedia.org/wiki?curid=2014408", "title": "J\u014detsu Shinkansen", "text": "La \u00e8 una linea ferroviaria ad alta velocit\u00e0 giapponese, a scartamento normale, che collega Tokyo e Niigata.\nStoria.\nIl programma per la costruzione del J\u014detsu Shinkansen inizi\u00f2 nel 1971 per opera del primo ministro Tanaka Kakuei. Il primo viaggio di prova ebbe luogo nel novembre 1980, e l'anno successivo il convoglio raggiunse la velocit\u00e0 di 210\u00a0km/h. Il servizio regolare inizi\u00f2 il 15 novembre 1982. La linea inizialmente doveva terminare alla Stazione di Shinjuku, ma le difficolt\u00e0 economiche convinsero la Ferrovie Nazionali Giapponesi (JNR) a fondere l'ultimo tratto della linea con quello del T\u014dhoku Shinkansen ad \u014cmiya.\nNel settembre 1991, uno Shinkansen Serie 400 raggiunse la velocit\u00e0 di 345\u00a0km/h e nel dicembre 1993 il treno sperimentale STAR 21 raggiunse i 425\u00a0km/h. La velocit\u00e0 massima per il servizio regolare \u00e8 prevista in 275\u00a0km/h tra le stazioni di J\u014dm\u014d-K\u014dgen e Urasa e 240\u00a0km/h nel resto della linea per i convogli della serie E2, e 240\u00a0km/h in tutta la linea per i convogli della serie E4.\nPercorso.\nNella stagione sciistica, da met\u00e0 dicembre ad aprile, i servizi \"Tanigawa\" e \"Max Tanigawa\" sono estesi alla stazione di Gala-Yuzawa, attraverso la Linea Gala-Yuzawa, nome non ufficiale di una diramazione della Linea J\u014detsu, a scartamento ridotto. La linea \u00e8 una linea tradizionale a scartamento normale operata con materiale rotabile Shinkansen, e i treni che la percorrono sono classificati come \"espressi limitati\". Fuori dalla stagione sciistica la linea \u00e8 utilizzata per l'inversione di marcia dei treni che devono tornare verso T\u014dky\u014d."}
{"id": "2014414", "revid": "287204", "url": "https://it.wikipedia.org/wiki?curid=2014414", "title": "Joetsu Shinkansen", "text": ""}
{"id": "2014415", "revid": "260676", "url": "https://it.wikipedia.org/wiki?curid=2014415", "title": "Borgo San Marzanotto", "text": ""}
{"id": "2014417", "revid": "75435", "url": "https://it.wikipedia.org/wiki?curid=2014417", "title": "Pseudoepigrafiche", "text": ""}
{"id": "2014420", "revid": "729019", "url": "https://it.wikipedia.org/wiki?curid=2014420", "title": "Akita Shinkansen", "text": "La \u00e8 una linea Mini-shinkansen giapponese, a scartamento normale, che collega T\u014dky\u014d e Akita. Una \"Mini-shinkansen\" \u00e8 una linea convenzionale un tempo a scartamento ridotto (1067\u00a0mm) trasformata in una linea a scartamento normale (1435\u00a0mm) e sulla quale circolano sia treni ad alta velocit\u00e0 (che proseguono il loro tragitto su una linea ad alta velocit\u00e0) che treni ordinari; la velocit\u00e0 massima \u00e8 limitata a 130\u00a0km/h.\nServizi.\nIl servizio sulla linea \u00e8 chiamato \"Komachi\", e lungo il percorso della T\u014dhoku Shinkansen fra T\u014dky\u014d e Morioka viaggia accoppiato con un treno \"Hayate\". Qui i due treni vengono separati, e il \"Komachi\" prosegue indipendentemente alla velocit\u00e0 massima di 130\u00a0km/h. Dal 16 marzo 2013 sono entrati in servizio i nuovi convogli della serie E6 a 7 carrozze sulla variante di servizio \"Super Komachi\", accoppiata fino a Morioka con un treno \"Hayabusa\". Questi treni effettuano anche alcune corse \"Komachi\"; da marzo 2014 effettueranno tutti i servizi della linea, e da allora tutti i servizi \"Super Komachi\" torneranno a essere semplicemente \"Komachi\"."}
{"id": "2014421", "revid": "111540096", "url": "https://it.wikipedia.org/wiki?curid=2014421", "title": "Villa Arata", "text": "Villa Arata \u00e8 un'abitazione privata ubicata a Napoli, in via Francesco Petrarca a Posillipo.\nLa villa \u00e8 un esempio di razionalismo italiano nella citt\u00e0 partenopea e fu progettata nel 1952 da Gi\u00f2 Ponti. Il complesso \u00e8 caratterizzato da numerose logge che articolano la facciata, successivamente modificata mantenendone il carattere. Le camere vengono caratterizzate da doppie altezze e grandi vetrate che si aprono sul Golfo di Napoli.\nPresenta una struttura in cemento armato, con copertura piana e trattamento della facciata ad intonaco."}
{"id": "2014432", "revid": "1776051", "url": "https://it.wikipedia.org/wiki?curid=2014432", "title": "Basso di Lucera", "text": "Agiografia.\nIn epoca imperiale venne fondata a Lucera una delle prime comunit\u00e0 cristiane; la tradizione vuole che verso l'anno 60, l'apostolo Pietro, di passaggio per la citt\u00e0 romana, mise a capo della nascente diocesi Basso, che secondo alcuni sarebbe stato martirizzato sotto l'imperatore Traiano nel 118.\nControversie sull'identit\u00e0.\nL'identit\u00e0 di San Basso \u00e8 controversa e vi \u00e8 una certa ambiguit\u00e0 fra il san Basso di Lucera ed il san Basso di Nizza, anch'egli vescovo e martire e celebrato il 5 dicembre, ma martire a Nizza verso il 250. Secondo alcuni potrebbe trattarsi qui di un certo San Dasio di Dorostoro, detto anche Basso.\nCulto.\nLa festa religiosa ricorre il 5 dicembre, ma viene festeggiato a Termoli anche in agosto: il 3 si svolge la suggestiva processione sul mare con i motopescherecci e il 4, giorno della solennit\u00e0 della traslazione delle reliquie de santo, la processione per le vie della citt\u00e0."}
{"id": "2014433", "revid": "287204", "url": "https://it.wikipedia.org/wiki?curid=2014433", "title": "Jorge Rodriguez", "text": ""}
{"id": "2014436", "revid": "287204", "url": "https://it.wikipedia.org/wiki?curid=2014436", "title": "Jeronimo Zurita y Castro", "text": ""}
{"id": "2014438", "revid": "123396757", "url": "https://it.wikipedia.org/wiki?curid=2014438", "title": "Superlega (pallavolo)", "text": "La Superlega \u00e8 la massima serie del campionato italiano di pallavolo maschile ed \u00e8 organizzata annualmente dalla Lega Pallavolo Serie A, in collaborazione con la FIPAV. La squadra vincitrice del torneo si fregia del titolo di Campione d'Italia e ottiene il diritto di portare sulla propria divisa lo scudetto.\nDal 1946 al 1977 il torneo \u00e8 stato denominato Serie A, mentre dal 1977 al 2014 Serie A1.\nStoria del campionato.\nI campionati dal 1946 al 1975.\nIl primo campionato di Serie A si disput\u00f2 a Genova dal 15 al 17 agosto 1946, pochi mesi dopo la fondazione della FIPAV. Vi presero parte 18 club, che disputarono una fase eliminatoria e un girone finale da 8 squadre. Le partite duravano due set ed era ammesso il pareggio. L'anno successivo, a Ravenna, il numero delle partecipanti sal\u00ec a 22, ridimensionate nel 1948, quando un semplice all'italiana da 7 squadre fu disputato nelle citt\u00e0 di Bologna e Milano. Nel 1949 un nuovo cambiamento, con l'eliminazione del pareggio e il passaggio da gare di due a gare di cinque set.\nSe a lottare per i primi scudetti furono soprattutto la forte Robur Ravenna e la Borsalino Alessandria, con l'inizio degli anni cinquanta furono la Pallavolo Parma e diverse societ\u00e0 di Modena (l'Avia Pervia di Franco Anderlini, la Minelli, la Villa d'Oro) a dominare il panorama della pallavolo nazionale. Lo scudetto rimase a Modena, in particolare, per undici stagioni consecutive tra il 1953 e il 1963.\nNel 1952 fu disputato il primo vero girone all'italiana a giornate, con l'introduzione del pareggio sul 2-2 (poi abolito nel 1954); a causa di rinunce e defezioni, nel decennio successivo il numero di partecipanti vari\u00f2 spesso da un massimo di 10 a un minimo di 7 squadre. Il campionato 1962-63 fu il primo a essere disputato in inverno; nel 1963-64 le squadre salirono a 12 e nel 1973-74 toccarono quota 14. Nel 1964 la Ruini, squadra dei Vigili del Fuoco di Firenze, aveva interrotto il primato emiliano e modenese: nel decennio successivo i toscani primeggiarono poi al fianco di Virtus Bologna e Parma. Nel 1968-69 una nuova societ\u00e0, la Panini, guidata da Anderlini riport\u00f2 nuovamente lo scudetto a Modena.\nLa nascita dell'A1.\nNel 1975-76 e nel 1976-77 fu temporaneamente abbandonato il girone unico per un nuovo sistema, con le partecipanti (prima 16 e poi 24) suddivise in gironi e poi destinate a due distinti tornei, nei quali avrebbero gareggiato per lo scudetto o per la salvezza. Con il campionato 1977-78 fu ripristinato il girone unico a 12 partecipanti. Nel frattempo, nel 1975 era stata creata la A2, un torneo da otto squadre che crebbe nel corso del tempo, fino ad arrivare alla formula a due gironi del campionato 1979-80. Negli anni settanta, periodo di grande splendore per la Panini, trovarono posto gli exploit di Ariccia, campione nel 1974-75, poi Accademia dello Sport di Roma (nel 1977 port\u00f2 per la prima volta lo scudetto del volley nella Capitale), e della Paoletti di Catania, prima societ\u00e0 siciliana a vincere un campionato nazionale. In quel periodo era partita inoltre la scalata al vertice della CUS Torino di Silvano Prandi, che negli anni ottanta diede vita, con la rediviva Parma, a spettacolari sfide scudetto.\nNel 1981-82 furono introdotti per la prima volta i \"play-off\" scudetto, che si disputarono tra le prime otto classificate in campionato al meglio di tre gare. Dal 1983-84 furono chiamate a disputare i play-off anche le prime classificate dei due gironi in cui la A2 era divisa fino al 1989-90, stagione del ritorno al girone unico e della prima sponsorizzazione del campionato da parte del salumificio Wuber. Al 1987 risale la fondazione della Lega Pallavolo Serie A; nel 1989-90 le squadre di A-1 diventarono quattordici, salvo poi ritornare dodici nel 1994-95. Sul finire degli anni Ottanta, in concomitanza con l'esplosione della cosiddetta \"generazione di fenomeni\" e con la scalata della pallavolo italiana ai vertici dello sport mondiale, si assistette al prepotente ritorno di Modena, mentre diverse societ\u00e0 crebbero grazie ai finanziamenti di grandi gruppi imprenditoriali: tra queste, la Pallavolo Falconara, la Gonzaga Milano e la Porto Ravenna, campione nel 1990-91.\nUna lenta decadenza aveva escluso dalla Serie A storici centri della pallavolo come quelli appena citati e come Torino, Catania, Bologna e Parma, mentre nascevano in tutta Italia nuove realt\u00e0 come Padova, Montichiari, Cuneo e Macerata, presto ai vertici nazionali. Nel 1993-94 vinse poi il suo primo titolo la Sisley Treviso di Daniele Bagnoli, destinata a dominare la pallavolo italiana nei quindici anni successivi; nel frattempo venivano sperimentati inediti meccanismi per i play-off che assegnavano lo scudetto: l'esperimento dei \"\"play-off\" a tabelloni\" del 1995-96 fu presto accantonato e si ritenne opportuno ritornare alle origini, con le sole prime otto classificate di A1 a giocarsi la vittoria dello scudetto. In seguito all'introduzione del \"Rally Point System\" (1999-2000, anno del definitivo allargamento delle squadre dell'A1 a 14) e agli investimenti di canali televisivi per lo pi\u00f9 satellitari, il campionato si spettacolarizz\u00f2, attirando a s\u00e9 un numero sempre crescente di spettatori e appassionati, e suscitando l'interesse di imprenditori che portarono piccole societ\u00e0 di provincia come Piacenza, Perugia e Trento, al ruolo di realt\u00e0 emergenti della pallavolo italiana. Pi\u00f9 confusa la situazione nelle metropoli: malgrado i successi di Roma, gi\u00e0 campione nel 1999-2000 e vincitrice della Coppa CEV nel 2008 con l'ambiziosa M. Volley, sia nella capitale che a Milano il movimento pallavolistico \u00e8 rimasto oscurato da altri sport come pallacanestro, annullando vari tentativi di portare il volley di vertice nelle grandi citt\u00e0.\nStatistiche.\nLe squadre.\nA partire dalla stagione 1977-78 il massimo campionato ha assunto in modo definitivo il formato a girone unico sotto la denominazione di Serie A1. Alla stagione stagione 2021-22 hanno preso parte ai 45 campionati disputati 82 squadre.\nLe 13 squadre partecipanti al campionato in corso, stagione 2021-22, sono in grassetto.\nPartecipazioni ai play-off.\nI dati della seguente tabella sono aggiornati alla stagione 2018-19 (compresa nel computo).\nSponsor.\nDal 1989 il campionato abbina il suo nome ad aziende per scopi pubblicitari. Questo l'elenco degli sponsor che hanno collaborato con la Lega Pallavolo Serie A."}
{"id": "2014439", "revid": "767487", "url": "https://it.wikipedia.org/wiki?curid=2014439", "title": "Miura (gruppo musicale)", "text": "I Miura \u00e8 stato un gruppo musicale rock italiano nato nel 2003 dalle ceneri dei Timoria. Il gruppo si \u00e8 poi sciolto nel 2010.\nStoria.\nOrigini e precedenti.\nSe \"El Topo Grand Hotel\" (Universal, 2001) fu l'album di maggior successo dei Timoria dopo l'abbandono di Renga, il film \"Un Aldo qualunque\" del 2002, che vedeva Omar Pedrini anche come attore, segn\u00f2 la fine della band e l'inizio della carriera solista del cantante in veste melodica. Fu in questo contesto che il bassista Illorca ed il batterista Diego Galeri fondarono i Miura nel 2003 chiamando a suonare con loro il chitarrista Killa (ex Zona e Alligator). Ai tre, si aggiunge il cantante, Jack, giovane bresciano.\n2004-2010: Da \"In testa\" a \"3\".\nCon questa formazione i Miura iniziarono ad incidere il loro primo album, che, a lavoro ormai concluso sub\u00ec uno slittamento di qualche mese a causa di un incidente stradale che coinvolse Diego Galleri e Illorca;\nIn seguito al quale Pellegrini subisce gravi lesioni cerebrali, perdendo la memoria a breve termine e rimanendo costretto su una sedia a rotelle, terminando di fatto cos\u00ec la propria carriera musicale.\nFu cos\u00ec che \"In testa\" (Edel) inizialmente previsto nell'ottobre del 2004 fu pubblicato il 25 febbraio 2005.\nNell'aprile 2008, dopo il cambio di formazione (Max Tordini al posto di Jack) i Miura pubblicarono il loro secondo disco \"Croci\" per la Target. Agli 11 brani che compongono il disco parteciparono Walter Clemente (Deasonika), Moltheni, Lubjan, Marcello Todde (bassista dei Matra) che seguir\u00e0 la band anche dal vivo, Mirko Venturelli (Giardini di Mir\u00f2), Pietro Canali, Steve Dal Col (Frigidaire Tango) e lo stesso produttore artistico Giorgio Canali. L'album, che presentava un rock deciso con tinteggiature tra new wave e rock psichedelico, vedeva anche la cover del brano \"Il cielo in una stanza\" di Gino Paoli.\nDopo un anno e mezzo circa, i Miura pubblicarono il loro terzo e ultimo album intitolato \"3\" improntato su sonorit\u00e0 crossover e pubblicato con la loro etichetta Prismopaco. La produzione stavolta \u00e8 affidata a Giacomo Faenza. Marcello Todde suona quasi tutte le parti di basso. Dal vivo, il basso \u00e8 suonato da Walter Clemente dei Deasonika. Il disco vede la forte presenza di chitarre pesanti e psichedeliche, quasi Stoner rock."}
{"id": "2014440", "revid": "767487", "url": "https://it.wikipedia.org/wiki?curid=2014440", "title": "Campionati del mondo di ciclismo su strada 1958", "text": "I Campionati del mondo di ciclismo su strada 1958 si disputarono a Reims in Francia il 31 agosto 1958. Furono la prima edizione in cui gareggiarono le donne.\nFurono assegnati tre titoli:\nStoria.\nPrincipale favorito dell'edizione 1958 era il francese Louis Bobet che, oltre a correre in casa, aveva svolto una preparazione incentrata sul mondiale. Fu proprio Bobet a scattare al secondo dei quattordici giri previsti, seguito da Gastone Nencini, Gerrit Voorting ed Ercole Baldini. Nessuno dal gruppo riusc\u00ec a chiudere il distacco con i fuggitivi, grazie anche alla selezione italiana guidata da Fausto Coppi che annull\u00f2 i tentativi, e la fuga riusc\u00ec ad arrivare fin sul traguardo. Dei quattro per\u00f2, Voorting perse contatto a tre giri dalla fine mentre lungo la salita del giro successivo attacc\u00f2 Baldini, con Nencini che rimase a ruota di Bobet e il francese non fu pi\u00f9 in grado di raggiungere l'italiano in testa, che percorse in solitaria gli ultimi 50 chilometri arrivando solo al traguardo. Su sessantasette corridori partiti, ventisei conclusero la prova.\nAlla Germania dell'Est and\u00f2 il titolo dilettanti con Gustav-Adolf Schur, mentre la lussemburghese Elsy Jacobs fu la prima donna ad aggiudicarsi il titolo mondiale femminile."}
{"id": "2014442", "revid": "944090", "url": "https://it.wikipedia.org/wiki?curid=2014442", "title": "Mortizzuolo", "text": "Mortizzuolo (\"Murs\u00f3l\" in dialetto mirandolese o \"Murs\u00f9al\" nella variante mortizzuolese), \u00e8 una frazione di Mirandola e San Felice sul Panaro in provincia di Modena. Dista 5\u00a0km sia da Mirandola sia da San Felice sul Panaro e 30\u00a0km dal capoluogo provinciale. \nZona di passaggio per molti paesi limitrofi come San Felice sul Panaro, Mirandola, Massa Finalese e San Biagio, accanto all'abitato passa la ferrovia Verona-Bologna.\nEtimologia.\nIl toponimo di Mortizzuolo ha dubbie origini, ma comunque legate al tema dell'acqua, abbondante nella zona. Secondo le possibili ricostruzioni, infatti potrebbe derivare da una storpiatura della parola \"portizzuolo\", in quanto prima delle bonifiche, nei pressi della chiesa, sorgeva un piccolo porto. Potrebbe altres\u00ec derivare dall'espressione \"marsi suoli\", cio\u00e8 maceri o paludi, che sono ambienti naturali tipici delle vicine valli mirandolesi; oppure da un tratto di senescenza fluviale.\nStoria.\nLa Motta di Montirone, facente parte del territorio mortizzuolese, ospit\u00f2 un fortilizio romano e in seguito un importante insediamento medievale e una chiesa, nominata in un documento dell'anno 963. Il toponimo di Mortizzuolo \u00e8 citato invece per la prima volta nel 1222. Nel 1444 venne edificata (o sottoposta a restauro) l'attuale chiesa, il cui campanile ricorda quello che fu della chiesa di San Francesco a Mirandola.\nNel 1703 vi fu una grande battaglia fra l'esercito franco-\u00adspagnolo comandato dal generale Francesco Zanobi Filippo Albergotti e le truppe austro-piemontesi del conte Guido von Starhemberg, con un esito di oltre duemila morti.\nNel 1788 venne costituita la parrocchia di Mortizzuolo, che nel 1822 pass\u00f2 dalla diocesi di Reggio Emilia alla diocesi di Carpi.\nDurante la seconda Repubblica cisalpina e il Regno Italico, con legge 23 maggio 1801 fu istituito il Comune di \"Mortizzuolo con Gavello e San Martino in Spino\", abolito con la Restaurazione a seguito di ratifica del decreto del duca di Modena del 12 gennaio 1815.\nPopolazione e superficie.\nLa popolazione \u00e8 di 987 abitanti, con una percentuale elevata di anziani. L'aggregato urbano, che conta circa 1500 abitanti, ha la particolarit\u00e0 di occupare due comuni, quello di Mirandola e quello di San Felice sul Panaro. Infatti, l'abitato conta ufficialmente 987 abitanti (che corrispondono a quelli mirandolesi) mentre in paese ne vivono complessivamente pi\u00f9 di 1500. I confini della Parrocchia dipendente dalla Diocesi di Carpi, mutati nel 2004 per accordi tra i vescovi di Modena e di Carpi, comprendono ora tutto il paese ovvero i 1500 abitanti, nonostante appartengano a due comuni diversi. Un'altra sua peculiarit\u00e0 \u00e8 l'ampia estensione del territorio frazionale (che si estende fino a lambire i confini col ferrarese) rispetto alle dimensioni limitate dell'aggregato urbano.\nLuoghi di Interesse.\nNella zona a nord di Mortizzuolo, in localit\u00e0 detta La Tomina, vi \u00e8 l'oasi faunistica delle Valli di Mortizzuolo, facente parte della pi\u00f9 ampia zona di protezione speciale denominata Valli mirandolesi. La grande variet\u00e0 di avifauna presente offre spunti di rilievo per i fotografi che vogliono scattare foto naturalistiche e attira gite scolastiche. Rilevante \u00e8 la presenza di aironi (bianchi e cinerini), cavalieri d'Italia e cicogne. Il paesaggio delle valli \u00e8 costituito essenzialmente da stagni e canneti, alternati a campi coltivati.\nDegni di nota sono la chiesa di San Leonardo Limosino con il campanile trecentesco e la casa canonica che ospita affreschi del Puttini (del XVII secolo circa), restaurati tra il 2006 e il 2009 e gravemente danneggiati dal terremoto dell'Emilia del 2012.\nEconomia e sviluppo.\nL'attivit\u00e0 prevalente \u00e8 l'agricoltura. I prodotti principali sono mele, pere, foraggio, barbabietole da zucchero, mais e frumento, ma anche angurie e meloni nelle valli. In zona vi sono anche allevamenti bovini e suini.\nA causa delle ridotte dimensioni dell'abitato non vi sono industrie, mentre il settore terziario comprende i servizi di base (posta, farmacia, banca, scuola e ambulatorio medico) e alcuni negozi.\nA partire dagli anni 2000 il paese sta vivendo un rilevante sviluppo urbanistico, iniziato con la sostituzione dei passaggio a livello con nuovi cavalcavia e la costruzione di nuove zone residenziali, alla ristrutturazione degli ambienti della parrocchia e alla realizzazione di un centro civico che ospita scuole elementari, e ufficio postale, condotta medica e un centro di aggregazione per giovani.\nDopo il sisma.\nCome tutta la bassa modenese e le zone limitrofe, anche Mortizzuolo \u00e8 stata duramente colpita dal terremoto del 2012, con gli epicentro delle due scosse principali verificatesi a meno di dieci chilometri dal paese.\nI danni maggiori si sono registrati soprattutto sugli edifici rurali storici (casolari e fienili), e sulle strutture parrocchiali. Di queste ultime, il campanile \u00e8 stato danneggiato il 20 maggio ed \u00e8 crollato il 29 maggio, cadendo sulla chiesa; gravi danni anche alla casa canonica, teatro e asilo parrocchiale (quest'ultimo \u00e8 stato riaperto nel 2016). "}
{"id": "2014448", "revid": "1934238", "url": "https://it.wikipedia.org/wiki?curid=2014448", "title": "Lega Pallavolo Serie A femminile", "text": "La Lega Pallavolo Serie A femminile \u00e8 un consorzio che raccoglie le squadre partecipanti ai campionati di pallavolo femminile italiani di Serie A1 e A2, allo scopo di organizzarne l'attivit\u00e0 agonistica.\nNascita e scopi dell'associazione.\nLa Lega Pallavolo Serie A Femminile si costitu\u00ec il 6 giugno 1987 al Palasport di Modena. Da allora, il consorzio si propone di perseguire:\nManifestazioni.\nLa Lega Pallavolo Serie A femminile organizza i seguenti eventi sportivi:\nOrganigramma.\nL'organigramma \u00e8 stato cos\u00ec definito nell'Assemblea di Lega del 18 settembre 2017:"}
{"id": "2014449", "revid": "767487", "url": "https://it.wikipedia.org/wiki?curid=2014449", "title": "Consorzio di bonifica integrale comprensorio Sarno", "text": "Il Consorzio di bonifica integrale del comprensorio del Sarno \u00e8 un ente di diritto pubblico comprensoriale competente per i bacini del Sarno, dell'Irno e dei torrenti vesuviani.\n\u00c8 stato costituito con Decreto del Presidente della Repubblica del 1\u00ba dicembre 1952 registrato alla Corte dei Conti il 22 gennaio 1953.\nIl comprensorio di sua competenza ha una estensione territoriale pari a 43.651,52 ettari.\nIl territorio.\nComprende 36 comuni divisi in tre provincie: \nIl consorzio ha sede in via Atzori a Nocera Inferiore."}
{"id": "2014450", "revid": "124792473", "url": "https://it.wikipedia.org/wiki?curid=2014450", "title": "Serie A1 (pallavolo femminile)", "text": "La Serie A1 \u00e8 la massima serie del campionato italiano di pallavolo femminile: al torneo partecipano tredici squadre di club italiane e la squadra vincitrice si fregia del titolo di campione d'Italia."}
{"id": "2014452", "revid": "767487", "url": "https://it.wikipedia.org/wiki?curid=2014452", "title": "\u00d6lfus\u00e1", "text": "\u00d6lfus\u00e1 \u00e8 uno dei principali fiumi dell'Islanda. Trae origine dall'unione di due fiumi, Hv\u00edt\u00e1 e Sog, appena a nord della citt\u00e0 di Selfoss, e scorre per 25\u00a0km prima d'incontrare l'Oceano Atlantico.\n\u00c8 il principale fiume islandese in termini di portata media con 423\u00a0m\u00b3/s. Il suo bacino idrografico si estende su 5.760\u00a0km\u00b2. Lungo il fiume \u00d6lfus\u00e1 \u00e8 attiva un'importante industria legata alla pesca del salmone."}
{"id": "2014453", "revid": "123164196", "url": "https://it.wikipedia.org/wiki?curid=2014453", "title": "Campionato africano di pallavolo femminile 2005", "text": "L'XII campionato africano di pallavolo femminile si \u00e8 svolto dall'8 al 15 settembre 2005 ad Abuja, in Nigeria. Al torneo hanno partecipato 8 squadre nazionali africane e la vittoria finale \u00e8 andata per la quarta volta al Kenya.\nPodio.\nCampione.\nKenya(Quinto titolo)\nSecondo posto.\nNigeria\nTerzo posto.\nEgitto"}
{"id": "2014461", "revid": "28592", "url": "https://it.wikipedia.org/wiki?curid=2014461", "title": "Contea di Hordaland", "text": ""}
{"id": "2014464", "revid": "111576698", "url": "https://it.wikipedia.org/wiki?curid=2014464", "title": "Ospedaletto (provincia di Vicenza)", "text": "Ospedaletto \u00e8 un centro abitato diviso tra i comuni italiani di Vicenza e di Bolzano Vicentino.\nOrigini del nome.\nIl nome ricorda l'ospizio per pellegrini, posto lungo la via Postumia, fondato dai benedettini nell'Alto Medioevo.\nStoria.\nIntorno al X e XI secolo i benedettini crearono, lungo le antiche strade che portavano a Vicenza, vari ospitali per pellegrini, sostituendo le antiche \"mansiones\" dei romani.\nPoco fuori dal sobborgo di Lisiera (forse cos\u00ec denominato da \"Luceria\" = \"lucus\", bosco) e ai margini della \"via Postumia\" essi fondarono l'ospitale intitolato a San Bartolomeo, e di esso si ha ricordo in documenti del XII secolo conservati nell'archivio del monastero di San Felice. Esso era dotato, da parte dell'abate di San Felice, di numerosi beni che da Bertesina si estendevano fino alla localit\u00e0 che in seguito sarebbe stata chiamata Monticello Conte Otto, prendendo il nome dal conte Ottone, che la ottenne in feudo dal vescovo di Vicenza.\nDa un'investitura del 1134 dell'abate di San Felice in favore di \"Obertus Viviani, fratres et conversi hospitalis de Lyseria\" si deduce che a quel tempo l'ospitale non era pi\u00f9 gestito dai monaci, ma da una comunit\u00e0 di laici, che aveva l'onere annuo di uno staio di olio e l'obbligo di obbedienza al monastero vicentino. Un ulteriore documento fa capire che in questa comunit\u00e0 - dedita all'accoglienza e all'assistenza dei pellegrini nel 1181 viveva anche un prete.\nLa comunit\u00e0 per\u00f2 cess\u00f2 di esistere nella prima met\u00e0 del XIII secolo. Con un documento del 1279 l'abate Gumberto di San Felice cedeva a livello per dieci anni l'ospitale di Lisiera con tutti i beni annessi al conte Ottone figlio di Bonincontro da Lisiera e nel 1284 l'investitura passava a Girardino e Simone Zilioli da Grumolo delle Abbadesse.\nL'ospitale continu\u00f2 ad esistere e a svolgere il proprio servizio. Era ancora efficiente nel Seicento e ricoverava dieci poveri."}
{"id": "2014465", "revid": "28592", "url": "https://it.wikipedia.org/wiki?curid=2014465", "title": "Scuola di Ballo della Scala", "text": ""}
{"id": "2014468", "revid": "767487", "url": "https://it.wikipedia.org/wiki?curid=2014468", "title": "Walter Tresch", "text": "Biografia.\nStagioni 1970-1975.\nSciatore originario di Bristen di Silenen in grado di farsi valere in tutte le specialit\u00e0 dello sci alpino, Walter Tresch ottenne il primo risultato di rilievo in Coppa del Mondo il 20 gennaio 1970 a Kranjska Gora, dove fu 6\u00ba sesto nello slalom gigante vinto dal compagno di squadra Dumeng Giovanoli. Il 16 gennaio dell'anno seguente ottenne il primo podio nel circuito vincendo la discesa libera disputata sulle nevi di casa di Sankt Moritz.\nPartecip\u00f2 agli XI Giochi olimpici invernali di , piazzandosi 6\u00ba nella discesa libera, 14\u00ba nello slalom gigante, 13\u00ba nello slalom speciale e conquistando la medaglia d'argento nella combinata valida solo ai fini dei Mondiali 1972. Nel 1973 si classific\u00f2 al 3\u00ba posto nella combinata della XXIV edizione della 3-Tre, disputata in Val Gardena e a Madonna di Campiglio, alle spalle di David Zwilling e Bob Cochran, mentre nel 1974 ai Mondiali di Sankt Moritz fu 5\u00ba nello slalom speciale.\nStagioni 1976-1977.\nIl 9 gennaio 1976 torn\u00f2 al successo in Coppa del Mondo nella combinata di Garmisch-Partenkirchen, vittoria bissata pochi giorni dopo (il 25 gennaio) a Kitzb\u00fchel, aggiudicandosi il prestigioso trofeo dell'Hahnenkamm; a fine stagione in Coppa del Mondo risult\u00f2 vincitore della classifica di combinata (per la quale all'epoca non era prevista l'assegnazione di una Coppa di specialit\u00e0) e 5\u00ba nella classifica generale, suo miglior piazzamento in carriera. Nello stesso anno disput\u00f2 i suoi ultimi Giochi olimpici invernali, , piazzandosi 7\u00ba nella discesa libera, 4\u00ba nello slalom speciale e non completando lo slalom gigante.\nIl 23 gennaio 1977 sal\u00ec per l'ultima volta sul podio in Coppa del Mondo vincendo la combinata del Lauberhorn a Wengen; due mesi dopo, il 18 marzo a Voss, ottenne l'ultimo piazzamento della sua attivit\u00e0 agonistica con il 5\u00ba posto nello slalom speciale di Coppa del Mondo vinto dallo svedese Ingemar Stenmark.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata"}
{"id": "2014471", "revid": "2091899", "url": "https://it.wikipedia.org/wiki?curid=2014471", "title": "Souvenir d'Italie (Len Mercer)", "text": "Souvenir d'Italie \u00e8 un album di Len Mercer and his Strings del 1967; contiene canzoni, soprattutto napoletane, arrangiate da Len Mercer (pseudonimo di Ezio Leoni) su richiesta di Lelio Luttazzi, musicista alla RAI.\nTracce.\nLato A\nLato B"}
{"id": "2014473", "revid": "1534511", "url": "https://it.wikipedia.org/wiki?curid=2014473", "title": "Brachiterapia", "text": "La brachiterapia (dal greco \u03b2\u03c1\u03b1\u03c7\u03cd\u03c2, \"brach\u00fds\", \u00abbreve, corto\u00bb), conosciuta anche come radioterapia interna o curieterapia, \u00e8 una forma di radioterapia in cui una sorgente di radiazioni \u00e8 collocata all'interno o vicino alla zona da trattare. La brachiterapia \u00e8 comunemente usata come trattamento efficace per il cancro della cervice, della prostata, della mammella, le neoplasie della pelle e pu\u00f2 anche essere usata per trattare i tumori in molte altre regioni anatomiche. La brachiterapia pu\u00f2 essere utilizzata da sola o in combinazione con altre terapie, come la chirurgia, la radioterapia esterna e la chemioterapia.\nAl contrario della radioterapia esterna, in cui raggi X ad alta energia sono diretti al tumore al di fuori del corpo, la brachiterapia consiste nel preciso posizionamento di sorgenti radioattive direttamente sulla zona interessata.. Una caratteristica fondamentale della brachiterapia \u00e8 che l'irradiazione colpisce soprattutto la zona situata intorno alle sorgenti di radiazione. L'esposizione dei tessuti sani, posti pi\u00f9 lontano dalle fonti, \u00e8 quindi minore. Inoltre, se il paziente si muove o se vi \u00e8 un movimento del tumore all'interno del corpo durante il periodo di trattamento, le fonti di radiazioni conservano la loro corretta posizione. Queste caratteristiche conferiscono a questa tecnica dei vantaggi rispetto alla radioterapia esterna e il tumore pu\u00f2 essere trattato con dosi di radiazioni molto elevate e localizzate, riducendo la probabilit\u00e0 di inutili danni ai tessuti circostanti sani.\nIl trattamento brachiterapico pu\u00f2 essere completato in meno tempo rispetto alla radioterapia esterna. Questo pu\u00f2 comportare la riduzione della probabilit\u00e0 di sopravvivenza delle cellule cancerose che si dividono e crescono negli intervalli tra ogni seduta.. I pazienti devono, inoltre, recarsi meno frequentemente in ospedale e il trattamento \u00e8 spesso eseguito su base ambulatoriale. Ci\u00f2 rende la terapia pi\u00f9 accessibile e conveniente.. Queste caratteristiche fanno s\u00ec che molti pazienti risultino in grado di tollerare molto bene questa cura.\nLa brachiterapia rappresenta un'opzione di trattamento efficace per molti tipi di cancro. I risultati hanno dimostrato che i tassi di guarigione sono paragonabili a un intervento chirurgico e alla radioterapia esterna o sono migliorati quando usati in combinazione con queste tecniche.. Inoltre, la brachiterapia \u00e8 associata a un basso rischio di gravi effetti collaterali.\nStoria.\nLa brachiterapia risale al 1901 (poco dopo la scoperta della radioattivit\u00e0 da parte di Antoine Henri Becquerel, avvenuta nel 1896), quando Pierre Curie sugger\u00ec a Henri-Alexandre Danlos che una sorgente radioattiva poteva essere inserita in un tumore, allo scopo di ottenere una riduzione della sua massa. In un altro contesto, anche Alexander Graham Bell sugger\u00ec l'uso di sorgenti di radiazioni ionizzanti per questo fine. Nel ventesimo secolo, le tecniche brachiterapiche sono state sviluppate presso l'Istituto Curie di Parigi, grazie a Danlos (vero pioniere della tecnica), e al St Luke's e Memorial Hospital di New York sotto la direzione di Robert Abbe.\nDopo l'interesse iniziale per la brachiterapia in Europa e negli Stati Uniti d'America, il suo uso \u00e8 diminuito a met\u00e0 del ventesimo secolo a causa del problema della esposizione alle radiazioni da parte degli operatori per via dell'applicazione manuale delle fonti radioattive.\nTuttavia, lo sviluppo di sistemi \"afterloading\" remoti e l'uso di nuove sorgenti negli anni 1950 e 1960 hanno ridotto il rischio di esposizione per gli operatori e pazienti. Questo, unitamente ai progressi pi\u00f9 recenti nel campo dell'imaging tridimensionale, nello sviluppo di sistemi di pianificazione computerizzata del trattamento e nell'introduzione di nuove modalit\u00e0 di rilascio della sorgente hanno reso la brachiterapia un trattamento sicuro ed efficace per molti tipi di cancro.\nTipologie.\nLe varie tipologie di brachiterapia possano essere definite in base a (1) la collocazione delle sorgenti di radiazioni nell'area di destinazione del trattamento, (2) al tasso o \"intensit\u00e0\" della dose di irradiazione diretta al tumore e (3) alla durata di tale trattamento.\nPosizionamento delle sorgenti.\nI due tipi principali di trattamento brachiterapico, in termini di posizionamento della sorgente radioattiva, sono quello \"interstiziale\" e quello a \"contatto\".\nNel caso della brachiterapia interstiziale, le sorgenti sono poste direttamente nel sito interessato, come la prostata e la mammella. Nella brachiterapia a contatto il posizionamento della sorgente di radiazione avviene in uno spazio adiacente al tessuto obbiettivo. Questo spazio pu\u00f2 essere una cavit\u00e0 del corpo (brachiterapia endocavitaria) come la cervice, l'utero o la vagina; il lume di un organo cavo (brachiterapia endoluminale), come ad esempio la trachea o l'esofago; o esternamente (brachiterapia di superficie), come sulla pelle.\nUna fonte di radiazioni pu\u00f2 anche essere immessa nei vasi sanguigni (brachiterapia endovascolare) per il trattamento della restenosi coronarica \"in-stent\".\nDosaggio.\nIl dosaggio della brachiterapia si riferisce alla dose di radiazione assorbita dal tessuto circostante ed \u00e8 espressa in gray/ora (Gy/h).\nDurata dell'emissione della dose.\nIl posizionamento delle sorgenti di radiazioni nella zona di destinazione pu\u00f2 essere temporanea o permanente.\nApplicazioni cliniche.\nLa brachiterapia \u00e8 comunemente usata per trattare i tumori della cervice uterina, della prostata, della mammella, e della pelle.\nLa brachiterapia pu\u00f2 essere utilizzata anche nel trattamento dei tumori del cervello, degli occhi, del capo e del collo (labbro, parte inferiore della bocca, lingua, rinofaringe e orofaringe), del tratto respiratorio (trachea e bronchi), del tubo digerente (esofago, cistifellea, dotti biliari, retto, ano), del tratto urinario (vescica, uretra, pene), dell'apparato riproduttivo femminile (utero, vagina, vulva), e dei tessuti molli.\nDato che le fonti di radiazioni possono essere posizionate proprio sul punto di trattamento, la brachiterapia consente che una dose elevata di radiazioni sia applicata su di una piccola area. Inoltre, il posizionamento di tali fonti \u00e8 insensibile ai movimenti del paziente o degli organi interni, pertanto l'erogazione rimane sempre accuratamente mirata. Ci\u00f2 consente di raggiungere un livello elevato di conformit\u00e0 della dose garantendo che la totalit\u00e0 della massa tumorale riceva un livello ottimale di radiazioni. Si riduce anche il rischio di danni ai tessuti, agli organi o alle strutture sane circostanti al tumore, aumentando cos\u00ec le possibilit\u00e0 di guarigione e mantenendo le funzionalit\u00e0 d'organo.\nL'uso di brachiterapia HDR, inoltre, riduce i tempi di trattamento rispetto a quelli della radioterapia esterna. I pazienti trattati con la brachiterapia devono generalmente effettuare meno visite rispetto alla radioterapia esterna, e in generale i piani di trattamento possono essere completati in meno tempo. Molte procedure di brachiterapia vengono eseguite su base ambulatoriale. Questa comodit\u00e0 pu\u00f2 essere particolarmente rilevante per i pazienti lavoratori, per i pazienti pi\u00f9 anziani o per chi vive lontano dai centri di trattamento. Ci\u00f2 si traduce in una maggior adesione ai piani di trattamento.\nLa brachiterapia pu\u00f2 essere utilizzata allo scopo di curare il cancro nel caso di piccoli tumori o quando sono confinati localmente, a condizione che non si siano sviluppate metastasi (diffusione delle cellule cancerose in altre punti del corpo). In casi opportunamente selezionati, la brachiterapia per tumori primari rappresenta spesso un approccio analogo alla chirurgia, ottenendo la stessa probabilit\u00e0 di guarigione e con effetti collaterali simili o talvolta minori. Nei tumori localmente avanzati, la chirurgia non pu\u00f2 sistematicamente fornire la migliore opportunit\u00e0 di cura e spesso non \u00e8 tecnicamente possibile eseguirla. In questi casi la radioterapia, compresa la brachiterapia, offre l'unica possibilit\u00e0 di guarigione. Nelle fasi pi\u00f9 avanzate della malattia, la brachiterapia pu\u00f2 essere utilizzata come trattamento palliativo per alleviare sintomi di dolore e sanguinamenti.\nNei casi in cui il tumore non sia facilmente raggiungibile o sia troppo grande per garantire una distribuzione ottimale dell'irradiazione, la brachiterapia pu\u00f2 essere combinata con altri trattamenti, come ad esempio la radioterapia a fasci esterni e/o l'intervento chirurgico. La combinazione della brachiterapia esclusivamente con la chemioterapia avviene assai di rado.\nCarcinoma della cervice.\nLa brachiterapia \u00e8 comunemente usata per il trattamento del carcinoma della cervice a uno stadio iniziale o confinato localmente ed \u00e8 uno standard di cura in molti paesi. Il cancro della cervice pu\u00f2 essere trattato con la brachiterapia LDR, PDR o HDR. Usata in combinazione con la radioterapia esterna, la brachiterapia pu\u00f2 fornire risultati migliori rispetto alla sola radioterapia esterna. La precisione della brachiterapia consente una dose elevata di radiazioni mirate sulla cervice, riducendo al minimo l'esposizione di organi e tessuti adiacenti.\nLe possibilit\u00e0 di restare indenni dalla malattia (sopravvivenza priva di malattia) e di rimanere in vita (sopravvivenza globale) sono simili per trattamenti LDR, PDR e HDR. Tuttavia, un vantaggio fondamentale del trattamento HDR \u00e8 che ogni dose pu\u00f2 essere emessa su base ambulatoriale, con un breve periodo di trattamento, il che rappresenta una maggiore convenienza per molte pazienti.\nCancro della prostata.\nLa brachiterapia per il trattamento del carcinoma della prostata pu\u00f2 essere effettuata con un impianto LDR permanente, con l'utilizzo di semi (iodio o palladio) radioattivi o con tecnica HDR temporanea.\nL'impianto permanente di semi \u00e8 adatto per i pazienti con un tumore localizzato e con prognosi adatta alla metodica e ha dimostrato di essere un trattamento altamente efficace per prevenire recidive di cancro. Il tasso di sopravvivenza \u00e8 simile a quello riscontrato con la radioterapia esterna o con un intervento chirurgico (prostatectomia radicale), ma con minori effetti collaterali come disfunzione erettile e incontinenza urinaria. La procedura pu\u00f2 essere completata in modo rapido e i pazienti sono generalmente in grado di tornare a casa lo stesso giorno del trattamento e di ritornare alle attivit\u00e0 normali dopo 1 o 2 giorni. L'impianto permanente dei semi \u00e8 spesso una scelta meno invasiva rispetto alla rimozione chirurgica della prostata.\nLa brachiterapia temporanea HDR \u00e8 un approccio nuovo al trattamento del cancro della prostata, ma attualmente \u00e8 meno comune rispetto all'impianto di semi. Esso \u00e8 prevalentemente utilizzato per fornire un dose supplementare in aggiunta alla radioterapia esterna (nota come \"boost\" terapia), in quanto offre un metodo alternativo per fornire un dose elevata di radiazioni che si adatti alla forma del tumore all'interno della ghiandola prostatica, risparmiando l'esposizione alle radiazioni ionizzanti dei tessuti circostanti. La brachiterapia HDR intesa come \u2018boost\u2019 per il cancro alla prostata significa anche che il trattamento di radioterapia esterna pu\u00f2 essere pi\u00f9 breve rispetto alla sola radioterapia esterna.\nQuesto trattamento si pu\u00f2 effettuare su carcinomi prostatici localizzati di basso grado e stadio (con PSA &lt; a 10\u00a0ng/ml, e \"gleason score\" &lt; 3+4=7) con peso prostatico &lt; di 50 g e senza sintomi ostruttivi.\nCancro della mammella.\nLa radioterapia \u00e8 lo standard di cura per le donne che hanno subito interventi chirurgici lumpectomy o di mastectomia, ed \u00e8 una componente integrante della terapia di conservazione della mammella. La brachiterapia pu\u00f2 essere utilizzata dopo l'intervento chirurgico, prima della chemioterapia o come palliativo in caso di malattia avanzata. La brachiterapia per il trattamento del cancro della mammella \u00e8 di solito eseguita con la brachiterapia temporanea HDR. Dopo l'intervento, la brachiterapia al seno pu\u00f2 essere utilizzata come \u2018boost\u2019 a seguito dell'irradiazione dell'intera mammella utilizzando la radioterapia esterna. Pi\u00f9 recentemente, la brachiterapia da sola viene applicata in una tecnica chiamata irradiazione accelerata della mammella parziale (APBI: accelerated partial breast irradiation), che comporta l'emissione di radiazioni solo nelle immediate vicinanze del tumore originale.\nIl principale vantaggio della brachiterapia della mammella rispetto alla radioterapia esterna \u00e8 che una dose elevata di radiazioni pu\u00f2 essere applicata con precisione al tumore risparmiando le radiazioni ai tessuti sani del seno e alle strutture sottostanti come costole e polmoni. L'APBI pu\u00f2 in genere essere completata nel corso di una settimana. La possibilit\u00e0 di brachiterapia pu\u00f2 essere particolarmente importante per assicurare che le donne che lavorano, gli anziani o le donne prive di facile accesso a un centro di trattamento, siano in grado di beneficiare della terapia di conservazione della mammella a causa del breve corso del trattamento rispetto con radioterapia esterna (che spesso richiede pi\u00f9 visite nel corso di 1-2 mesi). La brachiterapia ha dimostrato un eccellente controllo locale del tumore al seno al momento del \"follow-up\" fino a 6 anni dopo il trattamento.\nCon la brachiterapia per il seno, i radioterapisti mettono dei tubi di plastica flessibili chiamati cateteri o un palloncino nel petto. Due volte al giorno per un numero di giorni determinato, i cateteri o il palloncino saranno collegati a una macchina per la brachiterapia, chiamata anche \u2018afterloader\u2019 ad alto tasso di dose per fornire la radiazione in modo sicuro ed efficace al sito della nodulectomia mammaria sotto la guida del computer. La radiazione \u00e8 emessa in sede solo per alcuni minuti alla volta. Alla fine di tutto il trattamento, il catetere o il palloncino viene rimosso. Questo trattamento \u00e8 ancora in fase di studio per vedere se \u00e8 altrettanto efficace come da tre a otto settimane di radioterapia esterna.\nCancro della pelle.\nLa brachiterapia HDR per il cancro della pelle non melanomatoso, come il carcinoma basocellulare e il carcinoma a cellule squamose, fornisce un'opzione di trattamento alternativa alla chirurgia. Questo \u00e8 particolarmente rilevante per i tumori al naso, alle orecchie, alle palpebre o alle labbra, dove la chirurgia pu\u00f2 causare deformazione o richiedere una vasta ricostruzione di chirurgia plastica. Vari applicatori possono essere utilizzati al fine di garantire uno stretto contatto tra la sorgente di radiazione e la pelle. Essi sono in grado di conformarsi alla curvatura della cute e permettono di garantire precisione nell'emissione della dose ottimale di irradiazione.\nLa brachiterapia per il cancro della pelle fornisce buoni risultati estetici e di efficacia clinica; studi compiuti sull'arco di 5 anni di \"follow-up\" hanno dimostrato che la brachiterapia \u00e8 altamente efficace in termini di controllo locale ed \u00e8 paragonabile alla radioterapia esterna. I tempi del trattamento sono in genere brevi, e ci\u00f2 rappresenta una convenienza per i pazienti. \u00c8 stato suggerito che la brachiterapia pu\u00f2 diventare uno standard di trattamento per il cancro della pelle nel futuro prossimo.\nAltre applicazioni.\nLa brachiterapia pu\u00f2 essere utilizzata nel trattamento della restenosi coronarica in-stent, in cui un catetere \u00e8 posta all'interno dei vasi sanguigni, attraverso i quali le fonti vengono inserite e rimosse. La terapia \u00e8 stato anche studiata per l'uso nel trattamento della stenosi dei vasi periferici e presa in considerazione per il trattamento della fibrillazione atriale.\nEffetti collaterali.\nLa probabilit\u00e0 e la natura dei potenziali effetti collaterali sub acuti, acuti o a lungo termine associati alla brachiterapia dipendono dalla posizione del tumore trattato e dal tipo di brachiterapia in uso.\nAcuti.\nEffetti collaterali acuti associati alla brachiterapia includono ecchimosi localizzate, gonfiore, sanguinamento e disagio nella zona trattata. Questi sintomi di solito si risolvono entro pochi giorni in seguito al completamento del trattamento. I pazienti possono anche sentirsi affaticati per un periodo breve.\nLa brachiterapia per il trattamento del cancro del collo dell'utero o della prostata pu\u00f2 provocare acuti e transitori sintomi urinari come la ritenzione urinaria, l'incontinenza urinaria o la disuria (minzione dolorosa). Si pu\u00f2 anche verificare un aumento transitorio della frequenza intestinale, diarrea, stitichezza o sanguinamento rettale. Gli effetti collaterali acuti e subacuti di solito si risolvono nel giro di pochi giorni o poche settimane. Nel caso di brachiterapia permanente (con l'utilizzo di semi) per il carcinoma prostatico, c'\u00e8 una piccola probabilit\u00e0 che alcuni semi possano migrare fuori della regione di trattamento nella vescica o dell'uretra e poi passare nelle urine.\nLa brachiterapia per il cancro della pelle pu\u00f2 causare desquamazione intorno alla zona di trattamento nelle settimane che seguono la terapia; ci\u00f2 guarisce in genere in 5-8 settimane. Se il tumore \u00e8 situato sul labbro, una ulcerazione pu\u00f2 verificarsi a seguito della brachiterapia, ma solitamente si risolve dopo 4-6 settimane.\nLa maggior parte degli effetti acuti indesiderati possono essere trattati con farmaci o attraverso cambiamenti nella dieta, e di solito scompaiono nel corso del tempo (in genere una questione di settimane), una volta completato il trattamento. Gli effetti collaterali acuti della brachiterapia HDR sono sostanzialmente simili a quelli della radioterapia a fasci eterni.\nA lungo termine.\nIn un ridotto numero di persone, la brachiterapia pu\u00f2 provocare effetti collaterali a lungo termine a causa di danni o alterazioni di tessuti o di organi adiacenti. Effetti indesiderati a lungo termine sono generalmente di intensit\u00e0 lieve o moderata. Per esempio, problemi urinari e digestivi possono persistere a seguito della brachiterapia per il cancro del collo dell'utero o della prostata.\nLa brachiterapia per il carcinoma della prostata pu\u00f2 causare disfunzione erettile in circa il 15-30% dei pazienti. Tuttavia, il rischio che ci\u00f2 si verifichi \u00e8 legato all'et\u00e0 (gli uomini pi\u00f9 anziani sono a rischio maggiore rispetto agli uomini pi\u00f9 giovani) e al livello della funzionalit\u00e0 erettile prima dell'intervento. Nei pazienti che accusano disfunzione erettile, nella maggior parte dei casi possono essere trattati con successo grazie a farmaci come il sildenafil. \u00c8 importante sottolineare che il rischio di disfunzione erettile dopo la brachiterapia \u00e8 inferiore rispetto alla prostatectomia radicale.\nLa brachiterapia per il tumore della mammella o alla pelle pu\u00f2 provocare la formazione di tessuto cicatriziale intorno alla zona del trattamento. Nel caso della brachiterapia per il trattamento del tumore della mammella, una necrosi grassa pu\u00f2 verificarsi come conseguenza della liberazione di acidi grassi che penetrano nei tessuti del seno; ci\u00f2 pu\u00f2 causare edema diffuso alla mammella. La necrosi grassa \u00e8 una condizione benigna e si verifica in genere 4-12 mesi dopo il trattamento e si presenta in circa il 2% delle pazienti.\nSicurezza di terze persone.\nSpesso i pazienti si informano se devono osservare misure di sicurezza particolari nei loro contatti con famigliari e gli amici dopo la brachiterapia. Se \u00e8 utilizzata la brachiterapia temporanea, le sorgenti radioattive non restano nel corpo dopo il trattamento, pertanto non esiste questo rischio.\nSe \u00e8 utilizzata la brachiterapia permanente, le fonti di basse dosi radioattive (semi) rimangono nel corpo dopo il trattamento; tuttavia i livelli di radiazione sono molto bassi e diminuiscono nel tempo. Inoltre, l'irradiazione interessa solo i tessuti all'interno di pochi millimetri di sorgenti radioattive (cio\u00e8 il tumore in trattamento). Come precauzione, alle persone sottoposte alla brachiterapia permanente pu\u00f2 essere consigliato di non tenere in braccio i bambini piccoli o di stare troppo vicino alle donne in gravidanza, questo per un breve periodo dopo l'operazione. Oncologi radiologi o infermieri sono in grado di fornire istruzioni specifiche ai pazienti su tutti gli aspetti legati alla sicurezza.\nProcedura.\nPianificazione iniziale.\nPer pianificare con precisione la procedura di brachiterapia, viene inizialmente eseguito un esame clinico approfondito per comprendere le caratteristiche del tumore. Inoltre, una vasta scelta di tecniche di imaging biomedico possono essere utilizzate per visualizzare la forma e le dimensioni del tumore e la sua relazione ai tessuti e agli organi circostanti. Queste tecniche includono la radiografia a raggi X, l'ecografia, la tomografia assiale computerizzata (TAC), la risonanza magnetica (MRI) e la tomografia a emissione di positroni (PET). I dati ottenuti possono essere utilizzati per creare una visualizzazione 3D del tumore e dei tessuti adiacenti.\nGrazie a queste informazioni, si pu\u00f2 sviluppare un piano ottimale della distribuzione delle sorgenti di radiazione. Tale piano fornisce la corretta collocazione degli applicatori che verranno utilizzati per portare le sorgenti al sito di trattamento. Gli applicatori non sono radioattivi e sono in genere aghi o cateteri di plastica. Il tipo specifico di applicatore usato dipende dal tipo di tumore da trattare.\nQuesta pianificazione iniziale, contribuisce a garantire che i 'punti freddi' (troppo poca irradiazione) e i 'punti caldi' (troppa irradiazione) vengano evitati durante il trattamento, in quanto questi possono provocare, rispettivamente, il fallimento del trattamento ed effetti collaterali.\nInserimento e visualizzazione dell'/degli applicatore(i).\nPrima che le sorgenti radioattive possono essere immesse nella sede del tumore, gli applicatori vanno inseriti e correttamente posizionati secondo la pianificazione iniziale. Tecniche di imaging, come i raggi X, gli ultrasuoni e la fluoroscopia sono tipicamente utilizzate per aiutare il posizionamento corretto degli applicatori e perfezionare il piano di trattamento. Si possono anche utilizzare immagini ottenute tramite TAC e risonanza magnetica.\nUna volta inseriti gli applicatori, sono mantenuti in loco contro la pelle tramite suture o nastro adesivo per impedirne il movimento. Quando gli applicatori hanno raggiunto la posizione corretta, si possono eseguire ulteriori controlli per poi procedere alla pianificazione del trattamento.\nCreazione di un paziente virtuale.\nLe immagini del paziente con gli applicatori sono importate in un software di pianificazione del trattamento e il malato viene portato in una stanza schermata e dedicata al trattamento. Il software permette alle immagini multiple in 2D del sito di trattamento di essere trasformate in un \u2018paziente virtuale\u2019 in 3D, all'interno del quale la posizione degli applicatori pu\u00f2 essere definita. Le relazioni spaziali tra gli applicatori, il sito di trattamento e i tessuti sani circostanti all'interno di questo 'paziente virtuale' sono una copia delle relazioni nel paziente vero.\nOttimizzazione del piano di irradiazione.\nPer identificare l'ottimale distribuzione spaziale e temporale delle sorgenti di radiazioni negli applicatori dei tessuti o delle cavit\u00e0, il software di pianificazione permette di inserire sorgenti di radiazioni virtuali nel paziente virtuale. Il software mostra cos\u00ec una rappresentazione grafica della distribuzione della radiazione. Ci\u00f2 serve come guida al \"team\" di brachiterapia per rifinire la distribuzione delle sorgenti e fornire un piano di trattamento perfettamente modellato con l'anatomia del paziente; tutto ci\u00f2 prima che cominci l'emissione effettiva della irradiazione.\nEmissione del trattamento.\nLe fonti di radiazioni utilizzate per la brachiterapia sono sempre racchiuse all'interno di una capsula non-radioattiva. Le fonti possono essere inserite manualmente, ma pi\u00f9 comunemente tramite una tecnica chiamata \"afterloading\". L'inserimento manuale \u00e8 limitato a poche applicazioni LDR, a causa del rischio di esposizione alle radiazioni per il personale sanitario.\nAl contrario, l\"afterloading\" prevede il posizionamento preciso di applicatori non-radioattivi nel sito di trattamento, che sono poi caricati con le sorgenti di radiazioni. Nell\"afterloading\" manuale, la fonte \u00e8 emessa nell'applicatore da parte dell'operatore.\nSistemi di \"afterloading\" a distanza consentono una protezione dalle radiazioni per gli operatori sanitari, tenendo in sicurezza la sorgente di radiazione in una cassetta schermata. Una volta che gli applicatori sono posizionati correttamente nel paziente, essi sono collegati a una 'macchina \"afterloader\"' (contenente le sorgenti radioattive) attraverso una serie di tubi guida di collegamento. Il piano di trattamento \u00e8 inviato all\"afterloader\", che poi controlla l'emissione delle sorgenti, lungo i tubi verso le posizioni pre-impostate. Questo processo comincia quando il personale lascia la camera di trattamento. Le sorgenti restano attive un periodo di tempo pre-determinato, sempre secondo il piano di trattamento, Periodo dopo il quale esse sono ritirate attraverso i tubi verso l\"afterloader\".\nAl termine dell'emissione delle sorgenti radioattive, gli applicatori sono accuratamente rimossi dal corpo. I pazienti in genere recuperano rapidamente dalla procedura, cos\u00ec che la terapia pu\u00f2 essere spesso eseguita su base ambulatoriale.\nSorgenti radioattive.\nSorgenti di radiazioni comunemente utilizzate (radionuclidi) per la brachiterapia\nBrachiterapia elettronica.\nLa brachiterapia elettronica comporta il posizionamento delle fonti di tubi di raggi x in miniatura a bassa energia in un applicatore pre-posizionato all'interno del corpo/cavit\u00e0 del tumore al fine di emettere velocemente dosi elevate ai tessuti obbiettivo, mantenendo al contempo dosi basse ai tessuti distanti non-obbiettivo."}
{"id": "2014476", "revid": "121836", "url": "https://it.wikipedia.org/wiki?curid=2014476", "title": "Berta dai grandi piedi", "text": ""}
{"id": "2014478", "revid": "1543377", "url": "https://it.wikipedia.org/wiki?curid=2014478", "title": "Febo Mari", "text": "Biografia.\nFiglio di Giovanni e Teresa Spadaro, Febo Mari nacque a Messina, il 16 gennaio 1881, da una famiglia aristocratica, i Rodriquez, baroni di lontane origini spagnole.\nLaureatosi in lettere e filosofia, si trasfer\u00ec a Milano per lavorare come recensore teatrale per una testata messinese. Ben presto decise di cambiare mestiere, entr\u00f2 nel teatro, e inizi\u00f2 lavorando come attore giovane in alcune affermate compagnie, tra cui quella di Sem Benelli. A 27 anni ebbe in mano la direzione del teatro milanese Manzoni.\nIl 23 dicembre 1908 spos\u00f2 una giovane attrice, Berta, detta Piera, Vestri, che, successivamente, lascer\u00e0 per andare a vivere con l'attrice Nietta Mordeglia, conosciuta anche come Misa Mordeglia Mari, che potr\u00e0 sposare solo l'8 ottobre del 1938, dopo la morte della prima moglie.\nCarriera cinematografica.\nInizi\u00f2 la sua carriera come attore ed ebbe un grande successo nei primi anni dieci divenendo uno dei divi maschili del cinema muto italiano. A quell'epoca risalgono i film come \"Il fuoco\" (1915), tratto da un suo soggetto originale e da lui sceneggiato, e \"Tigre reale\" (1916) di Verga, diretti da Giovanni Pastrone; ma Febo Mari fu anche regista, soggettista e sceneggiatore.\nDopo aver diretto \"Il Critico\" (1913) e \"L'emigrante\" (1915), nel 1916 diresse Eleonora Duse nella sua unica interpretazione cinematografica, recitando accanto a lei il ruolo del protagonista, nel film \"Cenere\", tratto dal romanzo di Grazia Deledda.\nDopo questo film, nel periodo dal 1916 al 1925, diresse e interpret\u00f2 ben 14 film\nNel 1938 \u00e8 nel cast del film \"Giuseppe Verdi\" di Carmine Gallone, mentre nel 1939 lavor\u00f2 nel film \"Lotte nell'ombra\" di Domenico Gambino.\nFu anche attivo nella prosa radiofonica dell'EIAR, nelle commedie e nei radiodrammi, presso la sede di Radio Roma."}
{"id": "2014479", "revid": "2041223", "url": "https://it.wikipedia.org/wiki?curid=2014479", "title": "Carlo V d'Asburgo", "text": "A capo della Casa d'Asburgo durante la prima met\u00e0 del '500, fu imperatore di un \"impero sul quale non tramontava mai il sole\" che comprendeva in Europa i Paesi Bassi, la Spagna e il sud Italia aragonese, i territori austriaci, il Sacro Romano Impero esteso su Germania e nord Italia, nonch\u00e9 le vaste colonie castigliane e una colonia tedesca nelle Americhe.\nNato nel 1500 a Gand, nelle Fiandre, da Filippo il Bello (figlio di Massimiliano I d'Austria e Maria di Borgogna) e Giovanna la Pazza (figlia di Isabella di Castiglia e Ferdinando d'Aragona), Carlo eredit\u00f2 tutti i possedimenti familiari in giovane et\u00e0, data l'infermit\u00e0 mentale della madre e la morte precoce del padre. All'et\u00e0 di sei anni, scomparso Filippo, divenne duca di Borgogna e pertanto principe dei Paesi Bassi (Belgio, Olanda, Lussemburgo). Dieci anni dopo divenne re di Spagna, entrando in possesso anche delle Indie occidentali castigliane, e dei regni aragonesi di Sardegna, Napoli e Sicilia. A diciannove anni divenne arciduca d'Austria come capo della Casa d'Asburgo e, di conseguenza, grazie all'eredit\u00e0 austriaca, fu designato imperatore del complesso germanico-italiano (Sacro Romano Impero) dai sette principi elettori.\nBeneficiario dell'ambiziosa politica dinastica austriaca, Carlo V riprese il progetto degli imperatori medievali e si pose come obiettivo quello di unire in una monarchia universale cristiana gran parte dell'Europa. A tal fine mise in piedi un vasto esercito costituito da lanzichenecchi tedeschi, \"tercios\" spagnoli, cavalieri borgognoni, e condottieri italiani. Per sostenere il costo enorme delle sue truppe, Carlo V utilizz\u00f2 l'argento derivante dalle conquiste condotte ai danni di Aztechi e Inca da parte di Hern\u00e1n Cort\u00e9s e Francisco Pizarro e cerc\u00f2 altre fonti di ricchezza affidando ai Welser la ricerca della leggendaria El Dorado. Ancora maggiori furono le entrate fiscali garantite dalla potenza economica dei Paesi Bassi. \nIn linea con il suo disegno universalistico, Carlo V viaggi\u00f2 continuamente nel corso della sua vita senza stanziarsi in un'unica capitale. Incontr\u00f2 sul suo cammino tre grandi ostacoli, i quali minacciavano l'autorit\u00e0 imperiale in Germania e Italia: il Regno di Francia, ostile all'Austria e circondato dai possedimenti carolini di Borgogna, Spagna e Impero; la nascente Riforma Protestante, appoggiata dai principi luterani; e l'espansione dell'Impero Ottomano ai confini orientali e mediterranei dei domini asburgici. \nNominato \"Difensor Ecclesiae\" da papa Leone X, Carlo promosse la Dieta di Worms (1521) che mise al bando Martin Lutero, il quale fu per\u00f2 tratto in salvo dai principi protestanti. Lo stesso anno scoppi\u00f2 il conflitto militare con Francesco I di Francia, che termin\u00f2 con la cattura di quest'ultimo nella battaglia di Pavia del 1525. L'accantonata questione luterana esplose di nuovo nel 1527, quando truppe di mercenari germanici di fede protestante e di stanza in Italia disertarono, discesero sullo Stato della Chiesa e saccheggiarono Roma. Sia perch\u00e9 aveva liberato la Lombardia dai Francesi, sia perch\u00e9 aveva fatto ritirare le truppe imperiali dallo stato pontificio, Carlo V ottenne la corona ferrea d'Italia da Papa Clemente VII al Congresso di Bologna del 1530.\nTra il 1529 e il 1535 Carlo V affront\u00f2 la minaccia islamica, dapprima difendendo Vienna dall'assedio turco e poi sconfiggendo gli Ottomani in Nord Africa e conquistando Tunisi. Tuttavia, questi successi furono vanificati negli anni quaranta dalla fallimentare spedizione di Algeri e dalla perdita di Budapest. Nel frattempo, Carlo V era giunto a un accordo con papa Paolo III per dare inizio al Concilio di Trento (1545). Il rifiuto di prendere parte della luterana Lega di Smalcalda provoc\u00f2 una guerra, che si concluse nel 1547 con la cattura dei principi protestanti. Quando le cose sembravano mettersi per il meglio per Carlo V, Enrico II di Francia garant\u00ec appoggio ai principi ribelli, alimentando di nuovo i dissidi luterani, e venne a patti con Solimano il Magnifico, sultano dell'impero ottomano e nemico degli Asburgo dal 1520.\nDi fronte alla prospettiva di un'alleanza tra tutti i suoi disparati nemici, Carlo V abdic\u00f2 nel 1556 e divise l'impero asburgico tra suo figlio Filippo II di Spagna (che ottenne Spagna, Paesi Bassi, Due Sicilie, oltre alle colonie americane) e suo fratello Ferdinando I d'Austria (che ricevette Austria, Croazia, Boemia, Ungheria e il titolo di imperatore). Il Ducato di Milano e i Paesi Bassi furono lasciati in un'unione personale al re di Spagna, ma continuarono a far parte del Sacro Romano Impero. Carlo V si ritir\u00f2 nel 1557 in Spagna presso il monastero di Yuste, dove mor\u00ec un anno dopo, avendo abbandonato il sogno dell'impero universale di fronte alla prospettiva del pluralismo religioso e all'emergere delle monarchie nazionali.\nGenealogia familiare.\nCarlo era figlio di Filippo \"il Bello\", figlio a sua volta dell'Imperatore Massimiliano I d'Austria e di Maria di Borgogna, erede dei vasti possedimenti dei Duchi di Borgogna. La madre era invece Giovanna di Castiglia e d'Aragona, detta \"la Pazza\", figlia dei re cattolici Ferdinando II d'Aragona e della sua consorte Isabella di Castiglia. In virt\u00f9 di questi avi d'eccezione, Carlo pot\u00e9 ereditare un vastissimo impero, oltretutto in continua espansione, ed esteso su tre continenti (Europa, Africa e America). Nelle sue vene infatti scorreva sangue delle pi\u00f9 disparate nazionalit\u00e0: austriaca, tedesca, spagnola, francese, polacca, russa, italiana e inglese.\nTramite il padre discendeva infatti, oltre che naturalmente dagli Asburgo, i quali ormai da tre secoli regnavano sull'Austria e da quasi 100 anni ininterrottamente sull'Impero germanico, anche dalla casata polacca dei Piast, del ramo dei duchi di Masovia, attraverso la trisavola Cimburga di Masovia. Quest'ultima discendeva anche, per via materna, dai Principi di Tver' del Casato di Rurik, tra i quali spicca San Michele di Tver, eroe della resistenza ai Mongoli e venerato dalla Chiesa ortodossa russa. Il marito di Cimburga, il duca di Stiria Ernesto il Ferreo, era invece figlio di Verde Visconti e ci\u00f2 rendeva Carlo diretto discendente dei Visconti di Milano e quindi pretendente legittimo al Ducato di Milano. Tramite la nonna Maria, duchessa di Borgogna, egli discendeva invece dai re di Francia della Casa dei Valois, diretti discendenti di Ugo Capeto, fondatore della dinastia capetingia. Dalla linea borgognona Carlo vantava inoltre come antenati i duchi di Brabante, eredi dell'ultimo principe carolingio, Carlo I di Lorena, diretto discendente del fondatore del Sacro Romano Impero.\nLa madre Giovanna invece gli port\u00f2 la discendenza dalla grande casata castigliana e aragonese dei Trast\u00e1mara. Essi a loro volta avevano riunito nel loro blasone le eredit\u00e0 delle antiche casate iberiche di Barcellona, primi re di Aragona, di Le\u00f3n, Castiglia e Navarra, discendenti degli antichi re delle Asturie, di origine visigota. I re di Aragona erano inoltre discendenti degli Hohenstaufen tramite Costanza, figlia di re Manfredi; questo fatto permise a Carlo (che si trovava in questo modo a discendere dall'Imperatore Federico II di Svevia, detto lo \"Stupor Mundi\"), di ereditare i regni di Napoli e Sicilia. Infine, due sue trisavole del lato materno erano Caterina e Filippa di Lancaster, entrambe figlie di Giovanni di Gand, figlio cadetto di Edoardo III Plantageneto, re d'Inghilterra.\nBiografia.\n1500-1520: dalla nascita all'incoronazione di Aquisgrana.\nPrimi anni e formazione: Carlo di Gand.\nIl 21 ottobre 1496, Massimiliano I d'Asburgo, arciduca d'Austria, nonch\u00e9 imperatore del Sacro Romano Impero, mediante un'accorta \"politica matrimoniale\", fece in modo che il proprio figlio ed erede al trono, Filippo, detto \"il bello\", prendesse in moglie Giovanna di Castiglia, figlia minore dei cattolici sovrani di Spagna Ferdinando d'Aragona e Isabella di Castiglia. I due si trasferirono nel 1499 da Bruxelles nell'antica capitale Gand, situata nella Contea delle Fiandre, dove il 24 febbraio 1500 nacque Carlo.\nOltre a Carlo, alla coppia nacquero altri cinque figli. Eleonora, la primogenita, che and\u00f2 in sposa prima a Emanuele I di Aviz, re del Portogallo e poi a Francesco I di Valois-Angoul\u00eame, re di Francia. Dopo di lui, in successione, nacquero: Isabella che and\u00f2 in sposa a Cristiano II di Oldenburg, re di Danimarca; Ferdinando che spos\u00f2 Anna Jagellone d'Ungheria dando inizio a un rinnovato ramo austriaco degli Asburgo; Maria che and\u00f2 sposa a Luigi II d'Ungheria e Boemia e infine Caterina che and\u00f2 sposa a Giovanni III di Aviz, re del Portogallo.\nCarlo sarebbe divenuto in breve tempo il sovrano pi\u00f9 potente del mondo. L'unico figlio maschio dei nonni materni era gi\u00e0 scomparso nel 1497, senza lasciare eredi. Immediatamente dopo mor\u00ec anche la loro figlia primogenita e nello stesso anno 1500 scomparve anche l'unico figlio maschio di quest'ultima, Michele della pace a cui sarebbe toccata l'eredit\u00e0 di Castiglia d'Aragona e del Portogallo. Per cui, nell'anno 1504, con la morte della Regina Isabella, sua figlia Giovanna, madre di Carlo, divenne l'erede di tutti i beni di Castiglia e Carlo stesso ne divenne, a sua volta, erede potenziale.\nAlla morte del padre avvenuta il 25 settembre 1506, Massimiliano in poco tempo trov\u00f2 nella zia di Carlo, l'arciduchessa Margherita d'Asburgo la nuova reggente, nominata governatrice dei Paesi Bassi nel 1507. La madre Giovanna venne colpita da presunta follia e si trov\u00f2 nell'impossibilit\u00e0 di governare, quindi la reggenza di Castiglia fu assunta dal padre Ferdinando il Cattolico. A causa di questa infermit\u00e0, Giovanna di Castiglia divenne comunemente nota come \"Giovanna la Pazza\". Carlo si trov\u00f2 dunque all'et\u00e0 di sei anni a essere il potenziale erede oltre che di Castiglia, anche d'Austria e di Borgogna, da parte dei nonni paterni, in quanto il nonno Massimiliano d'Asburgo aveva sposato Maria di Borgogna, ultima erede dei duchi di Borgogna.\nCarlo fu educato da Robert de Gand, Adrian Wiele, Juan de Anchieta, Luis Cabeza de Vaca e Charles de Poupet signore di Chaulx. Il suo tutore fu nel 1507 Adriaan Florensz di Utrecht, all'epoca decano di San Pietro e vice-cancelliere dell'universit\u00e0, il futuro papa Adriano VI. Dal 1509 suo tutore fu Guillaume de Cro\u00ff, Signore di Chi\u00e8vres. Tutta l'educazione del giovane principe si svolse nelle Fiandre e fu ammantata di cultura fiamminga e in lingua francese, nonostante i suoi natali austro-ispanici. Pratic\u00f2 la scherma, fu abile cavallerizzo ed esperto nel torneare, ma di salute precaria, soffrendo anche di epilessia in giovent\u00f9. Il 5 gennaio 1515, nella sala degli Stati del palazzo di Bruxelles, Carlo fu dichiarato maggiorenne e fu proclamato nuovo duca di Borgogna. Gli fu, quindi, affiancato un consiglio ristretto di cui facevano parte Guillaume de Croy, Adriano di Utrecht e il Gran Cancelliere Jean de Sauvage, mentre la corte all'epoca era numerosa e richiedeva cospicui finanziamenti.\nAl tempo dell'incoronazione di Francesco I di Francia, il re invit\u00f2 Carlo quale duca di Borgogna alla festa di celebrazione; egli invi\u00f2 in sua vece Enrico di Nassau e Michel de Sempy, che trattarono anche affari di stato: si discuteva in particolare di un possibile matrimonio fra Carlo e Renata di Francia (la secondogenita di Luigi XII di Francia e di Anna di Bretagna). Ferdinando II d'Aragona avrebbe voluto come erede l'infante Ferdinando, fratello minore di Carlo, per questo in Spagna venne inviato con intenti diplomatici Adriano di Utrecht. Il 23 gennaio 1516 mor\u00ec il nonno materno re Ferdinando d'Aragona.\nRe di Spagna: Carlo I.\nCarlo, a soli sedici anni, eredit\u00f2 anche il trono d'Aragona, concentrando nelle sue mani tutta la Spagna, per cui pot\u00e9 fregiarsi del titolo di re di Spagna a tutti gli effetti, assumendo il nome di Carlo I.\nIl 14 marzo 1516 ci fu la proclamazione ufficiale. Per quanto riguarda la vera erede al trono di Castiglia, la madre Giovanna, per via della sua riconosciuta infermit\u00e0 mentale, dovette cedere i suoi poteri effettivi al figlio Carlo, anche se dal punto di vista dinastico fu regina fino alla sua morte, avvenuta nell'anno 1555. Nel 1516 Erasmo da Rotterdam accett\u00f2 l'incarico di consigliere di Carlo I di Spagna; egli, in una lettera inviata a Tommaso Moro, si dimostrava alquanto perplesso circa le effettive capacit\u00e0 intellettuali del principe che pur essendo divenuto re di Spagna era di lingua madre francese, e impar\u00f2 lo spagnolo solo successivamente e in maniera superficiale. Una volta ereditato il trono di Spagna, Carlo aveva necessit\u00e0 di essere riconosciuto re dai propri sudditi, in quanto, pur avendo come ascendenti i sovrani castigliano-aragonesi, era pur sempre un Asburgo. La richiesta avanzata in tal senso il 21 marzo 1516 venne rifiutata.\nAll'epoca Francisco Jim\u00e9nez de Cisneros, arcivescovo di Toledo, era reggente di Castiglia, l'arcivescovo di Saragozza reggente d'Aragona, mentre Adriano di Utrecht era reggente inviato da Carlo. Carlo esitava mentre Jimenez dovette affrontare i disordini siciliani (che culminarono con la fuga del vicer\u00e9 Hugo de Moncada) e i rinnegati Aruj Barbarossa e Khayr al-D\u012bn Barbarossa. Si giunse al Trattato di Noyon, in cui si stabiliva il matrimonio fra Carlo e madame Luisa, la figlia di Francesco I, ma tali accordi suscitarono l'indignazione spagnola. I negoziati con l'Inghilterra vennero lasciati alla diplomazia di Giacomo di Lussemburgo che riusc\u00ec a stringere un accordo favorevole. Intanto la sorella Eleonora aveva raggiunto i 18 anni e Carlo stava progettando un matrimonio diplomatico, ma la donna era innamorata e corrisposta dal conte palatino Federico. La corrispondenza fra i due venne scoperta e l'uomo esiliato dalla corte, mentre la ragazza fu destinata al re del Portogallo.\nL'8 settembre Carlo part\u00ec da Flessinga con quaranta navi alla volta delle coste spagnole: il viaggio dur\u00f2 10 giorni. Dopo un lungo tragitto sulla terraferma incontrarono il fratello Ferdinando e giunsero nella citt\u00e0 di Valladolid. Giunse la notizia della morte di Jim\u00e9nez avvenuta l'8 novembre. Carlo invi\u00f2 il fratello dalla loro zia Margherita mentre cerc\u00f2 di ingraziarsi il popolo con un torneo che venne sospeso da lui stesso per l'efferatezza con cui si duellava. A quei tempi recava sullo scudo il motto \"Nondum\" (non ancora). Convocate le Cortes di Castiglia sul finire del 1517, venne riconosciuto finalmente re nel febbraio 1518 mentre le Cortes avanzarono ben 88 richieste fra cui quella che il sovrano parlasse lo spagnolo. Il 22 marzo lasci\u00f2 la citt\u00e0 diretto a Saragozza, dove affront\u00f2 con difficolt\u00e0 le Cortes d'Aragona, tanto che rimase nella citt\u00e0 per diversi mesi.\nIntanto, il gran cancelliere Jean de Sauvage moriva il 7 giugno 1518; gli succedette Mercurino Arborio di Gattinara, mentre continuavano le trattative con le Cortes di Catalogna, convocate a Barcellona, dove Carlo rimase per buona parte del 1519, fino al riconoscimento della sua sovranit\u00e0. Uno degli atti del re prima di abbandonare la Spagna fu quello di appoggiare l'armamento e la formazione di una lega contro i pirati musulmani che infestavano le coste spagnole ed europee e rendevano pericolosa la navigazione nel Mediterraneo.\nSuccessione imperiale: Carlo V.\nSuccessivamente, dovette recarsi in Austria per raccogliere anche l'eredit\u00e0 asburgica. Il 12 gennaio 1519, infatti, con la morte del nonno paterno Massimiliano I, Carlo, che era gi\u00e0 re di Spagna da tre anni, concorse per la successione imperiale. Gli altri pretendenti erano Enrico VIII d'Inghilterra e Francesco I. L'imperatore veniva eletto da sette elettori: gli arcivescovi di Magonza, Colonia e Treviri, e i signori laici di Boemia, del Palatinato, Sassonia e Brandeburgo.\nNell'occasione, per finanziare l'offerta e pagare gli elettori, Carlo venne appoggiato dai banchieri Fugger di Augusta, nella persona di Jacob II, mentre il cardinale Thomas Wolsey si impegn\u00f2 per Enrico VIII. L'elezione si risolse quando fu chiara la posizione di papa Leone X, che aveva nella persona di Federico il Saggio di Sassonia il successore; questi declin\u00f2 l'offerta in favore di Carlo. Carlo venne eletto dai principi elettori con voto unanime, e a soli diciannove anni ascendeva anche al trono d'Austria, entrando in possesso, a pieno titolo, dell'eredit\u00e0 borgognona della nonna paterna. Nello stesso anno, precisamente il 28 giugno 1519, nella citt\u00e0 di Francoforte, fu eletto Imperatore del S.R.I. Carlo fu incoronato re dei Romani dall'arcivescovo di Colonia il 23 ottobre 1520 nella cattedrale di Aquisgrana. Carlo di Gand, a capo del S.R.I., avrebbe assunto il nome di Carlo V e come tale \u00e8 passato alla storia.\nNel dettaglio i possedimenti di Carlo V erano cos\u00ec composti:\n1520-1530: dall'incoronazione di Aquisgrana all'incoronazione di Bologna.\nLa scomparsa prematura di tutta la discendenza maschile della dinastia castigliano-aragonese, unitamente alla scomparsa prematura del padre Filippo \"il bello\" e all'infermit\u00e0 della madre Giovanna di Castiglia, fece s\u00ec che Carlo V, all'et\u00e0 di soli 19 anni, risultasse titolare di un \"impero\" talmente vasto come non si era mai visto prima d'allora, neppure ai tempi di Carlo Magno. Il 20 ottobre 1517 il navigatore Ferdinando Magellano giunse a Siviglia, riuscendo a farsi ascoltare da Carlo V il 22 marzo 1518; l'imperatore sottoscrisse il contratto con il quale finanzi\u00f2 l'impresa dell'esploratore. Carlo rimosse ogni ostacolo che il navigatore incontr\u00f2.\nMagellano part\u00ec e durante tutto il viaggio fu molto grato all'imperatore, la sua devozione la si osserva anche nei suoi ultimi giorni di vita: nell'aprile del 1521, nell'isola di Sebu o Cebu toglier\u00e0 il nome pagano al re, Humabon, per chiamarlo Carlo e alla sua consorte dar\u00e0 il nome Giovanna.. Magellano mor\u00ec nel viaggio dove scopr\u00ec lo stretto che porter\u00e0 il suo nome e al suo posto torn\u00f2 Juan Sebastian del Cano l'8 settembre 1522 sulla \"Victoria\". Gli inglesi volevano una sua visita, e il 27 maggio 1520 giunse a Canterbury, che port\u00f2 all'alleanza del 29 maggio, e a una promessa di un nuovo incontro per i dettagli l'11 giugno. Quando questi avvenne si parl\u00f2 del matrimonio fra Carlo e un'inglese. Si parl\u00f2 anche dell'acquisto del Ducato di W\u00fcrttemberg, avvenuto grazie anche all'appoggio di Zevenbergen che ne divenne governatore.\nAvvisato da Juan Manuel tempo prima nel 1520 si trov\u00f2 di fronte il problema di Martin Lutero. I due si incontrarono alla dieta di Worms dell'aprile 1521, il monaco era stato convocato qualche mese prima. Il 17 aprile Carlo V sedeva sul trono presenziando la dieta. Nell'ordine del giorno vi era il problema relativo al frate. Incominci\u00f2 l'interrogatorio posto da Johannes Eck, il giorno dopo per via del suo linguaggio venne interrotto per due volte da Carlo V. Fu l'imperatore stesso a scrivere la dichiarazione resa il giorno dopo dove condannava Lutero, ma con il salvacondotto fornito gli concedeva il ritorno a Wittenberg. La dieta termin\u00f2 il 25 maggio 1521.\nIl matrimonio e la questione borgognona.\nContrariamente a quanto avveniva comunemente in quei tempi, Carlo contrasse un solo matrimonio, l'11 marzo 1526 con la cugina Isabella del Portogallo (1503 \u2013 1539) dalla quale ebbe sei figli. Ebbe anche sette figli naturali. Carlo V aveva ereditato dalla nonna paterna anche il titolo di duca di Borgogna che era stato appannaggio, per pochi anni, anche di suo padre Filippo. Come duca di Borgogna era vassallo del re di Francia, in quanto la Borgogna era territorio appartenente, ormai da tempo, alla corona francese. Inoltre i duchi di Borgogna, suoi antenati, appartenevano a un ramo cadetto dei Valois, dinastia regnante in Francia proprio in quel momento.\nLa Borgogna era un vasto territorio ubicato nel nord-est della Francia, al quale, in passato e per interessi comuni, si erano uniti altri territori come la Lorena, il Lussemburgo, la Franca Contea e le province olandesi e fiamminghe, facendo di queste terre le pi\u00f9 ricche e prospere d'Europa. Esse erano situate, infatti, al centro delle linee commerciali europee ed erano il punto di approdo dei traffici d'oltremare da e verso l'Europa. Tant'\u00e8 che la citt\u00e0 di Anversa era diventata il pi\u00f9 grande centro commerciale e finanziario d'Europa. Suo nonno l'imperatore Massimiliano, alla morte della consorte Maria nel 1482, tent\u00f2 di riappropriarsi del Ducato per condurlo sotto il governo diretto degli Asburgo, cercando di sottrarlo alla corona di Francia. A tal fine intraprese un conflitto con i francesi protrattosi per oltre un decennio, dal quale usc\u00ec sconfitto.\nFu quindi costretto, nell'anno 1493, a sottoscrivere con Carlo VIII d'Angi\u00f2 re di Francia la Pace di Senlis, con la quale rinunciava definitivamente a ogni pretesa sul Ducato di Borgogna, mantenendo per\u00f2 la sovranit\u00e0 sui Paesi Bassi, l'Artois, e la Franca Contea. Questa forzata rinuncia non fu mai veramente accettata da Massimiliano e il desiderio di rivalsa verso la Francia, si trasfer\u00ec parimenti al nipote Carlo V, il quale, nel corso della sua vita, non rinunci\u00f2 mai all'idea di riappropriarsi della Borgogna.\nIl governo di Carlo V e le opposizioni.\nCarlo, come re di Spagna, era affiancato da un Consiglio di Stato che esercitava una notevole influenza sulle decisioni regie. Il Consiglio di Stato era composto di otto membri: un italiano, un savoiardo, due spagnoli e quattro fiamminghi. Fin dalla sua costituzione, nel Consiglio si formarono due schieramenti: uno faceva capo al vicer\u00e9 di Napoli Carlo di Lannoy e l'altro al piemontese Mercurino Arborio di Gattinara che era anche il Gran Cancelliere del re. Mercurino Arborio di Gattinara, nella sua veste di Gran Cancelliere (carica che mantenne ininterrottamente dal 1519 al 1530) e uomo di fiducia di Carlo, ebbe molta influenza sulle decisioni di quest'ultimo, anche se all'interno del Consiglio di Stato continuavano a sussistere quelle due fazioni abbastanza discordanti, soprattutto circa la conduzione della politica estera. Infatti, lo schieramento capeggiato da Lannoy era filo-francese e anti-italiano; quello capeggiato dal Mercurino Arborio di Gattinara era anti-francese e filo-italiano.\nNel corso del suo governo Carlo V raccolse anche molti successi, ma certamente la presenza di altre realt\u00e0 contemporanee e conflittuali con l'Impero, come il Regno di Francia e l'Impero ottomano, insieme con le ambizioni dei principi tedeschi, costituirono l'impedimento pi\u00f9 forte alla politica dell'Imperatore che tendeva alla realizzazione di un governo universale sotto la guida degli Asburgo. Egli, infatti, intendeva legare agli Asburgo, permanentemente e in forma ereditaria, il titolo imperiale, ancorch\u00e9 sotto forma elettiva, in conformit\u00e0 delle disposizioni contenute nella Bolla d'oro emanata nel 1356 dall'Imperatore Carlo IV di Lussemburgo, Re di Boemia. Il re di Francia, Francesco I di Valois-Angoul\u00eame, infatti, attraverso la sua posizione fortemente autonomistica, unitamente alle sue mire di espansione verso le Fiandre e i Paesi Bassi, oltre che verso l'Italia, si oppose sempre ai tentativi dell'imperatore di ricondurre la Francia sotto il controllo dell'Impero.\nQuesta opposizione egli la esercit\u00f2 mediante numerosi e sanguinosi conflitti. Da ricordare, al proposito, \u00e8 la battaglia di Pavia (1525). Cos\u00ec come l'Impero ottomano di Solimano il Magnifico, che, con le sue mire espansionistiche verso l'Europa centrale, costitu\u00ec sempre una spina nel fianco dell'Impero. Infatti, Carlo V fu costretto a sostenere diversi conflitti anche contro i turchi; spesso su due fronti contemporaneamente: a oriente contro gli ottomani e a occidente contro i francesi. Su entrambi i fronti Carlo usc\u00ec vittorioso, sebbene non tanto per merito suo quanto dei suoi luogotenenti. Vittorioso, s\u00ec, ma dissanguato economicamente, soprattutto perch\u00e9 agli enormi costi delle campagne militari si aggiungevano i faraonici costi per il mantenimento della sua corte nella quale egli aveva introdotto il lusso sfrenato delle usanze borgognone.\nPer tutto il corso della sua vita, Carlo V dovette affrontare anche i problemi sollevati prima in Germania e, subito dopo, anche in altre parti del suo Impero e nell'Europa in generale, dalla neonata dottrina religiosa dovuta al monaco tedesco Martin Lutero, in opposizione alla Chiesa cattolica. Tali problemi si manifestarono non soltanto nelle dispute dottrinali, ma sfociarono anche in conflitti aperti. Carlo, che sul piano religioso si autoproclamava il pi\u00f9 strenuo difensore della Chiesa cattolica, non fu in grado n\u00e9 di sconfiggere la nuova dottrina, n\u00e9, tanto meno, di limitarne la diffusione. Tant'\u00e8 che due Diete, quella di Augusta del 1530 e quella di Ratisbona del 1541, si conclusero con un nulla di fatto, rinviando ogni decisione sulle dispute dottrinali a un futuro concilio ecumenico.\nAmpliamenti della corona spagnola d'oltremare.\nCarlo pot\u00e9 accrescere i possedimenti oltreatlantici della corona di Spagna attraverso le conquiste operate da due tra i pi\u00f9 abili \"conquistadores\" dell'epoca: Hern\u00e1n Cort\u00e9s e Francisco Pizarro. L'imperatore stimava l'audacia di Cort\u00e9s che sconfisse gli Aztechi e conquist\u00f2 la Florida, Cuba, il Messico, il Guatemala, l'Honduras e lo Yucat\u00e1n. Il conquistatore sapeva che all'imperatore era piaciuto tempo prima il nome da dare a quelle terre: la \u00abNuova Spagna del Mare Oceano\u00bb e divenne governatore nel 1522. Carlo V lo fece prima diventare marchese della vallata d'Oaxaca e poi grazie al suo interessamento gli fece sposare la figlia del duca di Bejar. Pizarro sconfisse l'Impero inca e conquist\u00f2 il Per\u00f9 e il Cile, cio\u00e8 tutta la costa del Pacifico dell'America Meridionale. Carlo nomin\u00f2 Cort\u00e9s governatore dei territori assoggettati nell'America del Nord, i quali andarono cos\u00ec a costituire il Vicereame della Nuova Spagna, mentre Pizarro fu nominato governatore del Vicereame del Per\u00f9.&lt;br&gt;\nSotto il giovane Carlo V si comp\u00ec inoltre la prima circumnavigazione del pianeta, finanziando nel 1519 il viaggio di Ferdinando Magellano alla ricerca del passaggio verso ovest, navigando per la prima volta nel Pacifico approdando alle isole delle spezie e dando inizio alla colonizzazione spagnola delle Filippine.\nAll'indomani della sua incoronazione imperiale Carlo V dovette fronteggiare, negli anni 1520-1522, le rivolte in Castiglia e in Aragona, dovute essenzialmente al fatto che la Spagna non solo era nelle mani di un sovrano di origini tedesche, ma anche che quest'ultimo era stato eletto Imperatore del S.R.I., e, come tale, tendeva a occuparsi maggiormente dei problemi legati all'Europa austro-germanica che non a quelli della Spagna. In Castiglia vi fu la rivolta dei comuneros (o \"comunidades\" castigliane) che aveva come obiettivo il raggiungimento di un maggior peso politico nell'Impero da parte della Castiglia stessa. In Aragona vi fu la rivolta della \"German\u00eces\" contro la nobilt\u00e0. La \"German\u00eca\" era una confraternita che riuniva tutte le corporazioni cittadine. Carlo riusc\u00ec a sedare queste rivolte senza danno alcuno per il suo trono.\nLa spartizione asburgica.\nDue anni dopo la sua incoronazione d'Aquisgrana, Carlo raggiunse un accordo segreto con il fratello Ferdinando, circa i diritti ereditari spettanti a ciascuno dei due. In base a tale accordo fu stabilito che Ferdinando e i suoi discendenti avrebbero avuto i territori austriaci e la corona imperiale, mentre ai discendenti di Carlo sarebbero andati la Borgogna, le Fiandre, la Spagna e i territori d'oltremare. Dal 1521 al 1529, Carlo V combatt\u00e9 ben due lunghe e sanguinose guerre contro la Francia per il possesso del Ducato di Milano, necessario per un passaggio dalla Spagna all'Austria senza passare per il territorio francese, e della Repubblica di Genova. Decisiva per la conclusione della prima fu la battaglia di Pavia nella quale, grazie al capitano di ventura forlivese Cesare Hercolani fu catturato il re Francesco I. In entrambi i conflitti, dunque, Carlo usc\u00ec vittorioso: il primo conclusosi con la Pace di Madrid e il secondo con la Pace di Cambrai.\nIl sacco di Roma.\nNel corso della seconda guerra tra i due sovrani, nel 1527, si ricorda l'invasione della citt\u00e0 di Roma da parte dei Lanzichenecchi al comando del generale Georg von Frundsberg. Le soldataglie germaniche devastarono e saccheggiarono completamente la citt\u00e0, distruggendo tutto ci\u00f2 che era possibile distruggere e costringendo il Papa ad asserragliarsi in Castel Sant'Angelo. Questa vicenda \u00e8 tristemente nota come il \"sacco di Roma\". Questi fatti suscitarono moti di sdegno talmente aspri in tutto il mondo civile, da indurre Carlo V a prendere le distanze dai suoi mercenari e a condannarne fermamente l'operato, giustificandosi con il fatto che essi avevano agito senza il controllo del loro comandante che era dovuto rientrare in Germania per motivi di salute.\nLa nobilt\u00e0 romana mal sopportava un Papa Medici, quindi chiesero al giovane imperatore di inviare delle truppe mercenarie per indurlo a rinunciare. Alcune famiglie romane finanziarono la spedizione. A Mantova, i Lanzichenecchi acquistarono segretamente i cannoni da Alfonso I d'Este duca di Ferrara, che poi furono costretti a vendere a Livorno perch\u00e9 non arrivarono i finanziamenti pattuiti. All'arrivo a Roma i Lanzichenecchi erano allo stremo, male armati e devastati dalla peste, che poi diffusero in tutta Europa. Dopo un assedio reso vano dalla mancanza di bocche da fuoco, per una situazione fortuita, riuscirono a penetrare dalla sponda nord del Tevere. Il Papa che non si era arreso al loro arrivo, riusc\u00ec a rifugiarsi in Castel Sant'Angelo grazie al sacrificio della guardia svizzera. L'orda dei Lanzichenecchi si gett\u00f2 su Trastevere saccheggiandolo. I romani cercarono allora di distruggere il \"pons Sublicius\" per impedire che invadessero l'altra sponda.\nScoppi\u00f2 una lotta tra i romani e i trasteverini; ne approfittarono i Lanzichenecchi, che dilagarono in tutta citt\u00e0. Si dice che, prima di saccheggiare i palazzi, controllavano se la famiglia avesse pagato il loro ingaggio. Il saccheggio fu feroce ed efferato, reso pi\u00f9 crudele dalla loro appartenenza alla religione luterana, tanto che lo stesso imperatore ne rimase addolorato. L'assedio si arricch\u00ec di aneddoti come il famoso colpo di archibugio del Cellini dai bastioni di Castel Sant'Angelo. A parziale compensazione delle vicende romane, Carlo V si impegn\u00f2 a ristabilire a Firenze la signoria della famiglia Medici, di cui lo stesso Papa era membro, ma quella che doveva essere una veloce operazione delle truppe imperiali divenne un lungo assedio che si concluse con una sofferta vittoria.\n1530-1541: dall'incoronazione di Bologna alla spedizione di Algeri.\nIn ottemperanza ai patti sottoscritti a Cambrai, il 22 febbraio 1530, Clemente VII incoron\u00f2 Carlo V come Re d'Italia, con la Corona Ferrea dei Re longobardi. L'incoronazione ebbe luogo a Bologna, forse a causa del Sacco di Roma temendo la reazione dei romani, nel Palazzo civico della citt\u00e0. Due giorni dopo, nella chiesa di San Petronio, avvenne l'incoronazione di Carlo V a Imperatore del Sacro Romano Impero, avendo ricevuto dieci anni prima in Aquisgrana la corona di Re dei Romani. Questa volta, per\u00f2, la consacrazione imperiale gli venne direttamente imposta dalle mani del Pontefice. Nello stesso anno dell'incoronazione imperiale vi fu la scomparsa del Gran Cancelliere Mercurino Arborio Gattinara (1464-1530), il consigliere pi\u00f9 influente e ascoltato del Re. Dopo la scomparsa del Gattinara, Carlo V non si lasci\u00f2 pi\u00f9 influenzare da nessun altro consigliere e le decisioni che egli prender\u00e0 d'ora in avanti, saranno il frutto quasi esclusivo dei suoi convincimenti. Il processo di maturazione del sovrano era compiuto.\nL'anno 1530 costituisce per Carlo V una svolta significativa, per la sua persona e per il suo ruolo di Re e Imperatore. Infatti, come persona, si affranca dalla tutela di qualsivoglia consigliere e incomincia a prendere tutte le sue decisioni autonomamente, sulla scorta dell'esperienza maturata al fianco del Gattinara. Come sovrano, attraverso l'imposizione della corona imperiale per mano del Pontefice, egli si sente investito del primario compito di doversi dedicare completamente alla soluzione dei problemi che il luteranesimo aveva creato in Europa e in Germania in particolare, con il preciso scopo di salvare l'unit\u00e0 della Chiesa Cristiana d'Occidente. A tal fine, nel medesimo anno 1530, convoc\u00f2 la Dieta di Augusta, nella quale si confrontarono i luterani e i cattolici attraverso vari documenti.\nLa questione luterana.\nDi particolare rilievo fu la \"Confessione augustana\", redatta per trovare una sistemazione organica e coerente alle premesse teologiche e ai concetti dottrinali compositi che rappresentavano i fondamenti della fede luterana, senza che vi fosse accenno al ruolo del papato nei confronti delle chiese riformate. Carlo V conferm\u00f2 l'Editto di Worms del 1521, cio\u00e8 la scomunica per i luterani, minacciando la ricostituzione della propriet\u00e0 ecclesiastica. Per tutta risposta i luterani, rappresentati dai cosiddetti \"ordini riformati\", reagirono dando vita, nell'anno 1531, alla Lega di Smalcalda. Tale lega, dotata di un esercito federale e di una cassa comune, fu detta anche \"Lega dei Protestanti\", ed era guidata dal Duca Filippo I d'Assia e dal Duca Giovanni Federico, elettore di Sassonia.\nVa chiarito che i seguaci della dottrina di Lutero assunsero la denominazione di \"protestanti\" in quanto essi, riuniti in \"ordini riformati\", nel corso della seconda Dieta di Spira del 1529, protestarono contro la decisione dell'Imperatore di ripristinare l'Editto di Worms (ossia scomunica e ricostituzione dei beni ecclesiastici), editto che era stato sospeso nella precedente prima Dieta di Spira del 1526. In quello stesso anno Carlo risolse un problema che da lungo tempo gli causava imbarazzi.\nMalta ai Cavalieri Ospitalieri.\nNel 1522 i Cavalieri Ospitalieri persero, per mano degli Ottomani, l'isola di Rodi, fino a quel momento loro dimora e da sette anni girovagavano per il Mar Mediterraneo in cerca di una nuova terra. La situazione non era facile perch\u00e9 i Cavalieri di San Giovanni non accettavano di essere sudditi di nessuno e ambivano a un luogo in cui essere sovrani in un Mediterraneo completamente occupato da altre potenze. \nNel 1524 Carlo offr\u00ec ai Cavalieri l'isola di Malta, che era sotto il suo diretto controllo, essendo parte del regno di Sicilia: la proposta spiacque da principio agli Ospitalieri perch\u00e9 implicava una sottomissione formale all'Impero ma alla fine, dopo lunghe trattative, essi accettarono l'isola (a loro dire poco accogliente e non facile da difendere) ponendo la condizione di essere sovrani e non sudditi dell'imperatore e chiedendo che fosse loro assicurato l'approvvigionamento del necessario per vivere dalla Sicilia.\nLa decisione di Carlo, pi\u00f9 che riflettere un reale desiderio di venire in aiuto all'Ordine di San Giovanni, fu di carattere strategico: Malta, piccolissima isola nel centro del Mediterraneo, situata in una posizione di grande importanza strategica specialmente per le navi che vi transitavano e sostavano in gran numero, era oggetto degli attacchi e dei saccheggi dei pirati, perci\u00f2 Carlo necessitava di qualcuno che si occupasse a tempo pieno della sua difesa e i Cavalieri erano perfetti per questo.\nLa visita in Sicilia e le campagne del Nordafrica.\nIl decennio che si apr\u00ec all'indomani dell'incoronazione di Carlo V a Bologna nella basilica di San Petronio il 24 febbraio del 1530 da Papa Clemente VII, e che si concluse nel 1540, fu denso di avvenimenti, che crearono all'Imperatore non pochi grattacapi.\nSi riapr\u00ec il conflitto con la Francia; vi fu una recrudescenza delle incursioni dell'Impero ottomano verso l'Europa e si dovette registrare una notevole espansione della dottrina luterana. Carlo V, come estremo baluardo dell'integrit\u00e0 dell'Europa e della fede cattolica, dovette destreggiarsi su tutti e tre i fronti, contemporaneamente e con notevoli difficolt\u00e0. All'inizio degli anni trenta, sia Carlo V sia Francesco I cominciarono ad attuare la cosiddetta \"politica matrimoniale\" attraverso cui intendevano acquistarsi quel controllo territoriale sugli Stati d'Europa che non avevano potuto acquisire attraverso il ricorso alle armi. Carlo V, infatti, progett\u00f2 il matrimonio della propria figlia naturale Margherita con il Duca di Firenze, nonch\u00e9 quello della nipote Cristina di Danimarca con il Duca di Milano. Francesco I, dal canto suo, diede in sposa la cognata Renata di Francia al Duca di Ferrara Ercole II d'Este. Durante il suo soggiorno di quasi un mese a Mantova fu ospite di Federico II Gonzaga al quale consegn\u00f2, il 25 marzo 1530, le insegne di primo duca. Nell'occasione l'imperatore gli propose le nozze con la zia Giulia d'Aragona (1492-1542), figlia di Federico I di Napoli. Federico Gonzaga non spos\u00f2 mai Giulia, ma nel 1531 si un\u00ec in matrimonio con Margherita Paleologa.\nMa il capolavoro, in questo campo, fu compiuto dal Papa Clemente VII, il quale organizz\u00f2 il matrimonio tra sua nipote Caterina de' Medici con il figlio secondogenito di Francesco I, Enrico, il quale, a causa della morte prematura dell'erede al trono Francesco, sarebbe diventato a sua volta Re di Francia con il nome di Enrico II. Questo matrimonio spinse Francesco I a essere pi\u00f9 intraprendente e aggressivo nei confronti di Carlo V.\nIl re di Francia concluse un'alleanza con il Sultano di Costantinopoli Solimano il magnifico, che ambiva al predominio sulle coste africane del mar Mediterraneo, e lo spinse ad aprire un secondo fronte di conflitto contro l'Imperatore, nel Mediterraneo, da parte dell'ammiraglio turco-ottomano Khayr al-Din, detto \"Barbarossa\", capo dei pirati musulmani, che infestava e depredava le coste europee e le navi mercantili e nel 1533 lo pose a capo della flotta del sultano, tentando di riconquistare l'Andalusia e la Sicilia per soggiogarle nuovamente sotto la dominazione musulmana.\nQuesta mossa provoc\u00f2 la decisione di Carlo V di intraprendere una campagna militare contro i pirati e i musulmani in Nordafrica - anche per adempiere alle promesse fatte al Parlamento d'Aragona - che port\u00f2 nel giugno 1535, alla conquista di Tunisi e la sconfitta del Barbarossa, ma non la sua cattura, avendo quest'ultimo trovato rifugio nella citt\u00e0 di Algeri. \nDi ritorno dalla spedizione di Tunisi, Carlo V decise di fermarsi nei suoi possedimenti italiani. Venne accolto trionfalmente nel regno di Sicilia come un liberatore in quanto aveva sconfitto i Mori che depredavano le coste dell'Isola. Egli attravers\u00f2 alcune citt\u00e0 demaniali della Sicilia. Sbarc\u00f2 dal Nordafrica a Trapani il 20 agosto: la citt\u00e0 era la quarta dell\u2019isola dopo Palermo, Messina e Catania e l'imperatore la defin\u00ec la \"chiave del Regno\" e ne conferm\u00f2 solennemente i privilegi. Lasci\u00f2 Trapani alla fine di agosto diretto a Palermo; sost\u00f2 una notte nel Castello di Inici ospite di Giovanni Sanclemente, un nobile di origine catalana che era stato suo compagno d\u2019armi a Tunisi e il 1\u00ba settembre raggiunse Alcamo, citt\u00e0 feudale dei Cabrera, dove trascorse due notti, ospitato nel castello trecentesco. Da Alcamo il corteo imperiale raggiunse Monreale, e da l\u00ec Palermo: l'ingresso nella capitale avvenne la mattina del 13 settembre. Il sovrano e il suo seguito varcarono la Porta Nuova e raggiunsero la Cattedrale, dove l\u2019attendevano il clero, il pretore Guglielmo Spatafora e molti nobili, e dove Carlo giur\u00f2 solennemente di voler osservare e conservare i privilegi civici della citt\u00e0. Durante il suo soggiorno palermitano abit\u00f2 a Palazzo Ajutamicristo. Il 14 ottobre l'imperatore part\u00ec per Messina, raggiunse Termini la sera dello stesso giorno e l\u2019indomani ripart\u00ec diretto a Polizzi Generosa; il corteo raggiunse poi Nicosia, Troina e prosegu\u00ec quindi per Randazzo. Il 22 ottobre Carlo entr\u00f2 trionfalmente a Messina dove soggiorn\u00f2 per 13 giorni. Nella citt\u00e0 dello Stretto Carlo conferm\u00f2 i privilegi di Messina, Randazzo e Troina, nomin\u00f2 il nuovo vicer\u00e9 dell\u2019Isola nella persona di Ferrante I Gonzaga e autorizz\u00f2 i cittadini di Lentini a fondare una citt\u00e0, che venne edificata nel 1551 e che, in suo onore, sarebbe stata chiamata Carlentini. Da Messina prese quindi la via per Napoli. Sost\u00f2 con tutto il seguito a Padula, alloggiando nella certosa di San Lorenzo, dove i monaci certosini prepararono per l'imperatore una leggendaria frittata di 1000 uova. Il 25 novembre 1535 Carlo V entr\u00f2 in Napoli dalla porta capuana (come raffigurato in bassorilievo su uno dei lati del monumento funebre in marmo che il vicer\u00e9 Pedro \u00c1lvarez de Toledo y Z\u00fa\u00f1iga fece realizzare da Giovanni da Nola, che trovasi nella basilica di S. Giacomo degli Spagnoli in Napoli e in cui poi non fu tumulato). Ascolt\u00f2 le critiche della nobilt\u00e0 napoletana contro il governo del vicer\u00e9, la difesa dell'Eletto del popolo Andrea Stinca e opt\u00f2 per la riconferma. \nGiunse a Roma nell'aprile del 1536, anche per conoscere, e cercare di farselo alleato, il nuovo Pontefice Paolo III (Alessandro Farnese), succeduto a Clemente VII che era scomparso nel 1534.\nIl nuovo pontefice si dichiar\u00f2 neutrale nell'ultradecennale contesa tra la Francia e l'Impero, per cui, Francesco I, forte di questa neutralit\u00e0, riprese le ostilit\u00e0, dando inizio al terzo conflitto con l'imperatore, che si concluse soltanto due anni dopo, nel 1538, con l'armistizio di Bomy e la pace di Nizza, che non portarono a nessun risultato, lasciando inalterate le risultanze della pace di Madrid e della pace di Cambrai, che avevano concluso i due precedenti conflitti. Contemporaneamente a questi avvenimenti, Carlo V dovette fronteggiare, come si \u00e8 gi\u00e0 detto, anche la diffusione della dottrina luterana che aveva trovato il suo punto di massima nella formazione della Lega di Smalcalda nel 1531, alla quale cominciavano ad aderire sempre pi\u00f9 numerosi i principi germanici.\nL'Imperatore si impegn\u00f2 nuovamente contro i Turchi in un conflitto che si concluse con molta sfortuna in una sconfitta, maturata nella battaglia navale di Prevesa del 27 settembre 1537, dove lo schieramento turco, guidato dal Barbarossa ebbe la meglio sulla flotta degli imperiali, composta da navi genovesi e veneziane. Questa sconfitta indusse Carlo V a riprendere i rapporti con gli Stati della Germania, di cui aveva comunque bisogno, sia da un punto di vista finanziario sia militare. Il suo atteggiamento pi\u00f9 conciliante verso i rappresentanti luterani, tenuto nelle diete di Worms (1540) e Ratisbona (1541), gli valsero l'appoggio di tutti i principi, oltre che l'alleanza di Filippo I d'Assia. \nCi\u00f2 port\u00f2 alla realizzazione di un'altra spedizione nel Mediterraneo contro i musulmani, sia per riguadagnare credibilit\u00e0 e sia perch\u00e9 l'eterno rivale Francesco I Re di Francia si era alleato con il Sultano.\nQuesta volta l'obiettivo fu Algeri, base logistica del Barbarossa e punto di partenza di tutte le scorrerie delle navi corsare contro i porti della Spagna e dei suoi domini italiani. Carlo V raccolse a La Spezia una forza d'invasione ragguardevole, affidata ai comandi di valorosi ed esperti condottieri quali Andrea Doria, Ferrante I Gonzaga e Hern\u00e1n Cort\u00e9s. Nonostante ci\u00f2 la spedizione dell'ottobre 1541 fu un completo fallimento, in quanto le avverse condizioni autunnali del mare distrussero ben 150 navi cariche di armi, soldati e approvvigionamenti. Con quel che restava Carlo V non fu in grado di concludere vittoriosamente l'impresa e dovette rientrare in Spagna, ai primi di dicembre dello stesso anno, dando l'addio definitivo alla sua politica di controllo del Mar Mediterraneo.\n1541-1547: all'ombra del Concilio di Trento.\nA seguito di questa sconfitta, Francesco I, nel mese di luglio del 1542, diede l'avvio alla quarta guerra contro l'Imperatore che si concluse soltanto nel mese di settembre del 1544 con la firma della pace di Cr\u00e9py, dalla quale il Re di Francia usc\u00ec nettamente sconfitto ancora una volta, anche se pot\u00e9 mantenere alcuni territori occupati durante il conflitto e appartenenti al Ducato di Savoia. Francesco, infatti, non solo dovette rinunciare definitivamente ai suoi sogni di conquista dell'Italia, ma dovette impegnarsi anche ad appoggiare l'apertura di un Concilio sulla questione luterana. La qual cosa puntualmente avvenne. Nel giugno 1543 Carlo V, mentre era in viaggio verso Trento, incontr\u00f2 papa Paolo III a Busseto nella Villa Pallavicino.\nProseguendo il viaggio, si intrattenne nel Castello di Canneto con Ferrante Gonzaga, con il cardinale Ercole Gonzaga e con Margherita Paleologa, per legittimare a suo figlio Francesco la duplice investitura nei titoli di Duca di Mantova e Marchese del Monferrato, oltre a concordare le sue future nozze con Caterina, nipote dell'imperatore. Il 28 giugno dello stesso anno l'imperatore fu ospite per un giorno della corte del marchese Aloisio Gonzaga a Castel Goffredo, che gli offr\u00ec le chiavi della fortezza. Visit\u00f2 anche il Castello di Medole e il Convento dell'Annunciata, donando ai padri agostiniani un prezioso breviario rilegato in argento. Il papa Paolo III convoc\u00f2, infatti, un Concilio ecumenico nella citt\u00e0 di Trento, i cui lavori furono ufficialmente aperti il 15 dicembre 1545.\nFu un Concilio del quale sia il re sia l'imperatore non avrebbero mai visto la conclusione, cos\u00ec come neppure il pontefice che lo aveva convocato. Poich\u00e9 i protestanti si rifiutarono di riconoscere il Concilio di Trento, l'Imperatore mosse loro guerra nel mese di giugno del 1546, forte di un esercito composto dai pontifici al comando di Ottavio Farnese, dagli austriaci di Ferdinando d'Austria, fratello dell'Imperatore, e dai soldati dei Paesi Bassi al comando del Conte di Buren. L'Imperatore era affiancato da Maurizio di Sassonia che era stato abilmente sottratto alla Lega Smalcaldica. Carlo V consegu\u00ec una schiacciante vittoria nella battaglia di M\u00fchlberg nel 1547, a seguito della quale i principi tedeschi si ritirarono e si sottomisero all'imperatore. Celebre \u00e8 il ritratto eseguito da Tiziano nel 1548 e conservato al Museo del Prado di Madrid per celebrare questa vittoria. In esso l'imperatore \u00e8 raffigurato a cavallo, con armatura, cimiero e una picca nelle mani, nell'atto di guidare le sue truppe in battaglia.\nInvero, le cronache dell'epoca riferirono che l'imperatore segu\u00ec la battaglia da molto lontano, steso su una lettiga, in quanto impossibilitato a muoversi a causa di uno dei suoi frequenti attacchi di gotta. Un male che lo afflisse per tutta la vita, causato dalla sua smodata passione per i piaceri della buona tavola. Per i primi due anni il Concilio si dibatt\u00e9 su questioni di carattere procedurale, mancando l'accordo tra il papa e l'imperatore: infatti mentre l'imperatore cercava di portare il dibattito su temi riformisti, il papa cercava di portarlo, invece, pi\u00f9 su temi di carattere teologico. Il 31 maggio del 1547 vide la morte del re Francesco I e, poich\u00e9 il Delfino Francesco era morto prematuramente nel 1536 all'et\u00e0 di 18 anni, sal\u00ec sul trono di Francia il secondogenito di Francesco I, con il nome di Enrico II. Non solo, ma, nello stesso anno, Paolo III trasfer\u00ec la sede del Concilio da Trento a Bologna, con il preciso scopo di sottrarlo all'influenza dell'Imperatore, anche se la motivazione ufficiale dello spostamento fu la peste.\n1547-1552: dalla morte di Francesco I all'assedio di Metz.\nCarlo V era ormai giunto al culmine della sua potenza. Il suo grande antagonista, Francesco I, era scomparso. La Lega di Smalcalda era stata vinta. Il Ducato di Milano, nelle mani di Ferdinando Gonzaga, era agli ordini dell'Imperatore, cos\u00ec come Genova, la Savoia e i Ducati di Ferrara, Toscana e Mantova, oltre alle Repubbliche di Siena e Lucca. L'Italia meridionale era gi\u00e0 da tempo un vicereame spagnolo. Papa Paolo III, per opporsi a tale strapotere, null'altro poteva fare se non stringere un accordo con il nuovo re di Francia.\nCongiure italiane anti-asburgiche.\nIl culmine della sua potenza, per\u00f2, coincise anche con l'inizio del suo declino. Infatti, nel biennio 1546-1547, Carlo V dovette fronteggiare alcune congiure anti-asburgiche in Italia. A Lucca, nel 1546, Francesco Burlamacchi tent\u00f2 di instaurare in tutta la Toscana uno Stato repubblicano. A Genova, Gianluigi Fieschi organizz\u00f2, senza successo, una rivolta a favore della Francia. A Parma infine, nel 1547 Ferdinando Gonzaga conquist\u00f2 Parma e Piacenza a spese del duca Pier Luigi Farnese (figlio del pontefice), ma la conquista fall\u00ec per mano del duca Ottavio Farnese che riconquist\u00f2 il Ducato, il quale fu successivamente riconquistato ancora una volta dal Gonzaga.\nPapa Paolo III mor\u00ec il 10 novembre del 1549. Gli successe il cardinal Giovanni Maria Ciocchi del Monte che assunse il nome di Giulio III. Il nuovo papa, la cui elezione era stata favorita dai cardinali Farnese presenti in Conclave, come ringraziamento verso il casato dei Farnese, dispose la restituzione a Ottavio Farnese del Ducato di Parma che era stato riconquistato nel 1551 da Ferdinando Gonzaga. Ottavio, credendo a Gonzaga sulla volont\u00e0 del suocero di togliergli il ducato, s'avvicin\u00f2 alla Francia, di seguito il pontefice lo dichiar\u00f2 decaduto dal titolo, cos\u00ec che strinse definitivamente un'alleanza con Enrico II. Giulio III intravedeva in tutto questo un coinvolgimento della Santa Sede che l'avrebbe condotta a schierarsi a fianco del re.\nLa qual cosa contrastava con il principio di neutralit\u00e0 che il papa si era imposto al momento della sua elezione, a salvaguardia del proprio potere temporale. Questa alleanza, infatti, provoc\u00f2 un nuovo conflitto tra il Regno e l'Impero, nel quale il pontefice si trov\u00f2 legato, giocoforza, a Carlo V. Qualche anno dopo, per\u00f2, il papa strinse un accordo con Enrico II, passando, di fatto, nell'altro campo, adducendo, a sostegno della sua scelta, il fatto che il luteranesimo si stava espandendo anche in Francia e che le casse dello Stato Pontificio erano ormai esaurite. Questo accordo, per\u00f2, per patto tra i due, avrebbe dovuto essere ratificato dall'imperatore.\nTentativi di conquista francese.\nCarlo V, trovandosi in difficolt\u00e0 per ragioni di carattere interno nei suoi territori in Germania, ratific\u00f2 l'accordo e ritenne che il conflitto con la Francia fosse esaurito. Invece Enrico II cominci\u00f2 una nuova avventura: la conquista di Napoli; a tanto sollecitato da Ferrante Sanseverino, Principe di Salerno, il quale riusc\u00ec a convincere il re di Francia a un intervento militare nel Mezzogiorno d'Italia con lo scopo di liberarlo dall'oppressione spagnola. Come aveva fatto il suo predecessore Antonello Sanseverino allorquando spinse Carlo VIII alla conquista di Napoli. Re Enrico, ben sapendo che da solo non sarebbe mai riuscito a strappare l'Italia meridionale a Carlo V, si alle\u00f2 con i Turchi, e progett\u00f2 l'invasione attraverso un'operazione congiunta della flotta turca e di quella francese. Nell'estate del 1552, la flotta turca, al comando di Sinan Pasci\u00e0, sorprese la flotta imperiale, al comando di Andrea Doria e don Giovanni de Mendoza, al largo di Ponza. La flotta imperiale fu clamorosamente sconfitta. Ma poich\u00e9 la flotta francese non riusc\u00ec a ricongiungersi con quella turca, l'obiettivo dell'invasione del napoletano fall\u00ec.\nAlleanza anti-imperiale.\nIn Germania, intanto, l'imperatore, dopo la vittoria di M\u00fchlberg, aveva adottato una politica estremamente autoritaria, la quale ebbe come conseguenza la formazione di un'alleanza tra i Principi riformati della Germania del Nord, il Duca d'Assia e il Duca Maurizio di Sassonia, in funzione anti-imperiale. Questa Lega, nel mese di gennaio del 1552, a Chambord, sottoscrisse un accordo con il re di Francia. Questo accordo prevedeva il finanziamento delle truppe della Lega da parte della Francia, in cambio della riconquista delle citt\u00e0 di Cambrai, Toul, Metz e Verdun. Il permesso accordato al re di Francia da parte della lega dei Principi protestanti, per l'occupazione delle citt\u00e0 di Cambrai, Toul, Metz e Verdun, fu un vero e proprio tradimento verso l'imperatore. La guerra con la Francia scoppi\u00f2, quindi, inevitabilmente nel 1552, con l'invasione dell'Italia del Nord da parte delle truppe francesi. Ma il vero obiettivo di re Enrico era l'occupazione delle Fiandre, sogno mai appagato anche del padre Francesco I. Infatti Enrico si mise personalmente alla testa delle sue truppe e diede inizio alle operazioni militari nelle Fiandre e in Lorena.\nL'iniziativa di Enrico II colse di sorpresa l'imperatore, il quale, non potendo raggiungere i Paesi Bassi a causa dell'interposizione dell'esercito francese, dovette ripiegare sul Nord Tirolo, con una fuga precipitosa e, invero, alquanto indecorosa verso Innsbruck. Rientrato in Austria Carlo V incominci\u00f2 il rafforzamento del suo contingente militare facendo affluire rinforzi e danaro sia dalla Spagna sia da Napoli; la qual cosa indusse Maurizio di Sassonia, condottiero delle truppe francesi, ad aprire trattative con l'imperatore, nel timore di una sconfitta. Nei colloqui, svoltisi a Passavia, tra i principi protestanti capeggiati da Maurizio di Sassonia e l'imperatore, si giunse a un accordo che prevedeva maggiori libert\u00e0 religiose per i riformati in cambio dello scioglimento dell'alleanza con Enrico II. La qual cosa avvenne nell'agosto del 1552.\nCon il Trattato di Passavia l'imperatore riusc\u00ec ad annullare gli accordi di Chambord tra i principi protestanti e il re di Francia, ma vide vanificate tutte le conquiste ottenute con la vittoria di M\u00fchlberg. Una volta ottenuto l'isolamento della Francia, Carlo V, nell'autunno dello stesso anno, incominci\u00f2 una campagna militare contro i francesi per la riconquista della Lorena, mettendo sotto assedio la citt\u00e0 di Metz, difesa da un contingente comandato da Francesco I di Guisa. L'assedio, durato praticamente fino alla fine dell'anno, si concluse con un fallimento e il successivo ritiro delle truppe imperiali. Questo episodio \u00e8 storicamente considerato l'inizio del declino di Carlo V. Fu a seguito di questa circostanza, infatti, che l'imperatore cominci\u00f2 a pensare alla propria successione.\n1552-1555: dall'assedio di Metz alla pace di Augusta.\nBilancio di un impero.\nAll'indomani del fallimento dell'assedio di Metz e della mancata riconquista della Lorena, Carlo V entr\u00f2 in una fase di riflessione: su s\u00e9 stesso, sulla sua vita e sulle sue vicende oltre che sullo stato dell'Europa. La vita terrena di Carlo V si stava avviando alla conclusione. I grandi protagonisti che assieme a lui avevano calcato la scena europea nella prima met\u00e0 del XVI secolo erano tutti scomparsi: Enrico VIII d'Inghilterra e Francesco I di Francia nel 1547, Martin Lutero nel 1546, Erasmo da Rotterdam dieci anni prima e Papa Paolo III nel 1549. Il bilancio della sua vita e di ci\u00f2 che aveva compiuto non poteva dirsi del tutto positivo, soprattutto in rapporto agli obiettivi che si era prefissato.\nIl suo sogno di Impero universale sotto la guida asburgica era fallito; cos\u00ec come era fallito il suo obiettivo di riconquistare la Borgogna. Egli stesso, pur professandosi il primo e pi\u00f9 fervente difensore della Chiesa di Roma, non era stato in grado di impedire l'affermarsi della dottrina luterana. I suoi possedimenti oltre-atlantico si erano accresciuti enormemente ma senza che i suoi governatori fossero stati in grado di dar loro delle valide strutture amministrative. Aveva per\u00f2 posto le basi per il dominio asburgico-spagnolo sull'Italia, che sar\u00e0 ufficializzato dopo la sua morte con la pace di Cateau-Cambr\u00e9sis nel 1559, e che sarebbe durato per centocinquanta anni. Cos\u00ec come era riuscito, con l'aiuto dell'Arciduca Ferdinando suo fratello a fermare l'avanzata dell'Impero ottomano verso Vienna e il cuore dell'Europa.\nGraduale ascesa di Filippo II.\nCarlo V cominciava a prendere coscienza che l'Europa si avviava a essere retta da nuovi Principi i quali, in nome del mantenimento dei propri Stati, non intendevano minimamente alterare l'equilibrio politico-religioso all'interno di ciascuno di essi. La sua concezione dell'Impero stava tramontando e cominciava ad affermarsi il potere della Spagna. Nel 1554 si celebrarono le nozze tra Maria Tudor (\"Maria la sanguinaria\"), Regina d'Inghilterra e figlia di Enrico VIII, con Filippo; nozze fortemente volute da Carlo V che vedeva nell'unione tra la Regina d'Inghilterra e il proprio figlio, futuro Re di Spagna, un'alleanza fondamentale in funzione antifrancese e a difesa anche dei territori delle Fiandre e dei Paesi Bassi.\nPer accrescere il prestigio del proprio figlio ed erede, l'Imperatore assegn\u00f2 a Filippo, definitivamente, il Ducato di Milano, il Regno di Napoli e il Regno di Sicilia, che andavano ad aggiungersi alla reggenza del Regno di Spagna di cui Filippo era gi\u00e0 in possesso da alcuni anni. Questa crescita di potere nelle mani di Filippo non fece altro che aumentare l'ingerenza di quest'ultimo nella conduzione degli affari di stato che caus\u00f2 un incremento della conflittualit\u00e0 con il proprio genitore. Questa conflittualit\u00e0 ebbe come conseguenza una cattiva gestione delle operazioni militari contro la Francia che erano riprese proprio nel 1554.\nIl teatro del conflitto era costituito dai territori fiamminghi. L'esercito francese e quello imperiale si confrontarono in aspre battaglie fino all'autunno inoltrato, quando incominciarono le trattative per una tregua di cui tutti avevano bisogno, soprattutto a causa del dissanguamento finanziario di entrambe le parti. La tregua fu conclusa, dopo estenuanti trattative, a Vauchelles nel mese di febbraio 1556 e, ancora una volta, cos\u00ec come spesso era accaduto in passato, le ostilit\u00e0 si conclusero con un nulla di fatto, nel senso che restavano congelate le posizioni acquisite. Ci\u00f2 significava che la Francia manteneva l'occupazione del Piemonte e delle citt\u00e0 di Metz, Toul e Verdun. Carlo V, a questo punto degli avvenimenti, fu costretto a dover prendere decisioni importanti per il futuro della sua persona, della sua famiglia e degli Stati d'Europa sui quali si stendeva il suo dominio.\n\"Cuius regio, eius religio\".\nEra giunto a 56 anni di et\u00e0 e la sua salute era alquanto malferma. L'anno precedente, il 25 di settembre, aveva sottoscritto con i Principi protestanti, tramite il fratello Ferdinando, la Pace di Augusta, a seguito della quale si pervenne alla pacificazione religiosa in Germania, con l'entrata in vigore del principio \"cuius regio, eius religio\", con cui si sanciva che i sudditi di una regione dovevano professare la religione scelta dal loro reggente. Era il riconoscimento ufficiale della nuova dottrina luterana. Questi avvenimenti indussero il nuovo Papa, Paolo IV, al secolo Gian Pietro Carafa, napoletano, eletto appena l'anno precedente, a stringere una solida alleanza con il Re di Francia in funzione anti-imperiale. Paolo IV, infatti, riteneva che l'Imperatore non fosse pi\u00f9 il baluardo della Chiesa di Roma contro gli attacchi provenienti dalla nuova dottrina luterana, soprattutto dopo il Trattato di Passavia e la Pace di Augusta.\nEcco perch\u00e9 ritenne opportuno stringere alleanza con la Francia. Il Principe Filippo ormai governava sia sulla Spagna sia sulle Fiandre oltre che nel Regno di Napoli e nel Ducato di Milano. Il matrimonio di Filippo con la Regina d'Inghilterra assicurava una salda alleanza antifrancese. Il fratello Ferdinando aveva acquistato potere in tutti i possedimenti asburgici e lo esercitava con competenza e saggezza oltre che con notevole autonomia dall'Imperatore. I legami con il Papa si erano ormai allentati, sia a causa delle risultanze della Pace di Augusta e sia per la svolta subita dalla Chiesa cattolica con l'avvento del Carafa al soglio pontificio.\nAbdicazione e gli ultimi anni (1556-1558).\nTutte queste considerazioni lo indussero a decidere per la propria abdicazione, dividendo il suo regno tra due successori, e che ebbe luogo con una serie di passaggi successivi. Come Duca di Borgogna aveva gi\u00e0 abdicato in favore del figlio Filippo II, nella citt\u00e0 di Bruxelles il 25 ottobre 1555. \nIl 16 gennaio del 1556 Carlo V cedette le corone di Spagna, Castiglia, Sicilia e delle Nuove Indie ancora al figlio Filippo, al quale cedette anche i Paesi Bassi e la Franca Contea nel giugno dello stesso anno e la corona aragonese nel mese di luglio. \nIl 12 settembre dello stesso anno cedette la corona imperiale al fratello Ferdinando. Subito dopo, accompagnato dalle sorelle Eleonora e Maria, part\u00ec per la Spagna diretto al monastero di San Jer\u00f3nimo di Yuste nell'Estremadura.\nL'ultima residenza: il monastero di San Jer\u00f3nimo di Yuste.\nCarlo salp\u00f2 dal porto fiammingo di Flessinga il 15 settembre 1556 con una flotta di oltre sessanta navi e un seguito di 2 500 persone, destinate a diminuire via via nel corso del viaggio. Tredici giorni dopo, l'ex sovrano sbarc\u00f2 nel porto spagnolo di Laredo. Il 6 di ottobre ebbe inizio il viaggio attraverso la Castiglia che lo condusse prima a Burgos dove giunse il 13 ottobre e poi a Valladolid dove giunse il 21 dello stesso mese. Dopo due settimane di sosta, accompagnato da alcuni cavalieri e cinquanta alabardieri, riprese il viaggio verso l'Estremadura che lo avrebbe condotto in una localit\u00e0 chiamata Vera de Plasencia, nei pressi della quale sorgeva il monastero di San Jer\u00f3nimo di Yuste, ove giunse il 3 febbraio 1557. Qui i monaci lo accolsero in processione, intonando il \"Te Deum\".\nCarlo non risiedette mai all'interno del monastero, bens\u00ec in una modesta palazzina che si era fatto costruire anni addietro, in adiacenza al muro di cinta, ma all'esterno, orientata a Sud e ben soleggiata. Nonostante il luogo piuttosto lontano dai centri di potere, egli continu\u00f2 a mantenere rapporti con il mondo politico, senza per questo venir meno alla sua volont\u00e0 di soddisfare l'aspetto ascetico della propria indole. Continu\u00f2 a essere prodigo di consigli sia alla figlia Giovanna, reggente della Spagna, sia al figlio Filippo che governava i Paesi Bassi. Soprattutto in occasione del conflitto scoppiato con Enrico II di Francia, nel quale Carlo, dal suo eremo di Yuste e con l'aiuto della Spagna, riusc\u00ec a riorganizzare l'esercito di Filippo il quale ottenne una schiacciante vittoria sui francesi nella battaglia di San Quintino il 10 agosto 1557. Va ricordato che il comandante in capo dell'esercito di Filippo II era il duca Emanuele Filiberto di Savoia, detto \"Testa di Ferro\".\nFerdinando I nuovo imperatore.\nIl 28 febbraio del 1558, i Principi tedeschi, riuniti nella Dieta di Francoforte, presero atto delle dimissioni dal titolo di Imperatore che Carlo V aveva presentato due anni prima e riconobbero in Ferdinando il nuovo Imperatore. Carlo usciva definitivamente dalla scena politica. Il 18 febbraio 1558 mor\u00ec la sorella Eleonora. Carlo, presago che la sua vita terrena volgeva ormai al termine, accentu\u00f2 ancor pi\u00f9 il suo carattere ascetico, assorto sempre pi\u00f9 nella penitenza e nella mortificazione. Ci\u00f2 nonostante non disdegnava i piaceri della buona tavola, cui si lasciava andare, nonostante fosse afflitto da gotta e diabete, e sordo ai consigli dei medici che lo spingevano a una dieta meno ricca.\nLa morte.\nNel corso dell'estate la sua salute diede segni di peggioramento che si manifest\u00f2 con febbri sempre pi\u00f9 frequenti che lo costringevano spesso a letto, dal quale poteva assistere ai riti religiosi attraverso una finestra che aveva fatto aprire in una parete della sua camera da letto e che prospettava direttamente nella chiesa. Il 19 di settembre chiese l'estrema unzione, dopo di che si sent\u00ec rianimato e la sua salute manifest\u00f2 qualche segno di ripresa. Il giorno successivo, stranamente, quasi avesse avuto un presentimento, chiese e ottenne l'estrema unzione per la seconda volta.\nMor\u00ec il 21 settembre 1558, probabilmente di malaria, dopo tre settimane di agonia. Le cronache riferirono che, approssimandosi il momento del trapasso, Carlo, stringendo al petto un crocefisso ed esprimendosi in lingua spagnola, abbia esclamato: \"Ya, voy, Se\u00f1or\" (Sto venendo Signore). Dopo una breve pausa, urlando, avrebbe esclamato ancora: \"\u00a1Ay Jesus!\" e poco dopo avrebbe esalato l'ultimo respiro. Erano le due del mattino. Il suo corpo fu immediatamente imbalsamato e sepolto sotto l'altare della piccola Chiesa di Yuste. Sedici anni dopo la sua salma fu traslata dal figlio Filippo nel Monastero dell'Escorial intitolato a San Lorenzo, che lo stesso Filippo aveva edificato sulle colline a nord di Madrid destinandolo a luogo di sepoltura di tutti i sovrani Asburgo di Spagna.\nDiscendenza.\nDal matrimonio nel 1526 con Isabella d'Aviz, Carlo ebbe sei figli:\nCarlo ha inoltre avuto cinque figli illegittimi:\nTitoli.\nCarlo, per grazia di Dio eletto Sacro Romano Imperatore, per sempre Augusto, re di Germania, re d'Italia, re di tutte le Spagne, di Castiglia, Aragona, Le\u00f3n, di Ungheria, di Dalmazia, di Croazia, Navarra, Grenada, Toledo, Valencia, Galizia, Maiorca, Siviglia, Cordova, Murcia, Jaen, Algarves, Algeciras, Gibilterra, Isole Canarie, re di Sicilia Citeriore e Ulteriore, di Sardegna e Corsica, re di Gerusalemme, re delle Indie occidentali e orientali, delle isole e della terraferma del Mare Oceano, arciduca d'Austria, Duca di Borgogna, Brabante, Lorena, Stiria, Carinzia, Carniola, Limburgo, Lussemburgo, Gelderland, Neopatria, W\u00fcrttemberg, langravio di Alsazia, principe di Svevia, Asturia e Catalogna, conte di Fiandra, Asburgo, Tirolo, Gorizia, Barcellona, Artois, Palatino di Borgogna, Hainaut, Olanda, Seeland, Ferrette, Kyburg, Namur, Rossiglione, Cerdagne, Drenthe, Zutphen, margravio del Sacro Romano Impero, Burgau, Oristano e Gociano, Signore di Frisia, Marca vindica, Pordenone, Biscaglia, Molin, Salins, Tripoli e Machelen.\nCarlo V nell'arte.\nIl ritrattista ufficiale di Carlo V fu Tiziano. Il maestro cadorino lo ritrasse pi\u00f9 volte: nel 1533 (\"Ritratto di Carlo V con il cane\") e nel 1548 (\"Ritratto di Carlo V a cavallo\", \"Ritratto di Carlo V seduto\"), ma altre opere simili sono perdute.\nTra i due si instaur\u00f2 un legame intellettuale forte, tale da giustificare anche leggende secondo cui l'imperatore si chin\u00f2 a raccogliere il pennello sfuggito di mano all'artista. L'artista descrisse tutta la parabola fisica e umana del sovrano, che amava farsi ritrarre poich\u00e9, a suo dire, il suo aspetto brutto, piccolo e malaticcio, sarebbe apparso meno sgradevole se il popolo fosse gi\u00e0 abituato a vederlo dipinto. Di volta in volta i ritratti di Tiziano catturano \"il riflesso delle aspirazioni, delle tensioni, delle fatiche, del fasto, della fede, del rimpianto, della solitudine, degli ardori\".\nFederico Zuccari riport\u00f2 un aneddoto per cui Filippo II di Spagna, figlio di Carlo, una volta si confuse per aver scorto un ritratto del padre scambiandolo per la sua figura viva.\nIl personaggio di Carlo V \u00e8 inoltre presente in due opere di Giuseppe Verdi: nell\"'Ernani\" e, come fantasma, nel \"Don Carlo\", sotto il personaggio \"Un Frate\"."}
{"id": "2014486", "revid": "339392", "url": "https://it.wikipedia.org/wiki?curid=2014486", "title": "Tumore al pancreas", "text": ""}
{"id": "2014488", "revid": "1543377", "url": "https://it.wikipedia.org/wiki?curid=2014488", "title": "Renzo Orvieto", "text": "Biografia.\nRenzo Orvieto si diploma in composizione musicale, ma ben presto si dedica all'attivit\u00e0 di pittore e scultore. Sar\u00e0 anche un partigiano combattente nella Val Tanaro, in provincia di Cuneo.\nQuasi tutta la sua attivit\u00e0 di artista si svolge per\u00f2 a Sanremo, citt\u00e0 in cui si trasferisce e dove ha il suo atelier.\nSin dagli anni cinquanta si impone all'attenzione dei critici nazionali, tenendo mostre personali in varie citt\u00e0 italiane. Le pi\u00f9 notevoli saranno quelle di Roma del 1970 e del 1974. Sempre nello stesso anno espone anche a Bologna e Perugia.\nIl 27 settembre 2002 il Comune di Sanremo gli dedica un portico su iniziativa dell'ANPI.\nIl legame coi partigiani.\nCome partigiano, Renzo Orvieto combatte in Val Tanaro. Ma il suo legame con quegli anni non finisce con la guerra, anzi, grazie alle diverse sculture ed illustrazioni legate ai partigiani e al tema della Resistenza, tutta la vita di Orvieto sar\u00e0 in parte dedicata alla Resistenza. Il riconoscimento forse pi\u00f9 prestigioso per questa sua attivit\u00e0, Orvieto lo ottiene dal comune di Cuneo nel \"30\u00ba Anniversario della Liberazione\", che lo ritiene rappresentante dell'Arte della Resistenza.\nAttivit\u00e0 artistica.\nLe opere di Renzo Orvieto variano dai ritratti alle nature morte. Predilige soggetti anziani, paesaggi e prodotti autunnali e molte opere sono dedicate ai cavalli. I colori sono spesso cupi, con predilezione per il marrone, il verde e il grigio. Nel complesso sono opere che rappresentano l'eroismo e la sofferenza, anche se negli ultimi anni la decadenza e la fine della vita, compresa la solitudine che ne deriva, sono divenute sempre pi\u00f9 presenti. La gran parte dei lavori maggiori sono comunque dedicati alla Resistenza."}
{"id": "2014492", "revid": "121836", "url": "https://it.wikipedia.org/wiki?curid=2014492", "title": "Pipino I d'Aquitania", "text": ""}
{"id": "2014497", "revid": "767487", "url": "https://it.wikipedia.org/wiki?curid=2014497", "title": "Fotoromanzo (film)", "text": "Fotoromanzo \u00e8 un film del 1986 diretto da Mariano Laurenti.\nTrama.\nNapoli. Nino, ragazzo solare e benvoluto da tutti, aiuta la madre portiera in uno stabile napoletano svolgendo piccoli lavori di pulizia e di manutenzione. La sua \u00e8 una vita semplice e senza pretese, scandita da una grande passione per la musica. Il ragazzo scrive testi di canzoni che arrangia con l'aiuto di Anna, inquilina del palazzo e figlia di un capitano dei carabinieri. La collaborazione professionale cela, in realt\u00e0 un sentimento pi\u00f9 profondo, covato sin dai tempi in cui i due bambini, giocavano insieme.\nLa gioia per la scoperta di questo amore, per\u00f2, dura poco: in seguito alla promozione del padre, Anna \u00e8 costretta a trasferirsi a Milano. Dopo un breve periodo di lontananza, Nino decide di mollare tutto e raggiungerla. Per\u00f2 Sissi una ragazza che conosce Anna, si prende una cotta per Nino e lo corteggia nel tentativo di separarlo da lei. Casualmente un giorno Anna li vede insieme e crede di essere stata tradita. Poi va via e durante il tragitto ha un grave incidente e finisce in ospedale. Nino ascolta la notizia in televisione e avendo lo stesso gruppo sanguigno di Anna, si reca in ospedale per donarglielo. In breve la giovane si riprende e si riconcilia con l'amato, e giorni dopo uscir\u00e0 dall'ospedale. Finalmente tra i due non ci sono pi\u00f9 ostacoli e possono vivere felici.\nColonna sonora.\nNel film sono presenti le seguenti canzoni di Nino D'angelo:"}
{"id": "2014507", "revid": "767487", "url": "https://it.wikipedia.org/wiki?curid=2014507", "title": "La discoteca", "text": "La discoteca \u00e8 un film del 1983 diretto da Mariano Laurenti.\nFa parte del pi\u00f9 ampio ciclo di film commedia-sentimentale cui interprete principale \u00e8 il cantautore napoletano Nino D'Angelo.\nTrama.\nTerminato il periodo estivo, Nino Maritozzi, un pizzaiolo di Positano, per necessit\u00e0 di lavoro emigra nel nord Italia, al Passo dello Stelvio, in alta montagna, presso l'albergo sciistico \"Th\u00f6ni 3000\", lasciando a casa la sua ragazza Maria, affidata all'amico Carlo, che invece ne tradir\u00e0 l'amicizia, seducendola in sua assenza.\nNel frattempo, il giovane napoletano deve fare i conti sia col suo datore di lavoro, \"Ghitler\", oltre che cedere quasi alle lusinghe di una italo-tedesca incontrata sul posto, la bella \"Romy\", corteggiata per\u00f2 da un altro. L'ultima parte del film \u00e8 ambientata nuovamente a Positano, dove gli equivoci si chiariranno, e Nino e Maria torneranno insieme.\nColonna sonora.\nNel film sono presenti le seguenti canzoni:"}
{"id": "2014509", "revid": "135224", "url": "https://it.wikipedia.org/wiki?curid=2014509", "title": "Gneo Marcio Coriolano", "text": "Biografia.\nIl giovane Gneo Marcio, non ancora Coriolano, partecip\u00f2 come semplice soldato alla decisiva battaglia del lago Regillo, distinguendosi per il proprio valore, tanto da meritare la Corona civica per aver salvato da solo in battaglia un altro cittadino romano.\nSecondo Tito Livio e Plutarco a Gneo Marcio fu attribuito il cognome a seguito della vittoria di Roma contro i Volsci di Corioli, ottenuta anche grazie al valore del giovane patrizio; .\nL'Eroe della presa di Corioli.\nNel 493 a.C., consoli Postumio Cominio Aurunco e Spurio Cassio Vecellino, a Roma, per quella che sarebbe stata ricordata come la prima secessione, la plebe si era ritirata sul Monte Sacro.\nLa situazione era poi resa oltremodo complicata dalla necessit\u00e0 di definire un nuovo trattato (\"Foedus\") con i Latini, compito che fu affidato al console Spurio Cassio, trattato che da lui prese di nome (\"Foedus Cassianum\"), e dai preparativi bellici intrapresi dai Volsci, contro cui si decise di intraprendere l'ennesima azione militare, affidandola al console Postumio Cominio.\nPostumio Cominio inizi\u00f2 la campagna militare guidando l'esercito romano contro i Volsci di Antium, citt\u00e0 che venne espugnata. Successivamente l'esercito romano marci\u00f2 contro le citt\u00e0 volsche di Longula, Polusca e Corioli, tutte e tre conquistate dai Romani, quest'ultima con l'apporto decisivo di Gneo Marcio, tanto che Tito Livio annota:\nDai contrasti tra patrizi e plebei all'esilio.\nIntanto a Roma la prima \"secessio plebis\" e la conseguente mancata coltura dei campi aveva provocato un rincaro del grano e la necessit\u00e0 della sua importazione. Sotto il consolato di Marco Minucio Augurino e Aulo Sempronio Atratino, nel 491 a.C., Coriolano si oppose fortemente alla riduzione del prezzo del grano alla plebe, che lo prese in forte odio.\nIn effetti la contesa non riguardava tanto il prezzo del grano, ma il conflitto tra plebei e patrizi, con questi ultimi che ancora non si erano rassegnati all'istituzione dei tribuni della plebe, e cercavano in tutti i modi di contrastarne l'azione. In un contesto di feroci attacchi politici, Coriolano rappresentava l'ala pi\u00f9 oltranzista dei patrizi, che propugnava il ritorno alla situazione antecedente alla concessione del tribunato ai plebei, e per questo motivo era attaccato violentemente da questi. Durante una di queste infuocate assemblee manc\u00f2 poco che Coriolano fosse mandato a morte, gettato dalla rupe Tarpea.\nAlla fine fu citato in giudizio dai tribuni della plebe, e a questo punto le versioni di Livio e Plutarco divergono. Secondo Livio, Gneo Marcio rifiut\u00f2 di andare in giudizio, scegliendo l'esilio volontario presso i Volsci, e per questo motivo fu condannato in contumacia all'esilio a vita. Invece per Plutarco Gneo Marcio fu sottoposto al giudizio del popolo con l'accusa di essersi opposto al ribasso dei prezzi del grano, e per aver distribuito il tesoro di Anzio tra i commilitoni, invece di consegnarlo all'Erario. Anche per Plutarco, la condanna fu quella dell'esilio a vita.\nLa guerra contro Roma.\nGneo Marcio scelse di recarsi in esilio nella citt\u00e0 di Anzio, ospite di Attio Tullio, eminente personalit\u00e0 tra i Volsci. I due, animati da forti sentimenti di rivincita nei confronti di Roma, iniziarono a tramare affinch\u00e9 tra i Volsci, pi\u00f9 volte battuti in scontri campali dall'esercito romano, si sviluppassero nuovamente motivi di risentimento contro i Romani, tali da far nascere in questi il desiderio di entrare in guerra contro il potente vicino.\nAlla fine i Volsci decisero per una nuova guerra contro Roma, ed affidarono a Coriolano e ad Attio Tullio il comando dell'esercito. Quindi i due comandanti si risolsero a dividersi le forze, rivolgendosi Attio ai territori dei Latini, per impedire che portassero soccorso a Roma, e Coriolano a saccheggiare la campagna romana, evitando per\u00f2 di attaccare le propriet\u00e0 dei Patrizi, cos\u00ec da fomentare la discordia tra Plebei e Patrizi. L'espediente ebbe successo, tanto da permettere ai due eserciti Volsci, di tornare nel proprio territorio, carichi di bottino e senza aver subito alcun attacco dai Romani.\nSuccessivamente, mentre Attio proteggeva con il proprio esercito la citt\u00e0, Coriolano volse il proprio esercito contro la colonia romana di Circei che fu presa, mentre Roma non reagiva per il montare della discordia tra i due ordini.\nAlla fine a Roma si decise di arruolare un esercito, e si permise agli alleati Latini di prepararne uno per proprio conto, in quanto Roma non era in grado di difenderli dalle incursioni dei Volsci. Ai Volsci, che si preparavano alla guerra, si aggiunse poi la rivolta degli Equi. Coriolano, al comando del proprio esercito quindi prese Tolerium, Bola, Labicum, Corbione, Bovillae e pose l'assedio a Lavinium, senza che i Romani portassero aiuto a queste citt\u00e0.\nQuindi Coriolano si accamp\u00f2 a sole cinque miglia dalle mura della citt\u00e0 in localit\u00e0 Cluvilie, dove fu raggiunto da un'ambasceria composta da cinque ambasciatori. Per tutti parl\u00f2 Marco Minucio Augurino, senza per\u00f2 riuscire a far desistere Coriolano dal proprio intento; anzi i Volsci, sempre guidati dal condottiero romano, presero Longula, Satricum, Polusca, le citt\u00e0 degli Albieti, Mugillae e vennero a patti con i Coriolani.\nLeggermente diversa la versione di Tito Livio:\nQui, alle porte dell'Urbe al IV miglio della Via Latina, dove si trovava il confine dell\"'Ager Romanus Antiquus\" (nei pressi dell'attuale Via del Quadraro), mentre i consoli del 488 a.C., Spurio Nauzio e Sesto Furio, organizzavano le difese della citt\u00e0, venne fermato dalle implorazioni della madre Veturia e della moglie Volumnia, accorsa con i due figlioletti in braccio, che lo convinsero a desistere dal proprio proposito di distruggere Roma.\nMorte.\nTito Livio riporta come non ci fosse concordanza sulla morte di Coriolano; secondo parte della tradizione, fu ucciso dai Volsci, che lo considerarono un traditore per aver sciolto l'esercito sotto le mura di Roma; secondo Fabio mor\u00ec di vecchiaia in esilio.\nPlutarco e Dionigi di Alicarnasso raccontano come Coriolano fu ucciso da una congiura, capitanata da Attio Tullio, mentre si stava difendendo in un pubblico processo ad Anzio, dove era stato messo sotto accusa dai Volsci per essersi ritirato, senza aver combattuto, da Roma.\nPoi, per\u00f2, fu dimostrato che l\u2019azione non era affatto condivisa da tutti, sicch\u00e9 fu seppellito con grandi onori e il sepolcro di Coriolano, ornato con armi e spoglie, fu considerato dalla popolazione il sepolcro di un eroe e di un grande generale. I Romani, invece, non gli tributarono onori quando seppero della sua morte, n\u00e9 tuttavia gli serbarono rancore, tant'\u00e8 vero che alle donne fu consentito portare il lutto fino a un massimo di 10 mesi.\nCicerone, nel De amicitia, nel paragonare Coriolano a Temistocle ne accomuna la sorte: si sarebbero entrambi tolti la vita una volta allontanati dalla patria.\nBibliografia.\nIspirata pure alla vicenda di Coriolano \u00e8 un'ouverture di Beethoven (op. 62, in do min.), composta per la tragedia teatrale omonima di H.J. von Collin."}
{"id": "2014515", "revid": "767487", "url": "https://it.wikipedia.org/wiki?curid=2014515", "title": "Attenti a noi due (film)", "text": "Attenti a noi due \u00e8 un film del 1994 diretto da Mariano Laurenti.\nTrama.\nIl giovane Nino si trasferisce a Rimini per gestire una pizzeria. Lo raggiunge da Roma l'amico Fabrizio ed insieme avviano una agenzia di investigazioni con il segretario Luigi e la sua amica filippina Sioni.\nNel frattempo il rapporto tra Nino e la sua fidanzata Anna va avanti tra alti e bassi e la data del matrimonio viene sempre rimandata. Ma viene rapito il figlio di Sioni ed \u00e8 l'occasione per mettere alla prova l'attivit\u00e0 dell'Agenzia, che riesce a liberare il bambino. Interviene la polizia che scopre la clandestinit\u00e0 della donna.\nProduzione.\nIl film \u00e8 stato prodotto dalla P.A.G.\nProduttore e sceneggiatore \u00e8 Nin\u00ec Grassia, che ha curato anche il soggetto del film.\n\u00c8 l'ultimo dei cinque film girati da Grassia (l'unico di cui non \u00e8 il regista) con Nino D'Angelo, che ha curato le musiche originali della pellicola.\nIl film \u00e8 stato girato tra Rimini e Riccione.\nDistribuzione.\nIl film \u00e8 stato distribuito il 20 gennaio 1994."}
{"id": "2014520", "revid": "71814", "url": "https://it.wikipedia.org/wiki?curid=2014520", "title": "Messo comunale", "text": ""}
{"id": "2014522", "revid": "71814", "url": "https://it.wikipedia.org/wiki?curid=2014522", "title": "Messo provinciale", "text": ""}
{"id": "2014526", "revid": "177155", "url": "https://it.wikipedia.org/wiki?curid=2014526", "title": "Entre les murs", "text": ""}
{"id": "2014539", "revid": "1305772", "url": "https://it.wikipedia.org/wiki?curid=2014539", "title": "La classe", "text": ""}
{"id": "2014547", "revid": "599013", "url": "https://it.wikipedia.org/wiki?curid=2014547", "title": "Bondy\u00e8", "text": ""}
{"id": "2014548", "revid": "1543377", "url": "https://it.wikipedia.org/wiki?curid=2014548", "title": "Akaszt\u00f3", "text": "Akaszt\u00f3 \u00e8 un comune dell'Ungheria situato nella provincia di B\u00e1cs-Kiskun, nell'Ungheria meridionale di 3.367 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 94,2% degli abitanti \u00e8 di etnia ungherese, lo 0,7% di etnia rom"}
{"id": "2014554", "revid": "287204", "url": "https://it.wikipedia.org/wiki?curid=2014554", "title": "Caterpillar (album)", "text": ""}
{"id": "2014557", "revid": "1782831", "url": "https://it.wikipedia.org/wiki?curid=2014557", "title": "Silent Hill (citt\u00e0)", "text": " \u00e8 una citt\u00e0 fantasma immaginaria del Maine, dove si svolgono gli eventi della serie di videogiochi, film, libri e fumetti di \"Silent Hill\". Nella prima trasposizione cinematografica la citt\u00e0 di Silent Hill \u00e8 situata nel Virginia Occidentale.\nCaratteristiche.\nSilent Hill si presenta normalmente come una cittadina di provincia rurale americana dall'aspetto folkloristico e ricca di attrazioni turistiche, ubicata sul fittizio Lago Toluca. Tuttavia, a rendere questa citt\u00e0 singolare \u00e8 il suo potere: oltre alla sua apparente tranquilla citt\u00e0 si cela un potere spirituale, in grado di riflettere il mondo interiore di un individuo sulla citt\u00e0 stessa e manifestando quindi il suo subconscio, le sue paure e i suoi incubi, o le sue \"colpe\" (come ad esempio nel caso di James Sunderland, o di Alessa Gillespie). Non si sa secondo quale criterio il potere della citt\u00e0 scelga di manifestarsi a una precisa persona, ma sembra che chiunque abbia una particolare situazione alle proprie spalle (sia che si tratti di un triste passato, oppure di vere e proprie cattive azioni) trover\u00e0 a Silent Hill il suo incubo personale. Principalmente, la citt\u00e0 assume due forme:\nSolo in rari casi la citt\u00e0 appare a chi la attraversa come assolutamente normale e priva di pericoli.\nGeografia, economia e storia.\nSilent Hill \u00e8 una piccola e magnifica citt\u00e0 turistica situata nel Nord America sulle rive del grande Lago Toluca. I residenti della comunit\u00e0 (diversamente dai pendolari delle citt\u00e0 circostanti) traggono la maggior parte delle entrate dall'industria del turismo.\nPrima del 1600, la citt\u00e0 di Silent Hill era abitata da una sconosciuta trib\u00f9 di Nativi americani, che us\u00f2 il luogo per rituali sacri, atti a comunicare con i defunti (fu in tale occasione che al luogo fu dato l'appellativo di \"Luogo Degli Spiriti Silenziosi\"). Alla fine del secolo, la citt\u00e0 fu fondata dai coloni, i quali tuttavia iniziarono rapidamente a morire a causa di un'epidemia, che spinse i pochi superstiti ad abbandonare la citt\u00e0. Per oltre un secolo, la citt\u00e0 rimase inabitata, finch\u00e9 fu ricostruita come colonia penale nei primi anni dell'Ottocento (furono infatti erette le Prigioni e il Brookhaven Hospital).\nVenti anni dopo scoppi\u00f2 un'altra epidemia, e il Brookhaven Hospital fu riaperto per ospitare i contagiati. Negli anni quaranta del 1800 la prigione venne chiusa; intanto nel 1861 scoppia la Guerra Civile Americana. Negli anni cinquanta dell'Ottocento, un'altra ondata di coloni scopr\u00ec una miniera di carbone (la miniera di Wiltse), e la citt\u00e0 divenne di nuovo prosperosa. Durante la Guerra Civile Americana, la citt\u00e0 funse da campo per i prigionieri di guerra, ospitati nelle Prigioni Toluca. Dopo la fine del conflitto, la prigione fu trasformata in un penitenziario statale, e poco dopo, Silent Hill divenne una localit\u00e0 turistica. All'incirca nello stesso periodo, un gruppo di fanatici religiosi fondarono una serie di culti apocalittici basati sull'escatologia dell'anonima trib\u00f9 di Nativi americani che occuparono la terra prima che arrivassero i coloni. Essi costituirono cos\u00ec L'Ordine, il cui culto (che adorava la divinit\u00e0 di nome Samael) praticava i sacrifici umani, la giromanzia e la necromanzia, in continui tentativi di resuscitare il loro dio, che credevano avrebbe portato il paradiso in terra attraverso la morte e la rinascita dell'intera umanit\u00e0, mondata cos\u00ec dal peccato. Il culto favoriva inoltre l'uso di stupefacenti per i rituali, nonch\u00e9 la vendita degli stessi ai turisti della citt\u00e0. La droga sintetica, la PTV, veniva ricavata da una pianta chiamata \"White Claudia\", che cresceva nelle zone del Lago Toluca. Il commercio dello stupefacente venne tuttavia ostacolato agli inizi degli anni ottanta del 1900 dalle forze di polizia locali.\nCronologia degli eventi.\nNello stesso periodo, Walter Sullivan, condannato in carcere a vita per l'omicidio a scopo esoterico di quattordici persone, si suicida nella sua cella.\nNello stesso anno, a Shepherd's Glen viene festeggiato il 150\u00ba anniversario della fondazione della citt\u00e0 il 20 settembre e il 21 settembre; vengono sacrificati Nora Holloway, Joey Bartlett e Scarlet Fitch dai loro genitori per soddisfare il dio; Joshua Shepherd muore per un incidente su di una barca e suo fratello Alex Shepherd viene ricoverato in una clinica psichiatrica.\nLuoghi di Silent Hill.\nLa citt\u00e0 di Silent Hill \u00e8 divisa in tre parti: \"Paleville\", \"South Vale\" e \"South-eastern district\".\nPaleville.\nParte nord della citt\u00e0 di Silent Hill. Contiene tre distretti: Old Silent Hill, Central Silent Hill e la Resort Area\nOld Silent Hill.\nUn'area residenziale della citt\u00e0 caratterizzata da abitazioni dall'architettura degli anni quaranta-cinquanta. Nonostante il nome, non si tratta della parte pi\u00f9 vecchia di Silent Hill: quella distinzione riguarda South Vale, ubicazione delle due strutture pi\u00f9 vecchie di Silent Hill, la prigione e il Brookhaven Hospital.\nElenco degli esercizi commerciali e altre strutture presenti nella Old Silent Hill:\nCentral Silent Hill.\nParte del distretto commerciale di Silent Hill, \u00e8 il cuore dei servizi pubblici della citt\u00e0, come la stazione di polizia, il teatro, l'ospedale, la clinica e l'ufficio postale. \u00c8 collegata a Old Silent Hill tramite un ponte.\nElenco delle strutture e degli esercizi commerciali presenti in Central Silent Hill:\nResort Area.\nLa meta dei turisti nella parte nord del lago Toluca.\nSouth Vale.\nSouth Vale \u00e8 una zona meridionale di Silent Hill che affaccia sul lago Toluca. Contiene un mix di aree residenziali e commerciali, ed \u00e8 il centro principale dell'industria turistica della citt\u00e0, dal momento che vi sono ubicati, oltre al Lago Toluca, molti siti storici e monumenti. \u00c8 qui che hanno luogo gli eventi di \"Silent Hill 2\".\nLago Toluca.\nIl lago era circondato dalla foresta, su cui fu fondata la citt\u00e0 di Silent Hill. Henry Townshend aveva una fotografia del lago Toluca nella sua camera da letto e and\u00f2 a vederlo quando visit\u00f2 i boschi di Silent Hill. Harry lo raggiunse per catturare lo spirito di Alessa. James lo attravers\u00f2 per raggiungere il Lakeview Hotel.\nCitt\u00e0 vicine a Silent Hill.\nAshfield.\nCitt\u00e0 nella quale abita Henry Townshend, protagonista di \"\".\nBrahms.\nCitt\u00e0 situata in riva al Lago Toluca, forse la pi\u00f9 vicina a Silent Hill, anche se non sembra essere soggetta all'influenza del dio. \u00c8 in una tavola calda di questa citt\u00e0 che Travis Grady, il protagonista di ', sosta col camion e prende un caff\u00e8 poco prima di andare a Silent Hill. In ', leggendo i giornali, si scopre che Brahms era la citt\u00e0 in cui il protagonista Murphy Pendleton viveva con sua moglie e suo figlio.\nPleasant River.\nUna citt\u00e0 che sembra trovarsi a nordest di Silent Hill. Walter Sullivan studi\u00f2 nellUniversity of Pleasant River\" con Bobby Randolph, Sein Martin e Jasper Gein di '. Questo luogo non compare mai nei giochi.\nPortland.\nLa citt\u00e0 in cui viveva Harry Mason cinque anni dopo gli avvenimenti del primo \"Silent Hill\". Harry e Heather vissero qui finch\u00e9 furono trovati e attaccati da un membro del culto, dopodich\u00e9 si trasferirono in una citt\u00e0 innominata che funge da scenario per la prima met\u00e0 di \"Silent Hill 3\".\nShepherd's Glen.\nUna citt\u00e0 sulla riva occidentale del Lago Toluca. \u00c8 la citt\u00e0 natale di Alex Shepherd e il luogo in cui ha inizio il gioco \"\". Un tocco di umorismo viene dato ai nomi delle strade, che fanno allusione a registi cinematografici famosi: \"Craven Ave., Carpinter Street, Kubrik Rd.\", eccetera.\nIn questa citt\u00e0, molto vicina a Silent Hill, risiede un passato oscuro e legato al culto dell'Ordine. Le famiglie che per prime l'avevano colonizzata, ovvero gli Shepherd, Holloway, Bartlett e Fitch, scatenarono una sorta di scisma tra i membri dell'Ordine di Silent Hill, perch\u00e9 volevano restare lontani da quella citt\u00e0. Perci\u00f2, dopo essersi definitivamente stabilite a Sheperd's Glen, le quattro famiglie fecero un patto col Dio di Silent Hill: se gli abitanti di Shepherd's Glen gli avessero offerto ogni 50 anni quattro vittime sacrificali, la citt\u00e0 sarebbe stata preservata dal destino di Silent Hill.\nLe quattro famiglie continuarono quindi a rispettare il patto e a sacrificare i propri discendenti a tempo debito, ma il 22 settembre 2003, giorno successivo al 150\u00ba anniversario dalla fondazione di Shepherd's Glen, Alex Shepherd scompare e suo fratello Joshua muore. Adam Shepherd, il loro padre, che aveva designato Joshua come suo successore e Alex come vittima sacrificale, non riesce a ritrovare il figlio ancora in vita, mentre le altre tre vittime sono gi\u00e0 state sacrificate, e quindi il patto \u00e8 rotto: Shepherd's Glen \u00e8 ormai condannata. L'ira del Dio quindi si abbatte sulla citt\u00e0, che inizia inevitabilmente a sprofondare sempre pi\u00f9 nell\"'Otherworld\".\nAccoglienza.\n\"Silent Hill\" \u00e8 stata classificata al primo posto nelle \"7 citt\u00e0 immaginarie pi\u00f9 spaventose\" dalla rivista \"Todal DVD\". \u00c8 una delle citt\u00e0 immaginarie pi\u00f9 famose nel mondo dei videogiochi e il suo nome \u00e8 diventato comune. La citt\u00e0 \u00e8 considerata in un certo un senso \"un partecipate diretto\" agli eventi della storia su cui gli sviluppatori hanno cercato di incarnare alcuni indizi per comprendere meglio la sua narrazione. Secondo la testata \"Igromania\" la citt\u00e0 di \"Silent Hill\" \u00e8 un luogo nebbioso, spaventoso e ultraterreno, che invece di respingere le persone le attrae a s\u00e9, personificando la forza oscura e la psicoenergetica negativa."}
{"id": "2014558", "revid": "287204", "url": "https://it.wikipedia.org/wiki?curid=2014558", "title": "Conto alla rovescia (Raymond Benson)", "text": "Conto alla rovescia (titolo originale \"Zero Minus Ten\") del 1997 \u00e8 il primo romanzo dell'autore texano Raymond Benson e fa parte della saga di James Bond. La Glidrose aveva \"provato\" Benson l'anno precedente con un breve racconto pubblicato su Playboy. Il contesto storico in cui si snoda il romanzo \u00e8 il passaggio di sovranit\u00e0 sul territorio di Hong Kong, il 1\u00ba luglio 1997 come stabilito dalla Dichiarazione Congiunta Sino-Britannica del 19 dicembre 1984.\nTrama.\nIl servizio segreto britannico chiede a James Bond di indagare su una serie di attentati che creano tensione tra Regno Unito e Repubblica Popolare Cinese nella delicata fase del passaggio di sovranit\u00e0 su Hong Kong. Ad aumentare la tensione internazionale, un ordigno nucleare esplode in Australia.\nL'agente segreto conosce al casin\u00f2 di Macao l'imprenditore navale Guy Tackeray a cui estorce una notevole somma di denaro dopo una lunga partita a mahjong. Incuriosito dal personaggio, partecipa ad una conferenza stampa dove l'imprenditore annuncia la vendita della sua industria navale. Immediatamente dopo Tackeray \u00e8 vittima di un attentato.\n007 indaga sull'attentato e T. Y. Woo, suo contatto in zona, instrada le sue ricerche sulla \"Triade\", la mafia di Hong Kong e, in particolare, sul suo capo: Li Xu Nan.\nDurante l'indagine l'agente segreto conosce Sunni Pei, un'associata di una loggia legata alla \"Triade\". La donna lo mette alla conoscenza di una serie di documenti che legano con sospetto la vendita della societ\u00e0 di Tackeray a Li Xu Nan ed al generale Wong della Repubblica Popolare Cinese. \n007 insegue il generale fino al suo campo a Canton ed intuisce un legame con l'esplosione in Australia, dove si sposta immediatamente e scopre che Tackeray \u00e8 ancora vivo e sta organizzando un attentato nucleare per radere al suolo Hong Kong. L'agente segreto torna nella penisola proprio durante il passaggio alla Cina e uccide Tackeray affogandolo dopo una battaglia nel porto."}
{"id": "2014576", "revid": "648716", "url": "https://it.wikipedia.org/wiki?curid=2014576", "title": "Gran Premio d'Argentina 1955", "text": "Il Gran Premio d'Argentina 1955 fu la prima gara della stagione 1955 del Campionato mondiale di Formula 1, disputata il 16 gennaio sul Circuito di Buenos Aires.\nLa manifestazione fu vinta da Juan Manuel Fangio su Mercedes.\nA causa del caldo torrido (circa all'ombra e 55\u00a0\u00b0C in pista) molti piloti si avvicendarono sulle vetture durante la gara creando situazioni curiose nella classificazione finale: al secondo posto terminarono Gonz\u00e1lez, Farina e Trintignant su Ferrari. Sul gradino pi\u00f9 basso del podio di nuovo Farina e Trintignant insieme a Maglioli sempre alla guida di una Ferrari.\nLa gara.\nNelle prove ufficiali, Alberto Ascari spreme ci\u00f2 che pu\u00f2 dalla sua Lancia D50 ma la pole position va alla di Froil\u00e1n Gonz\u00e1lez. Ascari segna un tempo di mezzo secondo superiore ed \u00e8 in seconda posizione, affiancato da Juan Manuel Fangio su Mercedes, quarta la Maserati di Jean Behra.\nLa Mercedes di Juan Manuel Fangio \u00e8 la pi\u00f9 lesta al via e si porta in testa, seguita dalla Ferrari di Gonzalez e dalla D50 di Ascari. Al 3\u00ba giro inaugura la serie dei ritiri delle Lancia la D50 di Villoresi, che accusa la rottura dei condotti del carburante. Al termine del quarto giro, Gonzalez forza l'andatura e supera Fangio, mantenendo il comando fino al 10\u00ba giro. In questa fase, anche Ascari supera Fangio, cosicch\u00e9 al termine del 10\u00ba giro abbiamo questa situazione: 1\u00ba Gonzalez (Ferrari), 2\u00ba Ascari (Lancia) a 1\"9, 3\u00ba Fangio (Mercedes) a 3\"8 e 4\u00ba Moss (Mercedes) a 9\"9. Eugenio Castellotti prosegue attardatissimo, anche perch\u00e9 sofferente a causa dell'elevata temperatura. All'11\u00ba giro, Ascari supera Gonzalez e si porta al primo posto; frattanto, al 16\u00ba giro, Eugenio Castellotti, vittima di una insolazione, non riesce a proseguire, si ferma al box e cede la sua vettura all'appiedato Villoresi. Non sar\u00e0 che uno dei numerosissimi avvicendamenti di piloti alla guida di una macchina: a causa del caldo, infatti, soltanto Juan Manuel Fangio e Roberto Mieres riusciranno stoicamente a completare il Gran Premio senza farsi dare cambi. La D50 di Ascari riesce con un po' di fatica a mantenere la testa e la situazione, al termine di 20 giri, lo vede al primo posto con circa 2\u201d di margine su Gonzalez e 13\u201d su Fangio. Ma arriva il fatale 22\u00ba giro, allorch\u00e9 Ascari finisce fuori di strada dopo un testa coda: la vera ragione della piroetta non sar\u00e0 mai accertata, dal momento che se la versione semi-ufficiale parla di una macchia d'olio, molti propendono a credere che la causa risieda nell'estrema instabilit\u00e0 della D50.\nVilloresi dopo aver rilevato la D50 attardatissima di Castellotti tenta faticosamente un recupero, che viene per\u00f2 interrotto al 36\u00ba giro, quando a sua volta esce di strada. A poco pi\u00f9 di un terzo di gara, ecco dunque che tutte e tre le Lancia sono fuori gioco. Il Gran Premio prosegue con Fangio che percorre in testa l'ultima met\u00e0 di gara aggiudicandosi la corsa con 1 minuto e mezzo di vantaggio sulla Ferrari di Gonzalez, condotta anche da Nino Farina e da Maurice Trintignant, e addirittura due (o pi\u00f9) giri sugli altri cinque equipaggi superstiti."}
{"id": "2014580", "revid": "729019", "url": "https://it.wikipedia.org/wiki?curid=2014580", "title": "Campionato mondiale di baseball 2009", "text": "Il Campionato mondiale di baseball 2009 \u00e8 stata la XXXVIII edizione del massimo torneo per squadre nazionali di baseball, disputatosi dal 9 al 27 settembre in 8 diverse nazioni europee. Ha avuto la cifra record di 22 nazioni partecipanti.\nLa formula.\nPer la prima volta, la formula ha previsto una prima fase con gironi disputati ognuno in una nazione diversa. Le nazioni che hanno ospitato la prima fase sono state Spagna (Barcellona), Germania (Ratisbona), Svezia (Sundbyberg nei pressi di Stoccolma), Repubblica Ceca (Praga) e Croazia (Zagabria).\nLa prima fase ha coinvolto 20 squadre suddivise in 5 gironi. La seconda fase ha visto competere le qualificate della prima fase pi\u00f9 Italia e Paesi Bassi, nazioni in cui si sono giocati i due gironi della seconda fase, due partite delle quali si sono giocate a Serravalle (San Marino). La terza fase \u00e8 stata giocata esclusivamente in Italia, con la finale per il titolo che \u00e8 stata disputata a Nettuno.\nStadi.\nSul suolo italiano sono state giocate in totale 40 partite: inizialmente sarebbero dovute essere coinvolte anche le due maggiori citt\u00e0 d'Italia, ossia Milano e Roma (quest'ultima avrebbe dovuto ospitare la finale), ma lo stadio di Roma di nuova costruzione non \u00e8 stato completato in tempo, mentre lo stadio Kennedy di Milano avrebbe dovuto subire numerosi lavori di ristrutturazione, bloccati per\u00f2 dai comitati di quartiere. Alla fine le citt\u00e0 che hanno ospitato le gare sono state Vicenza, Torino, Godo (RA), Firenze, Bologna, Parma, Grosseto, Piacenza, Nettuno (RM), Rimini, Novara, Messina, Chieti, Reggio Emilia, Macerata, Verona e Serravalle (nella Repubblica di San Marino, unico stadio non italiano di questa fase). Per l'occasione alcune strutture hanno subito degli ammodernamenti.\nLe citt\u00e0 olandesi che hanno ospitato gli incontri della seconda fase sono state Haarlem, Rotterdam e Amsterdam.\nPrima fase.\nEra inizialmente previsto che il gruppo D fosse giocato a Mosca, in Russia. Il 18 luglio 2009 l'IBAF ha deciso di spostare tutte le gare del gruppo D a Zagabria, in Croazia, sostituendo in tal modo anche la rappresentativa russa con quella croata all'interno del torneo.\nLe prime due classificate di ogni gruppo e le migliori quattro terze si sono qualificate per la fase successiva.\nGruppo A.\nPraga (Repubblica Ceca).\nGruppo B.\nBarcellona, (Spagna).\nGruppo C.\nSundbyberg (Svezia)\nGruppo D.\nZagabria (Croazia).\nGruppo E.\nRatisbona (Germania).\nSeconda fase.\nNella seconda fase, le quattordici qualificate della fase precedente, insieme a Italia e Paesi Bassi sono state divise in due gironi, l'F giocato nei Paesi Bassi, il G in Italia; le prime quattro di ogni gruppo si sono qualificate per la terza fase.\nGruppo F.\nAmsterdam, Rotterdam e Haarlem (Paesi Bassi).\nGruppo G.\nVicenza, Piacenza, Parma, Bologna, Godo, Torino, Novara, Verona, Firenze, Reggio Emilia e Macerata (Italia), Serravalle (San Marino).\nTerza fase.\nTutte le partite dei due gironi di semifinale e le finali sono state disputate in Italia.\n7\u00aa posizione.\n7\u00aa posizione: 26 settembre. Firenze, Italia.\n5\u00aa posizione.\n26 settembre, Stadio Primo Nebiolo (Messina).\n3\u00aa posizione.\n26 settembre, Stadio Roberto Jannella (Grosseto).\nFinale.\nLa finale si \u00e8 disputata il 27 settembre. Era prevista la costruzione di un nuovo impianto a Roma che avrebbe dovuto ospitare la finale. I lavori per\u00f2 non sono terminati in tempo e la commissione impianti della FIBS, in collaborazione con la IBAF e l'esperto impianti della MLB, dopo aver esaminato varie strutture ha assegnato la finale allo Stadio Steno Borghese di Nettuno. L'incontro ha visto gli Stati Uniti prevalere su Cuba per 10-5."}
{"id": "2014587", "revid": "287204", "url": "https://it.wikipedia.org/wiki?curid=2014587", "title": "Dancing (album)", "text": ""}
{"id": "2014591", "revid": "767487", "url": "https://it.wikipedia.org/wiki?curid=2014591", "title": "Void (gruppo musicale)", "text": "I Void sono stati un gruppo hardcore punk statunitense formato a Washington nel 1981. Originari di Columbia, Maryland, sono considerati il primo gruppo crossover thrash.\nNonostante fossero molto diversi dalla scena hardcore di Washington, sia da punto di vista musicale che per lo stile di vita tutt'altro che straight edge (furono infatti grandi consumatori di LSD), i rapporti furono sempre ottimi, grazie all'amicizia del batterista Sean Finnegan con Ian McKaye ed Henry Rollins.\nIl gruppo esordisce nel 1982 apparendo nella compilartion della Dischord Records di gruppi di DC, \"Flex Your Head\", cui segue nello stesso anno uno split con i The Faith, \"Faith/Void Split LP\", pubblicato poi nel 1985 sempre dalla Dischord. Dopo essersi esibiti a lungo nella capitale, la formazione smise quasi completamente di fare concerti, limitandosi ad un solo show l'anno dal 1983. Proprio nel 1983 il gruppo viene contattato dalla Touch &amp; Go per un LP, che non verr\u00e0 per\u00f2 mai pubblicato in quanto considerato \"troppo metal\". Questa fu una delle cause dello scioglimento della band, che avverr\u00e0 proprio nel 1983.\nNel 1995 \u00e8 stata pubblicata una raccolta dei Void per la Lost &amp; Found dal titolo \"Condensed Flesh\"."}
{"id": "2014594", "revid": "767487", "url": "https://it.wikipedia.org/wiki?curid=2014594", "title": "La sai l'ultima sui matti?", "text": "La sai l'ultima sui matti? \u00e8 un film del 1982 diretto da Mariano Laurenti.\nTrama.\nGustavo Settecase, detto \"Caciotta\", \u00e8 un matto che viene ricoverato nella casa di cura diretta dall'avvenente Vanessa Lelli. Caciotta \u00e8 ossessionato dal volere spogliare le donne che incontra: la vera stranezza sta nel fatto che lo fa non a scopo libidinoso, bens\u00ec per costruirsi semplicemente delle fionde con gli elastici delle mutandine delle malcapitate. Suo compagno di stanza \u00e8 il napoletano \"Spermatozoo\", convinto di essere tale di nome e di fatto.\nI due diventano immediatamente amici, girovagando per il manicomio perlopi\u00f9 in cerca di donne, ma l'unica che finisce per attirarli \u00e8 la vivacissima \"Bomba\", paziente dall'animo canterino che, seppure involontariamente, finisce per prendersi gioco pi\u00f9 volte dei due ingenui pazzoidi.\nAd aumentare il clima surreale del manicomio sopraggiunge un baffuto personaggio che vanta improbabili radici milanesi nonostante il suo accento da \"terrunciello\": l'uomo importuna la bella direttrice in ogni modo e a ogni momento, al punto che la donna, stanca di tanta insistenza, decide di concedersi pur di levarselo di torno. Ma proprio quando l'uomo sta per riuscire nel suo intento, la rifiuta dopo averne scoperto l'origine siciliana. Durante lo scorrimento dei titoli di coda vi e' pero' una scena dove i due convolano a nozze uscendo dalla chiesa in tutta fretta. Si scoprir\u00e0 che lo sposo ha premura di tornare a casa non per consumare la loro prima notte di matrimonio ma per guardare la partita in TV."}
{"id": "2014598", "revid": "1305772", "url": "https://it.wikipedia.org/wiki?curid=2014598", "title": "Dancing", "text": ""}
{"id": "2014604", "revid": "767487", "url": "https://it.wikipedia.org/wiki?curid=2014604", "title": "T. Carmi", "text": " Ha curato traduzioni di Shakespeare in ebraico, \u00e8 stato inoltre curatore di antologie bilingui di poesia ebraica medievale e contemporanea.\nBiografia.\nSebbene nato a New York, la madrelingua di Carmi fu sempre l'ebraico, che veniva abitualmente parlato in famiglia. Le sue prime poesie furono pubblicate mentre ancora viveva negli Stati Uniti. Studi\u00f2 alle universit\u00e0 Yeshiva e Columbia, e nel 1946 si adoper\u00f2 per l'assistenza degli orfani di guerra ebrei in Francia. Si trasfer\u00ec a Israele nel 1947, appena prima dello scoppio della guerra d'indipendenza israeliana. Durante tale guerra, combatt\u00e9 sul fronte di Gerusalemme e serv\u00ec come ufficiale d'aeronautica.\nPer molti anni Carmi lavor\u00f2 come editore, prima come curatore del bollettino accademico letterario \u201cMassa\u201d e successivamente come editore di letteratura per giovani e bambini. Oltre a comporre poesia, fece parte della compagnia teatrale di repertorio al Teatro Habimah, tradusse drammi classici in ebraico, specialmente i lavori di Shakespeare.\nIn qualit\u00e0 di professore, Carmi \u00e8 stato anche un regolare ospite docente presso note universit\u00e0 straniere, quali Brandeis, Stanford, Yale, Oxford e il Jerusalem Hebrew Union College.\nOpere.\nInfluenzato dalla poesia americana contemporanea, Carmi possiede una visione poetica precisa e originale, con frequente ricorso all'ironia. I suoi versi usano diversi strati linguistici in ebraico, in versi controllatissimi dominati dal ritmo con varianti dal testuale antico al vernacolare moderno. Quattro volumi di poesie sono stati pubblicati insieme ad opere illustrative di un artista grafico, che includono litografie, xilografie, acqueforti e disegni. Due di queste eleganti collezioni sono state tradotte in inglese: \"The Brass Serpent\" (1964) and \"Somebody Like You\" (1971).\nCarmi partecip\u00f2 a numerosi festival letterari e ricevette molti premi per la sua opera poetica.\nLe sue poesie sono state pubblicate antologicamente in 21 lingue, incluso l'italiano. Tra le traduzioni shakespeariane, figurano \"Sogno di una notte di mezza estate\", \"Misura per misura\", \"Amleto\", \"Molto rumore per nulla\" e \"Otello\".\nCarmi fu anche coeditore e curatore dell'antologia \"The Modern Hebrew Poem Itself\", insieme a Stanley Burnshaw e Ezra Spicehandler. Per\u00f2 la sua opera principale come editore e traduttore \u00e8 stata l'antologia bilingue \"The Penguin book of Hebrew Verse\", diventata ormai un classico e che comprende 3000 anni di poesia ebraica scritta.\nT. Carmi \u00e8 stato anche coautore, insieme a Shoshana Heyman, e con lo pseudonimo di \"Kush\" (acronimo in di Carmi &amp; Shoshana), dell'eterno classico per l'infanzia \"Shmulikipod\". Un bimbo ammalato si lamenta di non aver nessuno che gli faccia compagnia, a parte gli asinelli disegnati sul suo pigiama. Ma ecco che arriva ad alleviargli la solitudine un riccio porcospino ( \"kipod\") un po' brontolone, di nome Shmulik. Dopo diverse pasticciate avventure, Shmulik scappa; la storia si conclude con \"...e Shmulikipod cammin\u00f2 , e cammin\u00f2, e cammin\u00f2, e cammin\u00f2...\".\nBibliografia.\nOpere tradotte in inglese.\nVedi anche:"}
{"id": "2014612", "revid": "345376", "url": "https://it.wikipedia.org/wiki?curid=2014612", "title": "Chiesa di Sant'Andrea (Orvieto)", "text": "La collegiata dei Santi Andrea e Bartolomeo \u00e8 un luogo di culto cattolico del centro storico di Orvieto, in provincia di Terni, sita in piazza della Repubblica; su di essa insiste l'omonima parrocchia, appartenente alla diocesi di Orvieto-Todi.\nStoria.\nFu restaurata dall'ingegnere Gustavo Giovannoni nel 1926 insieme alla torre dodecagonale. Con questo restauro furono inseriti nella facciata delle opere moderne, come gli altorilievi nella lunetta del portale, la vetrata del rosone e le maioliche e terrecotte del portico nuovo, ma questo restauro cancell\u00f2 completamente le modifiche apportate nel '200-'300 e nel '500.\nDescrizione.\nLa chiesa ha una struttura a croce latina, articolata in tre navate con transetto e abside semicircolare. La copertura delle navate \u00e8 a capriate lignee, mentre l'incrocio fra il corpo centrale e il transetto \u00e8 coperto da volte a crociera sorrette da pilastri a fascio. I muri perimetrali sono realizzati in tufo, il pavimento in marmo. Appartiene alla chiesa la torre dodecagonale che \u00e8 molto simile a quella presente nell'Abbazia di San Severo e Martirio.\nAll'interno vi sono un pulpito cosmatesco, un'edicola tombale, i resti di un corpus di affreschi che comprendono opere risalenti al \u2018300, al '600, alla fine dell'800. Al centro dell'abside quadrangolare, a pavimento, si trova l'organo a canne, costruito dai fratelli Migliorini nella prima met\u00e0 del XX secolo e dotato di 10 registri.\nNella cripta sono visibili resti delle precedenti fasi di utilizzo del complesso, che costituisce un luogo di culto gi\u00e0 dal periodo villanoviano. Lo strato pi\u00f9 notevole \u00e8 quello superiore, in cui sono conservati estesi resti di mosaici pavimentali appartenenti al VI secolo.\nIn questa chiesa, il 1\u00ba agosto 2016, si sono svolti i funerali dell'attrice Anna Marchesini."}
{"id": "2014616", "revid": "767487", "url": "https://it.wikipedia.org/wiki?curid=2014616", "title": "Jos\u00e9 Manuel Abundis", "text": "Carriera.\nCalciatore.\nClub.\nDebutt\u00f2 nella stagione 1992-1993, nella partita Toluca-Morelia 0-0; nel resto della stagione totalizz\u00f2 10 presenze, di cui tre da titolare. Nella stagione successiva gioc\u00f2 10 partite da titolare su 15; divenne presto il centravanti titolare del Toluca, segnando 55 reti in 172 presenze, totalizzate in dodici stagioni, di cui quattro in stile europeo e le restanti disputate in forma di campionato breve. Nel campionato di Invierno 2000 si trasfer\u00ec all'Atlante; nel campionato di Apertura 2002 pass\u00f2 al Club de F\u00fatbol Monterrey. Dopo passaggi poco fruttuosi al Pachuca e nuovamente all'Atlante, torn\u00f2 al Toluca, dove segn\u00f2 14 volte in 63 partite. Nel 2006 pass\u00f2 brevemente al New England Revolution, nella Major League Soccer. Dal 2007 al 2008 ha giocato nella seconda divisione messicana, al Quer\u00e9taro, con cui concluse la sua carriera.\nNazionale.\nDal 1996 al 2001 ha giocato nella nazionale di calcio messicana, totalizzando 45 presenze e segnando 9 reti.\nAllenatore.\nNel gennaio 2011 venne nominato allenatore degli Atlanta Silverbacks, ma nel novembre dello stesso anno fu esonerato e sostituito da \u00c1lex Pineda Chac\u00f3n."}
{"id": "2014618", "revid": "1546219", "url": "https://it.wikipedia.org/wiki?curid=2014618", "title": "Coppa America di pallavolo maschile", "text": "La Coppa America di pallavolo maschile \u00e8 stata una competizione pallavolistica intercontinentale per squadre nazionali nordamericane e sudamericane organizzata dalla CSV unitamente alla NORCECA a partire dal 1998. Si \u00e8 disputata ad anni irregolari. \u00c8 stata cancellata dopo che anche la Coppa Panamericana \u00e8 stata aperta alle nazionali Sud Americane"}
{"id": "2014623", "revid": "287204", "url": "https://it.wikipedia.org/wiki?curid=2014623", "title": "Franco Squillari", "text": "Ha vinto cinque titoli nel singolare nel circuito ATP Challenger Series e tre titoli nel singolare nel circuito ATP Tour. I suoi migliori piazzamenti nel ranking ATP sono stati l'11\u00ba posto nel singolo (18 settembre 2000) e il 387\u00ba posto nel doppio (23 luglio 2001).\n\u00c8 uno dei pochissimi giocatori al mondo ad aver sempre battuto Roger Federer (2 vittorie su 2 incontri)."}
{"id": "2014625", "revid": "33689", "url": "https://it.wikipedia.org/wiki?curid=2014625", "title": "Charito", "text": "Biografia.\nIl suo nome non compare nel racconto di Ammiano Marcellino, una delle principali fonti per il periodo. La prima fonte a fare il suo nome fu il \"Chronographikon syntom\" di Niceforo I di Costantinopoli; la prima fonte latina fu invece la traduzione del \"Chronographicon\" fatta da Anastasio il Bibliotecario. Secondo alcuni storici moderni, l'assenza del nome di Charito in Ammiano \u00e8 dovuta al fatto che ella ebbe una scarsa influenza politica; allo stesso modo, infatti, Ammiano non nomina la moglie di Valente, Albia Dominica, anche lei di peso politico nullo.\nIl padre di Charito fu Lucilliano, un comandante che aveva servito sotto Costanzo II, era caduto in disgrazia sotto Giuliano e poi era brevemente tornato in carica dopo la proclamazione di Gioviano, avvenuta in seguito alla morte di Giuliano durante la sua campagna contro i Sasanidi.\nLucilliano fu ucciso da soldati ribelli. Charito aveva da poco dato alla luce il figlio Varroniano, il loro secondo figlio, che fu nominato console per il 364 assieme al padre. Secondo Temistio Charito raggiunse Gioviano dopo la sua elezione, e questa versione \u00e8 normalmente preferita a quella di Giovanni Zonara, che descrive invece l'episodio in cui Charito, ancora piangente la morte del padre, va incontro al marito in arrivo dall'Oriente solo per scoprire che \u00e8 morto durante il viaggio.\nUna interpretazione di un passaggio della \"Lettera a una giovane vedova\" di Giovanni Crisostomo vuole Charito ancora viva diversi anni dopo la morte di Gioviano, timorosa per il fato di Varroniano, il quale, essendo stato console e cesare potrebbe essere messo a morte da un imperatore regnante in quanto possibile pretendente al trono.\nCharito e Gioviano furono sepolti nella chiesa dei Santi Apostoli a Costantinopoli."}
{"id": "2014626", "revid": "1543377", "url": "https://it.wikipedia.org/wiki?curid=2014626", "title": "I Don't Want To", "text": "I Don't Want To \u00e8 un brano musicale R&amp;B interpretato dalla cantante statunitense Toni Braxton ed interamente composto dal musicista R. Kelly per il secondo album della cantante, \"Secrets\". Pubblicato nel marzo del 1997 come terzo singolo ufficiale tratto dall'album, il pezzo ha avuto un discreto successo nelle classifiche di Billboard, diventando la terza numero 1 consecutiva per l'artista nella classifica dance, ed \u00e8 entrato anche in numerose classifiche internazionali. Il singolo \u00e8 stato certificato disco d'oro dalla RIAA.\nVideo.\nIl video del singolo \u00e8 stato girato in fretta durante un periodo frenetico e fitto di impegni per Braxton; lo strepitoso successo ottenuto con le vendite vertiginose dell'album e con i singoli precedenti aveva portato la cantante ad essere sempre pi\u00f9 richiesta ead effettuare un tour col jazz man Kenny G. Il fidato Billie Woodruff ha cos\u00ec girato il videoclip in un solo giorno: ne \u00e8 risultato un video molto semplice ed essenziale, con la cantante in un look fatto solo di un top bianco e di un paio di jeans. Braxton si aggira scalza in un set bianco composto da alcune colonne. Originariamente il soggetto del video era diverso, come ha dichiarato il regista durante un'intervista ad MTV: in questa versione la cantante si sarebbe aggirata in una casa, provando svariate parrucche e facendosi un pediluvio.\nRicezione.\n\"I Don't Want To\" \u00e8 stato il sesto singolo della Braxton ad entrare nella top20 statunitense, pur non riuscendo a ripetere le performance dei singoli precedenti. Entrato nella Hot 100 il 29 marzo 1997 al numero 56, il singolo \u00e8 arrivato alla posizione numero 19, passando un totale di 20 settimane in classifica. Nelle classifiche R&amp;B \u00e8 stato l'ottavo singolo della cantante ad entrare in top10, arrivando al numero 9. Il successo del brano \u00e8 stato garantito soprattutto dai remix dance, che hanno permesso all'artista di conseguire la sua terza numero 1 consecutiva nella Hot Dance Music/Club Play dopo You're Makin' Me High e Un-Break My Heart. Il successo nelle classifiche britanniche \u00e8 stato superiore rispetto a quelle americane, avendo il singolo conquistato la nona posizione, e diventando cos\u00ec il quarto brano della cantante ad entrate nella top10 britannica. In Canada \u00e8 stato il secondo singolo nella carriera di Braxton ad entrare in classifica, pur fermandosi al numero 29. In Germania \u00e8 arrivato solo al numero 37, ma \u00e8 stato il secondo singolo dell'artista ad entrare nella top40 tedesca."}
{"id": "2014633", "revid": "1728", "url": "https://it.wikipedia.org/wiki?curid=2014633", "title": "Nils Holgersson", "text": ""}
{"id": "2014638", "revid": "767487", "url": "https://it.wikipedia.org/wiki?curid=2014638", "title": "Una vacanza del cactus", "text": "Una vacanza del cactus \u00e8 un film del 1981 diretto da Mariano Laurenti.\nTrama.\nRoma. Un gruppo di cinque persone si appresta a una vacanza sull'isola di Rodi: tra loro c'\u00e8 il bonario Augusto, che intende portare un cactus sulla tomba dello zio Michele. Quest'ultimo, in realt\u00e0, \u00e8 un truffatore che, ricercato a Roma, si \u00e8 rifugiato sull'isola sotto il nome di Kemal."}
{"id": "2014643", "revid": "122947167", "url": "https://it.wikipedia.org/wiki?curid=2014643", "title": "Giovanni Gualdoni", "text": "Gualdoni \u00e8 noto in particolare per la creazione di \"Wondercity\", una serie a fumetti prodotta per la Francia e pubblicata in numerose altre nazioni, tra cui l'Italia a cura dell'editore Free Books. Nel corso della sua carriera ha prodotto molte altre serie a fumetti, sia per l'Italia, sia per l'estero, lavorando anche su personaggi ideati da altri. Gualdoni \u00e8 anche ideatore di regolamenti per giochi di ruolo da tavolo e giochi di ruolo dal vivo, e ha pubblicato un libro di narrativa per ragazzi intitolato \"Rumbler, il segreto del Qwid\".\nBiografia.\nGualdoni frequenta il Liceo Artistico di Busto Arsizio e la Scuola d'Arte del Castello Sforzesco di Milano. Nel 2000 \u00e8 chiamato da Gabriele Clima, direttore artistico di Mediacomics, a prendere parte alla creazione di \"Armadel\", il primo iperfumetto al mondo, ovvero un webcomics con collegamenti multimediali per testo e immagini. Oltre al gioco online legato a questo personaggio, Gualdoni scrive, in team con altri sceneggiatori, i primi 2 episodi intitolati \"Il respiro delle Stelle\" e \"Il re dei topi\"\nNel 2001 d\u00e0 vita al Settemondi Studio, gruppo di fumettisti e non solo, finalizzato alla creazione e alla promozione di progetti originali di serie a fumetti.\nAgli inizi del 2002 produce per la Francia per conto di Soleil Production la serie \"Akameshi\", un fantasy che si svolge nel Giappone dell'era Edo, la cui realizzazione grafica \u00e8 affidata a Stefano Turconi. Parallelamente, assieme a Matteo Piana e Davide Turotti, inizia il lavoro sulla saga \"L'Anello dei 7 Mondi\" (di cui sono usciti finora tre dei quattro volumi previsti), pubblicato da Les Humano\u00efdes Associ\u00e9s, e poco dopo \"Starlight\", una serie di fantascienza comica ambientata in un futuro che si rif\u00e0 nel designer allo stile pop anni settanta (con i disegni di Alberto Ponticelli e i colori di Davide Turotti). Tutte queste serie sono state ripubblicate anche in Italia dalle Edizioni BD.\nDopo \"Starlight\", Gualdoni produce \"Fantaghenna\" e \"Teknogeo\", due altre serie per l'editrice francese Paquet, co-sceneggiate con Giustina Porcelli e disegnate rispettivamente da Stefano Turconi e Gianfranco Enrietto. Queste serie sono state pubblicate a puntate anche in Italia sul magazine \"Brand New!\" edito da Free Books. Nel 2010 \"Fantaghenna\" \u00e8 stato poi ristampato in albo cartonato dalla stessa Free Books.\nIl progetto pi\u00f9 importante di Gualdoni \u00e8 \"Wondercity, Il Collegio delle Meraviglie\", una serie realizzata da uno staff che riunisce alcuni tra i migliori autori della Walt Disney Italia e i coloristi dello Studio Tenderini. Il lavoro \u00e8 stato pubblicato a livello internazionale, Italia compresa, dalle edizioni Free Books in uscite bimestrali.\nSempre da un'idea di Giovanni Gualdoni nel 2006 viene realizzata la serie \"Dr. Voodoo\", con matite e pennelli di Luigi Cavenago, sempre per le edizioni Free Books. Lo stesso anno Gualdoni firma la sceneggiatura dell'episodio 47 della serie \"John Doe\", intitolato \"Cosa sarebbe successo se...\".\nDalla fine del 2006 Gualdoni lavora come redattore per Sergio Bonelli Editore, per il quale ha realizzato diversi episodi di Dylan Dog tra cui alcuni per la nuova collana \"Dylan Dog Color Fest\".\nNel 2007 una collaborazione tra Gualdoni e lo sceneggiatore Marco Belli ha portato alla realizzazione della saga in due volumi \"L'Ultima notte\", su disegni di Werner Maresta e colori di Donatella Melchionno.\nNel 2008 Gualdoni e Chiara Caccivio hanno pubblicato il loro primo libro di letteratura per ragazzi, \"Rumbler, Il segreto del Qwid\", edito da De Agostini.\nNel gennaio 2010 sostituisce Mauro Marcheselli come curatore di Dylan Dog, ruolo che manterr\u00e0 fino al maggio 2013.\nNell'agosto del 2016 esordisce come sceneggiatore cinematografico per la Symbols Pictures Entertainment con il cortometraggio di fantascienza \"Selezione Artificiale.\"\nDal settembre del 2016 \u00e8 curatore di Martin Myst\u00e8re, Le nuove avventure a colori, di cui \u00e8 anche sceneggiatore.\nNel novembre del 2019 Gualdoni, Giorgio Albertini e Giuseppe Staffa hanno pubblicato il primo volume di una trilogia horror fantasy, Leonardo da Vinci, Il Rinascimento dei morti, edito da Newton Compton."}
{"id": "2014645", "revid": "121158648", "url": "https://it.wikipedia.org/wiki?curid=2014645", "title": "Nouriel Roubini", "text": " \u00c8 professore di economia alla New York University e ha fondato RGE Monitor (Roubini Global Economics), una societ\u00e0 economica specializzata in analisi finanziaria, di cui \u00e8 presidente.\nBiografia.\nInizi e studi.\n\u00c8 nato a Istanbul, figlio di ebrei iraniani. La sua famiglia si \u00e8 trasferita a Teheran quando lui aveva due anni, poi a Tel Aviv e infine in Italia, dove ha vissuto, soprattutto a Milano, dal 1962 al 1983. Si \u00e8 trasferito successivamente negli Stati Uniti per continuare i suoi studi. Ha frequentato per un anno l'Universit\u00e0 Ebraica di Gerusalemme prima di laurearsi \"summa cum laude\" in Economia all'Universit\u00e0 Bocconi di Milano, nel 1982. Ha ottenuto il Ph.D. in economia internazionale alla Harvard University nel 1988. Il suo relatore, Jeffrey Sachs, definisce eccellente il suo talento nella comprensione sia matematica sia intuitiva delle istituzioni economiche. \n\u00c8 oggi cittadino americano. Parla inglese, italiano, ebraico, e farsi.\nCarriera.\nHa ricoperto diverse cariche al Dipartimento del Tesoro degli Stati Uniti, tra cui quella di esperto economico al Sottosegretariato per gli Affari Internazionali e Direttore dell'Ufficio per la Politica dello Sviluppo e Revisione (luglio 1999 - giugno 2000). Prima ancora, Roubini aveva fatto parte dello Staff del Presidente degli Stati Uniti Bill Clinton, nel Consiglio dei Consulenti Economici (luglio 1998 - luglio 1999) come esperto economico per gli affari internazionali. Attualmente il professor Roubini insegna alla Stern School of Business della New York University. Ha anche insegnato alla Yale University.\nStudi sulle crisi finanziarie.\nRoubini \u00e8 noto per le sue previsioni di crisi finanziaria mondiale, al FMI nel 2006, dove fu accolto con scetticismo: uno dei commissari faceva anche notare la mancanza di modelli matematici a sostegno. Ma nel 2008, con il manifestarsi della crisi economica mondiale, molte delle sue previsioni si sono avverate. Ha ricevuto inviti a parlare di fronte a organismi importanti come il Congresso degli Stati Uniti e il Council on Foreign Relations. Fino a ottobre 2008, rimane pessimista sul futuro economico degli Stati Uniti. Ha detto che \"gli americani hanno un sistema finanziario subprime, non un mercato mutuale\". Non crede che gli Stati Uniti stiano per entrare nella prossima Grande depressione, ma ha detto che questa sar\u00e0 la peggiore recessione della storia dopo quella del 1929. Ha chiarito che il suo pessimismo \u00e8 focalizzato sul breve termine piuttosto che sul medio o lungo corso.\nNegli anni novanta, Roubini studi\u00f2 il collasso delle economie emergenti, facendo uso di un approccio storico supportato dalla sua comprensione dei modelli teorici. Giunse cos\u00ec alla conclusione che un comune denominatore di quelle crisi era costituito dal notevole disavanzo delle partite correnti, finanziato dal debito estero. Roubini teorizz\u00f2 che gli Stati Uniti sarebbero stati il prossimo paese a soffrirne, e nel 2004 inizi\u00f2 a scrivere di un possibile, futuro collasso.\nScritti.\nIl professor Roubini \u00e8 autore di alcuni libri tra cui:\nRicerche.\nLe ricerche economiche del Professor Roubini includono:"}
{"id": "2014649", "revid": "767487", "url": "https://it.wikipedia.org/wiki?curid=2014649", "title": "In Search of the Fourth Chord - Live at National Arboretum Westonbirt, Tetbury, Sunday 22nd June 2008", "text": "In Search of the Fourth Chord - Live at National Arboretum Westonbirt, Tetbury, Sunday 22nd June 2008 \u00e8 un album dal vivo della rock band inglese Status Quo, pubblicato nel giugno del 2008.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "2014651", "revid": "767487", "url": "https://it.wikipedia.org/wiki?curid=2014651", "title": "Pictures Live! - Live at Oxford New Theatre 4/10/2008", "text": "Pictures Live! - Live at Oxford New Theatre 4/10/2008 \u00e8 un album dal vivo della rock band inglese Status Quo, pubblicato nell'ottobre del 2008.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "2014652", "revid": "1498232", "url": "https://it.wikipedia.org/wiki?curid=2014652", "title": "Italia ai I Giochi olimpici invernali", "text": "L'Italia partecip\u00f2 ai I Giochi olimpici invernali, svoltisi a Chamonix dal 25 gennaio al 5 febbraio 1924, senza aggiudicarsi medaglie."}
{"id": "2014654", "revid": "125601476", "url": "https://it.wikipedia.org/wiki?curid=2014654", "title": "Samir Ujkani", "text": "Possiede anche il passaporto belga.\nBiografia.\nNato a Vu\u010ditrn in Kosovo, a sei anni si trasferisce con la famiglia in Belgio. Parla correttamente 5 lingue: italiano, inglese, francese, olandese e albanese.\nCarriera.\nClub.\nGli inizi.\nInizia a giocare nelle giovanili dell'Ingelmunster per poi passare all'Anderlecht, collezionando anche 10 presenze con la squadra riserve.\nPalermo.\nL'8 giugno 2007 firma un contratto di 5 anni con il Palermo e nella sua prima stagione ricopre il ruolo di terzo portiere della prima squadra e di portiere titolare della Primavera. In prima squadra colleziona solo panchine, senza riuscire quindi ad esordire in Serie A.\nNella stagione successiva, diventa secondo portiere della squadra in corso d'opera. L'esordio arriva alla 33\u00aa giornata, entrando al 64' di Milan-Palermo (3-0) al posto dell'infortunato Marco Amelia, quando sono gi\u00e0 stati segnati i tre gol degli avversari; sar\u00e0 questa la sua unica apparizione stagionale.\nNovara.\nIl 23 luglio 2009 Palermo e Novara si scambiano il prestito dei portieri: Ujkani va in Piemonte e Giacomo Brichetto arriva in Sicilia. Il giovane portiere diventa subito un elemento fondamentale per la squadra.\nEsordisce con la nuova maglia il 2 agosto 2009 nel primo turno di Coppa Italia, nella partita Novara-Pescina VdG 1-0; gioca anche Secondo e Terzo turno della competizione rispettivamente contro il 9 agosto (2-2, 4-6 d.c.r) e 5 giorni dopo (ancora vittoria in trasferta 1-2 per i piemontesi). In tutte e tre le partite \u00e8 stato schierato da titolare.\nHa esordito in campionato nella prima giornata in trasferta contro il Figline (vittoria per 0-2). A fine campionato, pur giocando fino alla 23\u00aa giornata a causa di un infortunio, ottiene la promozione in Serie B vincendo il campionato con due giornate di anticipo. Del campionato ha ottenuto il record dell'imbattibilit\u00e0 del portiere, rimanendo imbattuto per 758 minuti. A maggio vince la Supercoppa di Lega di Prima Divisione superando il Portogruaro nel doppio confronto.\nIl 16 luglio 2010 il prestito del giocatore al Novara da parte del Palermo viene rinnovato.\nRipresosi dall'infortunio, torna in campo il 15 agosto nel Secondo turno di Coppa Italia vinto per 3-1 dopo i tempi supplementari contro il .\nIl 31 gennaio 2011, ultimo giorno della sessione invernale del calciomercato, viene acquisito in compartecipazione dal Novara per 1,5 milioni di euro, rientrante, insieme a Michel Morganella, nella trattativa che ha portato Pablo Andr\u00e9s Gonz\u00e1lez al a partire dalla successiva stagione.\nChiude la seconda stagione al Novara, in cui \u00e8 stato uno dei migliori giocatori, con 36 presenze in campionato (chiuso al terzo posto) pi\u00f9 3 nei play-off, subendo 30 reti nella stagione regolare; a questi dati si aggiungono una presenza ed una rete subita in Coppa Italia. La stagione si chiude con la promozione in Serie A, dopo aver battuto il per 2-0 nella finale di ritorno dei play-off. Fra le sue migliori partite dell'annata si ricorda Novara- (3-1) del 22 novembre 2010, valida per il posticipo della 16\u00aa giornata di campionato.\nIl 24 giugno 2011 Novara e Palermo rinnovano la compartecipazione, con il giocatore che rimane in Piemonte. Torna cos\u00ec a giocare in massima serie, debuttando nella Serie A 2011-2012 l'11 settembre in occasione di ChievoVerona-Novara (2-2) della seconda giornata (la prima \u00e8 stata rinviata). Il 16 ottobre seguente, in Novara- (0-2), a seguito di uno scontro di gioco con il compagno Michel Morganella, quando ancora la partita era sullo 0-0, si procura la frattura del naso, della mandibola con la perdita di quattro denti e un taglio al sopracciglio. Torna in campo il 29 novembre nella partita del quarto turno di Coppa Italia vinta in trasferta per 3-2 sul . Il 15 gennaio 2012, nella partita persa contro il per 3-1 in trasferta, ha parato il suo primo rigore in massima serie, respingendo la conclusione di Antonio Candreva.\nIl 1\u00ba aprile 2012, nella partita della 30\u00aa giornata persa per 5-2 contro la , subisce la frattura del trapezio della mano destra in uno scontro con Pablo Osvaldo. Operato tre giorni dopo, il giocatore \u00e8 dovuto star fermo per due mesi, terminando anzitempo la stagione. Chiude la sua prima stagione da titolare in Serie A con 24 presenze e 37 gol subiti, a cui si aggiungono 2 partite di Coppa Italia con 2 reti al passivo; oltre al gi\u00e0 citato rigore respinto contro il Cesena, nella 26\u00aa giornata respinge un tiro dagli undici metri anche di Marco Di Vaio nella partita persa per 1-0 dalla sua squadra.\nRitorno al Palermo e prestito al ChievoVerona.\nIl 22 giugno 2012 la compartecipazione fra Palermo e Novara viene risolta in favore dei siciliani per 1,5 milioni di euro, cos\u00ec il portiere torna a vestire la maglia rosanero. Dopo un passato da terzo portiere, veste fin dal suo rientro la maglia titolare della squadra isolana.\nDopo 19 presenze in campionato e una in Coppa Italia, e dopo non esser stato convocato per la partita del 27 gennaio contro il Cagliari (1-1), il 29 gennaio 2013 passa in prestito con diritto di riscatto della met\u00e0 del cartellino al ChievoVerona. In veneto \u00e8 il \"secondo\" di Christian Puggioni \u2013 giunto al primo posto della gerarchia di portieri dopo la cessione di Stefano Sorrentino proprio al Palermo\u00a0\u2013 non riuscendo a esordire in maglia gialloblu.\nA fine stagione non viene riscattato dal ChievoVerona e torna cos\u00ec al Palermo, esordendo nella stagione 2013-2014 in occasione della partita della 14\u00aa giornata del campionato di Serie B vinta per 2-0 sul campo della , entrando al 66' al posto dell'infortunato Stefano Sorrentino. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A\u00a0\u2013 con annessa vittoria del campionato\u00a0\u2013 con cinque giornate d'anticipo. Chiude l'annata con 11 presenze in campionato e 8 reti subite, terminando anzitempo la stagione agonistica a causa di una lesione profonda di secondo grado del vasto intermedio della coscia destra.\nGenoa.\nRimasto svincolato, il 19 luglio 2015 firma un contratto triennale con il Genoa. Non scende mai in campo in campionato, esternato dai colleghi Perin e Lamanna. Pertanto scende in campo soltanto in qualche gara amichevole prima dell'inizio del campionato, come nella sfida giocata contro la Pro Piacenza alla Sciorba il 29 luglio 2015, finita 0-0\nIn prestito al Latina e poi al Pisa.\nL'8 gennaio 2016 passa a titolo temporaneo al , giocando da titolare per tutto il girone di ritorno del campionato cadetto.\nL'11 luglio 2016 viene ceduto in prestito al , squadra neopromossa in Serie B.\nCremonese.\nIl 14 luglio 2017 viene acquistato a titolo definitivo dalla Cremonese, neopromossa in Serie B.\n\u00c7aykur Rizespor, Torino ed Empoli.\nNell\u2019estate 2018 passa alla squadra turca del Rizerspor a titolo gratuito. La sua avventura in Turchia \u00e8 travagliata, tanto che in gennaio viene messo ai margini della rosa.\nRimasto svincolato il 9 agosto 2019, il 3 settembre 2019 firma un contratto per una stagione con il Torino, con cui esordisce il 29 luglio 2020 in occasione della sconfitta interna contro la Roma alla 37\u00aa giornata di campionato (2-3). Il 18 agosto 2020 rinnova il suo contratto per un'altra stagione.. Al termine della stessa non rinnover\u00e0 il contratto con il Torino.\nIl 31 agosto 2021 firma un contratto annuale con l' per fare il ruolo di vice Vicario. Il 15 dicembre esordisce con i toscani in Coppa Italia nel successo esterno contro l'Hellas Verona (partita finita 4-3 per l'Empoli).\nNazionale.\nHa esordito nella nazionale albanese Under-21 il 1\u00ba giugno 2007 contro i pari et\u00e0 dell'Italia (4-0 per gli azzurri), dopo aver da poco preso il passaporto albanese. Con l'Under-21 ha disputato 4 partite di qualificazione agli Europei di categoria, di cui 2 da titolare (l'esordio con l'Italia e contro le Isole F\u00e6r \u00d8er) e due subentrando a Enea Koli\u00e7i (contro Isole F\u00e6r \u00d8er e Croazia).\nIl 6 ottobre 2008 \u00e8 stato convocato per la prima volta nella Nazionale maggiore albanese per le qualificazioni a Sudafrica 2010, senza scendere per\u00f2 in campo.\nL'esordio in nazionale arriva quindi il 12 maggio 2009, anche se in occasione dell'amichevole non ufficiale contro il giocata a Tirana (7-8 d.c.r., 3-3 al 90'). Il vero esordio \u00e8 del 10 giugno 2009 quando gioca in amichevole contro la (1-1). Il 9 settembre gioca la partita di qualificazione ai Mondiali 2010 contro la (1-1).\nIl 26 marzo 2011 debutta nel girone di qualificazione agli Europei 2012 giocando la partita vinta per 1-0 contro la .\nIl 29 febbraio 2012 para due calci di rigore nell'amichevole persa per 2-1 contro la .\nA seguito della possibilit\u00e0 concessa al Kosovo di avere una propria squadra rappresentativa a livello internazionale, ha accettato la chiamata per la partita amichevole del 5 marzo conto e quindi la federazione albanese ha chiesto alla FIFA di autorizzarlo a giocare per il Kosovo, convocandolo ufficialmente il 2 marzo.\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "2014657", "revid": "19386800", "url": "https://it.wikipedia.org/wiki?curid=2014657", "title": "Equazioni differenziali ordinarie", "text": ""}
{"id": "2014660", "revid": "729019", "url": "https://it.wikipedia.org/wiki?curid=2014660", "title": "Italia ai II Giochi olimpici invernali", "text": "L'Italia partecip\u00f2 ai II Giochi olimpici invernali, svoltisi a Sankt Moritz dall'11 al 19 febbraio 1928, senza aggiudicarsi medaglie."}
{"id": "2014677", "revid": "2010557", "url": "https://it.wikipedia.org/wiki?curid=2014677", "title": "Maurice Le Lannou", "text": "Studi\u00f2 all'\u00c9cole normale sup\u00e9rieure di Parigi. Dalla met\u00e0 degli anni '30 allo scoppio della guerra fece lunghi soggiorni in Sardegna per il suo dottorato in geografia umana, studiandovi i pastori e i contadini. Nell'isola torner\u00e0 poi diverse volte, fino alla morte, e ne scriver\u00e0 spesso.\nNel 1945 divenne professore all'Universit\u00e0 di Rennes, nel 1947 pass\u00f2 all'Universita di Lione. Dal 1969 al 1976, al Coll\u00e8ge de France occup\u00f2 la cattedra di geografia del continente europeo. Collabor\u00f2 con il quotidiano Le Monde e nel 1975 \u00e8 stato eletto all'Acad\u00e9mie des Sciences Morales et Politiques. \nSoprattutto per il suo \"P\u00e2tres et paysans de la Sardaigne\" (1941), Le Lannou \u00e8 ritenuto uno dei maggiori studiosi della Sardegna, in particolare della vita tradizionale delle campagne."}
{"id": "2014679", "revid": "1982", "url": "https://it.wikipedia.org/wiki?curid=2014679", "title": "M\u00e8leda", "text": ""}
{"id": "2014680", "revid": "767487", "url": "https://it.wikipedia.org/wiki?curid=2014680", "title": "Santa Maria di Meleda", "text": "Santa Maria di M\u00e8leda o Santa Maria del Lago (in croato \"Sveta Marija zred Jezera\", cio\u00e8 \"Santa Maria in mezzo al Lago\") \u00e8 un antico monastero situato su un'isola del lago grande di M\u00e8leda (\"Mljet\"), in Dalmazia.\nStoria.\nIl primo insediamento umano di un certo interesse a M\u00e8leda risale all'et\u00e0 romana, precisamente al V secolo, di cui emergono alcuni resti a Porto Palazzo. Nei dintorni sono state anche rinvenute le tracce di due chiese paleocristiane, distrutte definitivamente nel Medioevo a seguito di una distruzione del borgo. Un'interpretazione di alcuni passi biblici vuole che qui sia naufragato anche l'apostolo Paolo: negli Atti degli Apostoli si parla di un naufragio del santo nel mar Adriatico, finito poi con uno sbarco a \"Melita\", solitamente tradotto come Malta, il cui nome per\u00f2 \u00e8 identico a quello dell'antica M\u00e8leda.\nIl primo insediamento monastico sull'isola dovette sorgere dopo il IV secolo, quando anche nel resto d'Europa incominciava a diffondersi sul modello dell'ascesi orientale il monachesimo. Probabilmente gi\u00e0 nella chiesa di San Michele di Porto Palazzo \u00e8 possibile individuare una fondazione monastica. Non \u00e8 per\u00f2 stabilito con certezza che ci sia stato un collegamento fra San Michele di Porto Palazzo e il monastero di Santa Maria, infatti questo sembra essere una fondazione benedettina: le fonti storiche poi registrano solo la presenza del monachesimo cassinate nell'isola.\nCon l'occupazione napoleonica della Dalmazia furono chiusi tutti i monasteri benedettini della costa adriatica. Con la restaurazione il cenobio fu affidato nel tardo Ottocento ai gesuiti, che lo gestirono dal loro convento principale a Ragusa e lo utilizzarono come luogo di riposo e di vacanza. Nel 1918 divenne patrimonio nazionale. Nel 1950 \u00e8 stato demolito un antichissimo mulino ad acqua che sfruttava le maree costruito dai benedettini.\nIl monastero ha ospitato celebri personalit\u00e0 quali Mavro Vetranovi\u0107 (1482-1576), Mauro Orbini (1641 ca.), Basilio Gradich (1585 ca.), il poeta Ignazio Giorgi (1737 ca.) e il bizantinista Anselmo Banduri (1743 ca.)"}
{"id": "2014682", "revid": "99531117", "url": "https://it.wikipedia.org/wiki?curid=2014682", "title": "\u00c9mile Topsent", "text": "Specialista in Poriferi, ha dato un contributo ineguagliabile alla conoscenza delle spugne del mar Mediterraneo.I suoi studi sulla collezione di spugne del principe Alberto I di Monaco (1848-1922) hanno posto le fondamenta della attuale classificazione sistematica dei Poriferi.\nNel 1920 \u00e8 stato chiamato a presiedere la Soci\u00e9t\u00e9 zoologique de France.\nDal 1919 al 1927 \u00e8 stato curatore del Museo Zoologico di Strasburgo. \nParte della sua collezione di spugne \u00e8 attualmente custodita presso il Mus\u00e9um National d'Histoire Naturelle di Parigi.\nNumerose specie sono state a lui dedicate tra cui: \"Acheliderma topsenti\" , \"Axinyssa topsenti\" , \"Chondropsis topsenti\" , \"Corticium topsenti\" , \"Cryptotethya topsenti\" , \"Desmacella topsenti Burton\", 1930, \"Desmanthus topsenti\" , \"Dragmatyle topsenti\" , \"Dysideopsis topsenti\" , \"Echinodictyum topsenti\" , \"Erylus topsenti\" , \"Eurypon topsenti\" , \"Grayella topsenti\" , \"Haddonella topsenti\" , \"Halichondria topsenti\" , \"Hymenotrocha topsenti\" , \"Hymerhabdia topsenti\" , \"Jaspis topsenti\" , \"Leucandra topsenti\" , \"Raspailia topsenti\" , \"Reniera topsenti\" , \"Rhabderemia topsenti\" , \"Rhabdoploca topsenti\" , \"Spongosorites topsenti\" , \"Stelletta topsenti\" , \"Suberella topsenti\" , \"Tedania topsenti\" , \"Tylaspis topsenti\" , \"Erylus topsenti\" , \"Crella topsenti\" , \"Aristias topsenti\" , \"Thoracactis topsenti\" nonch\u00e9 il genere \"Topsentia\" ."}
{"id": "2014690", "revid": "767487", "url": "https://it.wikipedia.org/wiki?curid=2014690", "title": "Pietro Carotti", "text": "Negli anni ottanta \u00e8 stato consigliere comunale a Rieti e capogruppo per il Partito Comunista Italiano. Nel 1996 passa dal PCI al Partito Popolare Italiano e a sorpresa sconfigge Guglielmo Rositani alle elezioni per la Camera dei deputati nel collegio uninominale di Rieti. Durante il periodo a Montecitorio \u00e8 stato relatore della riforma del codice processuale penale del 1999 che amplia gli spazi del processo premiale. Nel 2001 viene a sua volta battuto dallo stesso Rositani. Successivamente diviene membro del Partito Democratico.\nNel 2007 \u00e8 stato nominato responsabile delle acque in un comune toscano.\nNel giugno 2011 abbandona il Partito Democratico per divergenze sulla sua politica in tema di giustizia, dichiarando che \u00ab\u00e8 schiacciato sulle posizioni dei magistrati, senza dare giusto valore all'avvocatura\u00bb."}
{"id": "2014696", "revid": "729019", "url": "https://it.wikipedia.org/wiki?curid=2014696", "title": "Italia ai III Giochi olimpici invernali", "text": "L'Italia partecip\u00f2 ai III Giochi olimpici invernali, svoltisi a Lake Placid dall'4 al 15 febbraio 1932, senza aggiudicarsi medaglie."}
{"id": "2014701", "revid": "136053", "url": "https://it.wikipedia.org/wiki?curid=2014701", "title": "Santa Maria del Lago", "text": ""}
{"id": "2014703", "revid": "729019", "url": "https://it.wikipedia.org/wiki?curid=2014703", "title": "Dr. Wagner Jr.", "text": "Figlio di Dr. Wagner, fratello di Silver King, ex marito di Rossy Moreno e nipote di Leon Del Ring."}
{"id": "2014707", "revid": "125481155", "url": "https://it.wikipedia.org/wiki?curid=2014707", "title": "Modulo di compressibilit\u00e0", "text": "Il modulo di compressibilit\u00e0 (o modulo di comprimibilit\u00e0, modulo di massa o modulo di \"bulk\") di una sostanza \u00e8 l'aumento della densit\u00e0 provocato da una compressione. \u00c8 definito come l'incremento di pressione necessario a causare un relativo incremento di densit\u00e0 secondo la relazione:\ndove formula_2 \u00e8 appunto il modulo di compressibilit\u00e0, formula_3 la pressione e formula_4 la densit\u00e0.\nL'inverso del modulo di compressibilit\u00e0 \u00e8 il coefficiente di comprimibilit\u00e0 cubica.\nAltre grandezze simili descrivono la risposta del materiale (deformazione) ad altri tipi di stress: il modulo di taglio descrive la risposta a deformazioni tangenziali, il modulo di Young quella a deformazioni lineari. Per un fluido \u00e8 significativo solo il modulo di compressibilit\u00e0.\nPer un solido anisotropo (ad esempio il legno o la carta), queste tre grandezze non sono sufficienti per descrivere la deformazione, e si deve usare la generalizzazione della legge di Hooke in forma tensoriale.\nRelazioni termodinamiche.\nIl modulo di compressibilit\u00e0 \u00e8 una quantit\u00e0 termodinamica, e se ne deve specificare la dipendenza dalla temperatura; in particolare si pu\u00f2 definire un modulo di compressibilit\u00e0 a temperatura costante (formula_5) o a entropia costante (formula_6, in caso di trasformazione adiabatica). In pratica tale distinzione \u00e8 rilevante soltanto per i gas, molto poco per i liquidi ed ancor meno per i solidi.\nIn un gas ideale formula_6 \u00e8 dato da \ndove formula_9 \u00e8 il coefficiente di dilatazione adiabatica e \"p\" la pressione.\nIn un fluido il modulo di compressibilit\u00e0 e la densit\u00e0 di massa determinano la velocit\u00e0 del suono \"c\" secondo la relazione\nIn un solido si deve considerare una relazione analoga usando il modulo di Young per le onde longitudinali e il modulo di taglio per quelle trasversali.\nModulo di compressibilit\u00e0 per alcuni materiali.\nModulo di compressibilit\u00e0 \"K\" approssimato per materiali comuni:"}
{"id": "2014713", "revid": "287204", "url": "https://it.wikipedia.org/wiki?curid=2014713", "title": "Football Club Wiltz 71", "text": "Il Football Club Wiltz 71 \u00e8 una societ\u00e0 calcistica lussemburghese con sede nella citt\u00e0 di Wiltz. Milita in \u00c9irepromotioun, seconda divisione del campionato lussemburghese di calcio.\n\u00c8 stato fondato nel 1971 dalla fusione dell'Union Sportive Niederwiltz e Gold a Ro'd Wiltz ai quali si \u00e8 aggiunta l'Arminia Weidingennel nel 1976.\nNella stagione 2007-2008 si \u00e8 classificata 12\u00aa nella Division Nationale retrocedendo in \u00c9irepromotioun dopo la sconfitta ai play-off contro l'F Sporting Steinfort per 2-0 \nCollegamenti esterni.\nSito ufficiale"}
{"id": "2014714", "revid": "161374", "url": "https://it.wikipedia.org/wiki?curid=2014714", "title": "Modulo di Bulk", "text": ""}
{"id": "2014718", "revid": "1543377", "url": "https://it.wikipedia.org/wiki?curid=2014718", "title": "Italia ai IV Giochi olimpici invernali", "text": "L'Italia partecip\u00f2 ai IV Giochi olimpici invernali, svoltisi a Garmisch dall'6 al 16 febbraio 1936, senza aggiudicarsi medaglie. L'Italia, per\u00f2, vinse la sua prima gara di sempre, seppure nella disciplina della pattuglia militare, sport dimostrativo a quella edizione dei giochi."}
{"id": "2014719", "revid": "123918817", "url": "https://it.wikipedia.org/wiki?curid=2014719", "title": "Margherita Luti", "text": "Per via della professione paterna, Margherita era nota come \"la Fornarina\".\nVissuta a cavallo tra il XV ed il XVI secolo, non si conoscono con esattezza di lei n\u00e9 la data di nascita n\u00e9 quella di morte. Si narra che entrata in monastero alla morte di Raffaello, sarebbe scomparsa di l\u00ec a poco. Stimando che il modello della Velata avesse ventitr\u00e9 anni, si possono fare diverse congetture circa le date di nascita e di morte di Margherita Luti. Adottando la datazione media comunemente ritenuta per l'esecuzione della Velata (1516), si ottiene una nascita nel 1493. Occorre fare un'ipotesi sulla precocit\u00e0 del decesso in seguito alla scomparsa di Raffaello per ottenere una data di morte.\nBiografia.\nMargherita Luti era la figlia di Francesco \"Senese\", di professione fornaio nel quartiere di Trastevere a Roma.\nIl padre \u00e8 stato identificato con Francesco Luti, soprannominato \"Senese\" perch\u00e9 originario di Siena.\nIl cognome della ragazza viene riportato anche nelle varianti Luzi o Luzzi.\nSecondo lo storico dell'arte Carlo Astolfi il padre di Margherita discenderebbe dai nobili senesi Luti (noti anche come \"Luci\" o \"Lucii\"), caduti in disgrazia nel XVI secolo. Questa ipotesi sembrerebbe smentita dagli incarichi pubblici che i Luti continuarono a ricoprire a Siena fino alla prima met\u00e0 del XVIII secolo. Lo storico ha probabilmente compiuto un errore dovuto a un caso di omonimia: il cognome Luti \u00e8 storicamente diffuso nell'area senese-fiorentina, con pi\u00f9 ceppi, non necessariamente legati da rapporti di sangue.\nNell'Ottocento Margherita suggestion\u00f2 l'immaginario romantico, venendo addirittura definita musa ispiratrice del pittore. Nel 1897 lo studioso Antonio Valeri scopr\u00ec un documento, che attestava il ritiro nel monastero di Sant'Apollonia a Trastevere di Margherita, avvenuto pochi mesi dopo la morte di Raffaello. Il documento recita: Si \u00e8 pertanto ipotizzato che Raffaello e Margherita si fossero sposati segretamente e che lei, morto poi il marito, avesse per questo deciso di ritirarsi a vita monastica."}
{"id": "2014722", "revid": "767487", "url": "https://it.wikipedia.org/wiki?curid=2014722", "title": "Sog (fiume)", "text": "Il Sog \u00e8 uno dei principali fiumi in termini di portata d'acqua dell'Islanda. La sua portata media \u00e8 di 110\u00a0m\u00b3/s.\nNasce dal lago \u00deingvallavatn e scorre per 21,9\u00a0km prima di confluire assieme al fiume Hv\u00edt\u00e1 dando forma al fiume \u00d6lfus\u00e1 che dopo un percorso di altri 25\u00a0km si getta nell'Oceano Atlantico.\nCi sono tre centrali idroelettriche di una certa dimensione lungo il corso del fiume: \"Lj\u00f3safossst\u00f6\u00f0\" (15\u00a0MW), \"\u00cdrafossst\u00f6\u00f0\" (48\u00a0MW) e \"Steingr\u00edmsst\u00f6\u00f0\" (27\u00a0MW).\nLungo il percorso del fiume ci sono due laghi: il lago \u00dalflj\u00f3tsvatn e il lago di \u00c1lftavatn."}
{"id": "2014723", "revid": "284822", "url": "https://it.wikipedia.org/wiki?curid=2014723", "title": "Simone de' Bardi", "text": ""}
{"id": "2014725", "revid": "1543377", "url": "https://it.wikipedia.org/wiki?curid=2014725", "title": "Nenia", "text": "Nenia (in latino \"Nenia\" o \"Naenia\") \u00e8 una dea minore della religione romana, tutelare dei canti funebri; ne parla Ovidio nei \"Fasti\". \nInno.\nDa lei deriva la locuzione latina \"naenia\", la triste lamentazione di monotona espressione iterata da parenti e prefiche (donne che venivano pagate per piangere) negli accompagnamenti funebri o innanzi al sepolcro, al suono cupo della tibia. \nCon lo stesso termine si indicava anche la compilazione di particolari formule magiche.\nDivinazione.\nA lei si confidava la protezione dei moribondi che invocavano solo sul punto di morire. Il tempio a lei dedicato si trovava a Roma sul Viminale. Tale identificazione era dovuta a Macrobio che parlava nei suoi scritti del potere della dea sulle persone in procinto di morte.\nAlcuni la confondevano con la divinit\u00e0 della morte."}
{"id": "2014727", "revid": "287204", "url": "https://it.wikipedia.org/wiki?curid=2014727", "title": "M&amp;T Bank Stadium", "text": "L'M&amp;T Bank Stadium \u00e8 uno stadio situato a Baltimora, nel Maryland. Attualmente ospita le partite dei Baltimore Ravens, squadra della National Football League.\nStoria.\nInaugurato nel 1998 come Ravens Stadium at Camden Yards, nel 1999 l'ISP PSINet acquist\u00f2 i diritti di denominazione, rinominando lo stadio PSINet Stadium. Nel 2002, quando la PSINet fall\u00ec, si torn\u00f2 al nome originale Ravens Stadium e nel 2003 i diritti vennero acquistati dalla M&amp;T Bank.\nSituato nel centro di Baltimora, lo stadio si trova accanto all'Oriole Park at Camden Yards, casa dei Baltimore Orioles della MLB.\nIl 16 agosto 2008, dopo il match di \"preseason\" tra i Ravens e i Minnesota Vikings, sui maxi-schermi fu trasmessa in diretta la staffetta 4x100 stile libero delle Olimpiadi di Pechino. Michael Phelps, nativo proprio di Baltimora, in quell'occasione vinse la sua ottava medaglia d'oro, stabilendo il record per il maggior numero di medaglie d'oro vinte in una stessa edizione delle Olimpiadi."}
{"id": "2014728", "revid": "1005847", "url": "https://it.wikipedia.org/wiki?curid=2014728", "title": "Ascensore Castello d'Albertis-Montegalletto", "text": "Lascensore Castello d'Albertis-Montegalletto \u00e8 un particolare impianto di trasporto pubblico di Genova che unisce un sistema di tipo funicolare ad uno di tipo ascensoristico; collega via Balbi, nei pressi della stazione di Genova Piazza Principe, con corso Dogali nelle immediate vicinanze del castello d'Albertis, sede del museo delle culture del mondo. \u00c8 gestito da AMT Genova.\nStoria.\nL'ascensore fu realizzato nel 1929 da una societ\u00e0 privata, la Societ\u00e0 Ligure per Impianto ed Esercizio Ascensori, per collegare la principale stazione ferroviaria di Genova con Montegalletto, toponimo oggi in disuso che indicava l'area di circonvallazione a monte all'epoca soggetta ad una ampia espansione urbanistica. Consentendo di superare circa settanta metri di dislivello, era l'impianto pi\u00f9 imponente tra quelli genovesi; per raggiungere le due cabine, della capienza di venti persone, era necessario incamminarsi nel sottosuolo lungo un tunnel di circa trecento metri. L'impianto fu sempre molto utilizzato dagli abitanti della zona anche perch\u00e9 ad una maggiore velocit\u00e0 univa un minor costo del biglietto rispetto a quelli di tram, autobus e filobus; tra il 1963 e il 1965 la societ\u00e0 proprietaria sostitu\u00ec gli ascensori con altri pi\u00f9 moderni e veloci.\nAlla fine degli anni sessanta il numero degli utilizzatori conobbe una progressiva riduzione a causa dell'introduzione della tariffa unificata sul trasporto pubblico genovese che resero meno conveniente l'utilizzo dell'ascensore; il 1\u00ba febbraio 1976 AMT rilev\u00f2 l'impianto (insieme a quello di Castelletto Ponente), che mantenne in servizio fino al 1995 quando, scaduta la vita tecnica trentennale, gli ascensori furono chiusi.\nL'impianto attuale.\nAMT decise di non rinnovare l'impianto nella configurazione precedente in quanto la necessit\u00e0 di percorrere la lunga galleria pedonale ne avrebbe causato una scarsa appetibilit\u00e0 da parte dell'utenza. Fu redatto quindi un progetto preliminare da parte dell'ingegner Michele Montanari di AMT che prevedeva la realizzazione di un impianto traslatore-sollevatore.\nCon una gara d\u2019appalto furono assegnati a una Associazione Temporanea d'Imprese, guidata da Poma Italia, la stesura del progetto esecutivo e la realizzazione dei lavori; il progetto fu presentato nel gennaio 2001 al Ministero dei trasporti per le necessarie autorizzazioni che furono concesse il 14 novembre dello stesso anno. I lavori ebbero inizio nel settembre 2002 e terminarono nel giugno 2004.\nDopo un periodo di collaudi l'ascensore fu inaugurato e aperto al pubblico il 15 dicembre 2004.\nL'impianto \u00e8 tra i pi\u00f9 apprezzati dai genovesi, sia per il suo funzionamento caratteristico che per la posizione strategica, poich\u00e9 consente di raggiungere Il Castello d'Albertis e corso Dogali in breve tempo partendo dall'area antistante la stazione Principe.\nTra il 2020 e il 2021 l'ascensore ha riscontrato qualche problema tecnico, tanto che dopo la revisione ordinaria la cabina 1 \u00e8 stata dismessa. Attualmente il servizio \u00e8 svolto a spola dalla cabina 2, con frequenza di 9 minuti tra una corsa e l'altra.\nCaratteristiche e funzionamento.\nL'impianto si compone in pratica di tre sottosistemi:\nLe due cabine dell'impianto partono simultaneamente: la prima dalla stazione a valle percorre la galleria orizzontale mentre la seconda inizia la discesa da corso Dogali; l'incrocio della cabine avviene alla base del pozzo dell'ascensore quando entrambe le cabine vengono prese in carico dall'impianto traslatore e, mentre quella in discesa viene agganciata all'impianto funicolare tramite ammorsamento automatico per iniziare il suo percorso orizzontale, quella in salita viene collocata sul piano dell'ascensore e sollevata verso la stazione a monte."}
{"id": "2014730", "revid": "767487", "url": "https://it.wikipedia.org/wiki?curid=2014730", "title": "Decca (Radionavigazione)", "text": "Il Decca era un sistema di radionavigazione iperbolico utilizzato inizialmente soprattutto nell'Europa del nord, ed esteso poi ad altre parti del globo.\nCome il LORAN utilizzava onde radio LF (a bassa frequenza), ma mentre il LORAN per determinare la posizione sfrutta l'intervallo di tempo tra i segnali ricevuti da tre o pi\u00f9 stazioni, il Decca utilizzava invece un confronto di fase. Per questo motivo, mentre le stazioni radio LORAN emettono impulsi, quelle Decca emettevano onde radio continue.\nIl Decca usava quattro stazioni a terra, di cui una era \"master\", altre due erano \"slave\" e la quarta era di controllo. Queste ultime tre erano chiamate rosso, verde e viola.\nLa portata del sistema era di circa 400 miglia nautiche di giorno e di 200 di notte, in funzione delle differenti condizioni di propagazione.\nHa cessato di funzionare nella primavera del 2000, ormai superato dai nuovi sistemi di posizionamento globale."}
{"id": "2014731", "revid": "339392", "url": "https://it.wikipedia.org/wiki?curid=2014731", "title": "999\u00aa Leichte Afrika Division", "text": ""}
{"id": "2014738", "revid": "284822", "url": "https://it.wikipedia.org/wiki?curid=2014738", "title": "Simone di Geri dei Bardi", "text": ""}
{"id": "2014741", "revid": "83531", "url": "https://it.wikipedia.org/wiki?curid=2014741", "title": "Gran Premio d'Italia 1983", "text": "Il Gran Premio d'Italia 1983 \u00e8 stata la tredicesima prova della stagione 1983 del Campionato mondiale di Formula 1. Si \u00e8 corsa domenica 11 settembre 1983 sul Circuito di Monza. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 del nono successo nel mondiale. Ha preceduto sul traguardo il francese Ren\u00e9 Arnoux su Ferrari e lo statunitense Eddie Cheever su Renault.\nVigilia.\nSviluppi futuri.\nLa Michelin, che riforniva gli pneumatici a 6 scuderie, decise che, dalla stagione , a causa dell'elevato costo della fornitura e del trasporto (che non veniva coperto dalla FOCA), avrebbe limitato il rapporto a Renault, Brabham e McLaren. Alle altre tre scuderie (Alfa Romeo, Osella e Ligier) venne proposta una fornitura a pagamento.\nLa Williams effettu\u00f2 i primi test con i motori Honda, ma l'esordio della nuova monoposto era previsto solo per l'ultima gara della stagione, in Gran Premio del Sudafrica. La Ferrari prospett\u00f2 l'impiego, per il 1984, di un motore completamente nuovo, sempre sovralimentato, ma con soli 4 cilindri.\nPrima della gara venne presentata la prima bozza di calendario per il 1984. Il campionato sarebbe iniziato il 26 febbraio col Gran Premio del Brasile; il Gran Premio del Sudafrica sarebbe anticipato in primavera, cos\u00ec come il Gran Premio del Belgio, portato da maggio ad aprile. Il Gran Premio di Gran Bretagna sarebbe tornato a Brands Hatch; saltato il Circuito di Long Beach, venivano inserite altre due gare nel Stati Uniti d'America: una a Dallas in estate, e una, da disputarsi a New York o Miami, quale ultima prova della stagione.\nAspetti tecnici.\nLa McLaren port\u00f2 la nuova vettura a motore TAG Porsche anche a John Watson; la RAM utilizz\u00f2 per la prima volta, sulla sua unica monoposto, il propulsore Ford Cosworth DFY. Molte modifiche vennero proposte dalla Brabham: sul motore BMW venne montato il nuovo turbo KKK; vennero modificati anche pistoni e turbine; venne testato anche un nuovo sistema di raffreddamento. Venne messa in dubbio per\u00f2 la regolarit\u00e0 del carburante utilizzato dal team britannico; da un'analisi effettuata al Gran Premio di Gran Bretagna, e ripetuta a Monza, esso risultava oltre i limiti di ottani consentiti.\nAnche il sistema di raffreddamento della Ferrari venne rivisto, cos\u00ec come vennero migliorate le sospensioni anteriori. Anche la Renault present\u00f2 una monoposto fortemente rivisitata per Alain Prost. Altre modifiche furono presentate dalla Tyrrell.\nSulla Williams del francese Jacques Laffite vennero testati dei nuovi pneumatici radiali della Goodyear.\nAspetti sportivi.\nLa presenza della Scuderia Ferrari era stata messa in dubbio da uno sciopero annunciato dal consiglio di fabbrica, a causa della mancata firma sul rinnovo del contratto dei metalmeccanici. Anche la presenza di Niki Lauda era incerta, per la puntura di un insetto, che lo aveva costretto a rimanere a letto per alcuni giorni.\nPer la gara venne costruita una nuova tribuna fissa da 2.500 posti, ed approntate tribune mobili per altri 6.000, portando cos\u00ec la capienza a 85.000 posti, con 25.000 posti numerati. I prezzi per assistere alla gara andavano dalle 120.000 lire della tribuna centrale, alle 16.000 per il prato. L'organizzazione dell'evento costava 3 miliardi e 200 milioni, di cui oltre un miliardo e 380 milioni venivano destinati alla FOCA, come ingaggio); sarebbero stati incassati due miliardi e mezzo dalla vendita dei biglietti, mentre il resto della spesa sarebbe stato coperto dagli sponsor. Il giro d'affari totale, legato alla gara, era valutato sui 10 miliardi.\nDopo le contestazioni che i tifosi italiani manifestarono nei confronti di Alain Prost e Nelson Piquet, nel corso dei test, svolti a Monza ad agosto, il francese decise di farsi accompagnare da una guardia del corpo, durante il \"weekend\" del gran premio.\nA fine agosto, invece, la pista fu utilizzata nuovamente dalla Scuderia Ferrari, per delle prove. Oltre 5.000 persone assistettero agli allenamenti della scuderia italiana con Ren\u00e9 Arnoux. Altri team, oltre che l'altro ferrarista Patrick Tambay testarono invece il Circuito di Brands Hatch, sede del Gran Premio d'Europa.\nQualifiche.\nResoconto.\nNella prima giornata di prove ufficiali ben 50.000 spettatori accorsero sul circuito brianzolo. Con un clima caldo ma nuvoloso, le due Brabham di Nelson Piquet e di Riccardo Patrese furono le due monoposto pi\u00f9 rapide, con Piquet che stacc\u00f2 di soli 51 millesimi il padovano. Staccato di 5 decimi dal brasiliano chiuse invece Ren\u00e9 Arnoux, che precedette il compagno di scuderia Patrick Tambay. I due piloti della Renault, Eddie Cheever e Alain Prost chiusero invece solo sesto e settimo, preceduti anche da Andrea De Cesaris. Il francese sub\u00ec dei problemi al motore. La veloce pista favor\u00ec decisamente le monoposto che montavano motori turbo: il primo dei piloti, con a disposizione motori aspirati, fu Keke Rosberg, solo sedicesimo, staccato di oltre sei secondi.\nAl sabato la situazione di classifica si ribalt\u00f2: Patrese colse la sua seconda \"pole position\" nel mondiale di F1, mentre anche di due portacolori della Ferrari, Tambay e Arnoux, furono capaci di sopravanzare Piquet. Il brasiliano ruppe il motore da qualifica, montato sulla sua vettura. Tent\u00f2, negli ultimi istanti della sessione, di utilizzare la vettura di Patrese, ma senza riuscire a far segnare un tempo migliore. Miglior\u00f2 anche Prost, che chiuse quinto, precedendo De Cesaris e Cheever. Patrese fu il primo italiano a cogliere la \"pole position\", nel gran premio di casa, dal 1953, quando la partenza al palo era stata conquistata da Alberto Ascari. Tra i non qualificati vi fu Jacques Laffite, la cui ultima mancata qualifica risaliva al Gran Premio di Monaco 1975.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl termine del \"warm up\", Alain Prost decise di affrontare la gara col muletto, che gli aveva consentito di essere il pi\u00f9 rapido nelle libere della domenica mattina.\nRiccardo Patrese mantenne il comando della gara al via, seguito da Nelson Piquet, che aveva passato le due Ferrari. Anche Eddie Cheever fu autore di un'ottima partenza, che lo port\u00f2 quinto. Seguivano De Cesaris, Prost e De Angelis. Nelle retrovie la due Toleman ebbero un cattivo start; Keke Rosberg, al fine di evitare Bruno Giacomelli, dovette portare la sua vettura oltre la linea bianca che delimitava la pista.\nTambay venne passato nel secondo giro da Arnoux, e venne attaccato da Cheever, il giro dopo. Il sopraggiungente De Cesaris manc\u00f2 la frenata, colpendo l'auto del francese. Il pilota dell'Alfa Romeo termin\u00f2 la gara nella via di fuga, mentre sia Tambay, che Alain Prost, che aveva sfiorato la collisione con De Cesaris, poterono proseguire il gran premio. Chi, invece, fu costretto ad abbandonare, fu Riccardo Patrese, che si trov\u00f2 col motore fuori uso. Nelson Piquet si trov\u00f2 cos\u00ec al comando, seguito da Ren\u00e9 Arnoux, Eddie Cheever, Patrick Tambay e Alain Prost.\nAl quinto giro si ritir\u00f2 anche Mauro Baldi, mentre era settimo. La classifica, almeno nelle prime posizioni, rimase invariata fino all'undicesimo passaggio, quando Elio De Angelis pass\u00f2 Prost, che subiva degli pneumatici deteriorati dalla manovra che il francese aveva fatto per evitare l'incidente con De Cesaris.\nTre giri dopo il pilota romano pass\u00f2 anche Tambay, anche lui limitato, da un problema al motore. Il ferrarista, al giro 23, sbagli\u00f2 una manovra di doppiaggio, e termin\u00f2 nella via di fuga, senza per\u00f2 essere costretto al ritiro. Non ne approfitt\u00f2 per\u00f2 Prost, che rimase alle spalle del connazionale. Al giro 25 sia Cheever che De Angelis effettuarono il loro rifornimento. Un giro dopo tocc\u00f2 ad Arnoux e Prost. Il pilota della Renault aveva per\u00f2 rotto una turbina del suo turbo: decise cos\u00ec di ritirarsi il giro seguente.\nLa gara era sempre comandata da Nelson Piquet, che precedeva Arnoux, Cheever, Tambay, De Angelis e Bruno Giacomelli. Cheever tent\u00f2 un sorpasso, senza successo, alla prima \"chicane\" su Arnoux, mentre Piquet entr\u00f2 ai box per la sua sosta. Purtroppo Niki Lauda, che aveva appena rifornito, si ferm\u00f2 proprio sulla piazzola della Brabham: i meccanici della scuderia britannica, con l'aiuto dello stesso Bernie Ecclestone, spinsero la vettura dell'austriaco, che pot\u00e9 ripartire e consentire a Piquet di effettuare il rifornimento.\nPiquet rimase in testa al gran premio, riducendo per\u00f2 la pressione del suo turbo, per evitare avarie nella parte finale della gara; questo permise ad Arnoux e Cheever (che continuavano a duellare vicini) di avvicinarsi al brasiliano. La lotta tra il ferrarista e il pilota Renault si chet\u00f2 nei giri seguenti, in quanto Eddie Cheever perse l'uso della quarta marcia. Anche Elio De Angelis scontava problemi al cambio.\nNelson Piquet conquist\u00f2 la sua seconda vittoria in stagione, davanti a Ren\u00e9 Arnoux ed Eddie Cheever. Elio De Angelis conquist\u00f2 i primi punti della stagione, mentre Nigel Mansell cedette la settima posizione a Giacomelli, alla \"Parabolica\", impaurito dai tifosi che stavano gi\u00e0 cominciando a invadere la pista per i festeggiamenti del dopo gara.\nRisultati.\nI risultati del gran premio furono i seguenti:\nDecisioni della giuria.\nAl termine della gara la giuria penalizz\u00f2 di un minuto Keke Rosberg, che era giunto ottavo nel gran premio, per aver superato la linea bianca che delimita la pista, alla partenza. Il finlandese scese cos\u00ec in undicesima posizione."}
{"id": "2014742", "revid": "121806843", "url": "https://it.wikipedia.org/wiki?curid=2014742", "title": "Gatteo a Mare", "text": "Gatteo a Mare (talvolta \"Gatteo Mare\", gi\u00e0 \"Due Bocche\") \u00e8 una frazione del comune italiano di Gatteo, nella provincia di Forl\u00ec-Cesena, in Emilia-Romagna.\nGeografia fisica.\nLa frazione dista dal capoluogo comunale, sorge sul litorale del mar Adriatico ed \u00e8 una localit\u00e0 balneare della riviera romagnola. Forma un unico agglomerato urbano con Villamarina e Valverde, frazioni del comune di Cesenatico. \u00c8 divisa da Savignano a Mare dalla foce del fiume Rubicone.\nCultura.\nMusica.\nSecondo Casadei, musicista nato a Sant'Angelo di Gatteo, autore di innumerevoli brani di folklore romagnolo, nel 1928 debutt\u00f2 a Gatteo a Mare inaugurando con il suo sestetto, al Dancing Rubicone, la stagione turistica estiva. Il sestetto poi divent\u00f2 poi l'orchestra Casadei. La sua pi\u00f9 famosa canzone, \"Romagna mia\" (1954), cita la \"casetta\" del musicista che si trovava proprio in questa localit\u00e0, alla quale egli, insieme al nipote Raoul, dedic\u00f2 negli anni sessanta la canzone \"Gatteo a Mare.\"\nLetteratura.\nIl tenente Carlo Borsani, medaglia d'oro al valore militare, dopo essere divenuto cieco di guerra, vi si recava abitualmente a trascorrere le vacanze, e cantava Gatteo a Mare in alcune delle sue poesie, pubblicate nella raccolta \"Liriche\".\nMusei.\nIl museo di auto e moto d'epoca \"Amarcord\" \u00e8 allestito in un ex capannone lungo la centrale via Matteotti. Le vetture d'epoca risalgono principalmente agli anni quaranta e cinquanta del Novecento, ancora funzionanti. Tra i cimeli, il rimorchio con il quale l'orchestra Casadei trasportava la propria strumentazione durante i primi tour.\nEconomia.\nSeppure sviluppatasi su un'area relativamente ridotta (circa 1\u00a0km\u00b2), la localit\u00e0 \u00e8 fortemente urbanizzata e votata interamente al turismo di massa, come altri centri balneari della riviera romagnola. Vi si contano oltre 90 alberghi, 30 stabilimenti balneari e circa 300 appartamenti, oltre a numerose strutture sportive \nInfrastrutture e trasporti.\nStrade.\nLa localit\u00e0 \u00e8 interessata dalla strada statale 16 Adriatica, e tramite la strada provinciale 108 \u00e8 collegata al nuovo casello della A14 Valle del Rubicone.\nFerrovie.\nLa localit\u00e0 \u00e8 servita da una fermata ferroviaria posta sulla linea Ferrara-Rimini. \nTrasporti marittimi.\nNel periodo estivo, dal molo di ponente alla foce del Rubicone a Gatteo Mare e dal pontile sulla spiaggia davanti viale delle Nazioni, salpa una la motonave che offre un servizio di trasporto via mare ed escursioni turistiche lungo la riviera."}
{"id": "2014743", "revid": "339392", "url": "https://it.wikipedia.org/wiki?curid=2014743", "title": "Google Book Search", "text": ""}
{"id": "2014751", "revid": "124550521", "url": "https://it.wikipedia.org/wiki?curid=2014751", "title": "Francesco Milizia (sceneggiatore)", "text": ""}
{"id": "2014752", "revid": "729019", "url": "https://it.wikipedia.org/wiki?curid=2014752", "title": "Pitiriasi versicolor", "text": "La pitiriasi versicolor o tinea versicolor \u00e8 un'infezione cutanea superficiale causata da alcuni funghi del genere \"Malassezia\" che normalmente vivono sulla cute umana.\nMorfologia.\nLa pitiriasi versicolor \u00e8 caratterizzata da alterazioni della pigmentazione cutanea, con macchie irregolari, ben demarcate e piane di colore marrone chiaro se su pelle chiara o chiaro rispetto alla cute sana circostante se di pelle scura poich\u00e9 il lievito interferisce con la produzione di melanina.. Le parti pi\u00f9 colpite sono il torace, le braccia, il viso, il collo e le spalle ma le macchie si possono riscontrare in qualsiasi parte del corpo. Normalmente si tratta di una micosi asintomatica, in certi casi \u00e8 riscontrabile prurito. Non produce risposta immunitaria. Al microscopio ottico \"Malassezia furfur\" e \"Malassezia globosa\" appaiono sotto forma di lieviti riuniti in gruppi di cellule sferiche od ovali con un diametro variabile da 3 a 8\u00a0\u00b5m ed \u00e8 di facile riscontro anche la presenza di piccole ife spesso allineate fra loro. Al microscopio elettronico ciascuna cellula del lievito ha forma ovale e possiede presso il punto di gemmazione, collocato ad uno dei due poli, un collaretto ben visibile.\nEziologia.\nI funghi patogeni responsabili sono quattro delle undici specie di \"Malassezia\" (\"furfur\", \"sympodialis\", \"globosa\" e \"obtusa\"), funghi responsabili di molte patologie a livello dermatologico, chiamate un tempo \"Pytirosporum orbiculare\". Le cause che portano all'infezione possono essere correlate alla gravidanza, a una malattia come il diabete, a uno stato di denutrizione cronica o di inefficiente igiene personale.\nEpidemiologia.\nLa pitiriasi versicolor \u00e8 una malattia molto comune e presente in tutto il mondo che colpisce persone in buona salute, in particolare le popolazioni che vivono in regioni tropicali o subtropicali. Ne sono particolarmente soggette donne sane nella prima maturit\u00e0 (20-29 anni) ed in generale i giovani adulti. Per quanto riguarda le zone endemiche, essendo associata all'eccessivo calore e alla sudorazione che esso comporta, \u00e8 pi\u00f9 diffusa nelle regioni a clima caldo. Alcuni studi epidemiologici hanno inoltre dimostrato la presenza di predisposizione familiare. La pitiriasi versicolor colpisce leggermente pi\u00f9 di frequente le donne.\nClinica.\nSi distinguono quattro forme:\nDiagnosi.\nOltre all'esame obiettivo risulta determinante l'esame alla luce di Wood (meglio conosciuta come \"Reazione di Wood\") che visualizza il lievito sotto forma di una fluorescenza gialla. \u00c8 possibile visualizzare il lievito con il microscopio ottico dopo il prelievo di squame dallo strato cheratinizzato dell'epidermide e la colorazione con PAS o ematossilina-eosina. La coltura, sebbene non sia un metodo comune di diagnosi, pu\u00f2 essere effettuata su appositi terreni con aggiunta di olio d'oliva.\nTerapia.\nLa pitiriasi versicolor \u00e8 una malattia cronica e persistente e di norma non guarisce spontaneamente. Si usano farmaci ad uso topico come alcune forme di shampo con solfuro di selenio (al 2,5%) oppure solfuro-salicilico (al 2%). Altri principi attivi si utilizzano quando \u00e8 di forma persistente e quindi si somministrano:\nInoltre, una maggiore cura della propria igiene allontana la possibilit\u00e0 di recidive. In alcuni soggetti il fungo si ripresenta con insistenza e sembra che non ci siano modalit\u00e0 per eliminare completamente il problema se non per periodi limitati.\nIn realt\u00e0, in situazioni normali, l'igiene personale ha poco a che fare con la comparsa del fungo, anzi essendo la sua proliferazione aumentata da ambienti umidi e caldi, docce calde possono creare un ambiente adatto allo sviluppo del fungo. Invece sono molto utili esposizioni a fumi termali di origine sulfurea dal momento che lo zolfo combatte il microrganismo."}
{"id": "2014753", "revid": "123129448", "url": "https://it.wikipedia.org/wiki?curid=2014753", "title": "Villa Maria (Livorno)", "text": "Villa Maria, nota anche come Villa Lazzara o Villa Capponi, si trova a Livorno, in via Calzabigi.\n\u00c8 sede di una sezione della Biblioteca Labronica.\nStoria.\nI Capponi e i Rodocanacchi.\nLe origini della villa risalgono alla met\u00e0 del Settecento, quando i fratelli Capponi, marchesi di origine fiorentina, fecero costruire un primo edificio nella \"Cura di San Jacopo\".\nNel 1809 l'immobile pass\u00f2 a Michele Rodocanacchi. In seguito, con Pietro Rodocanacchi, furono apportate importanti trasformazioni sotto l'influenza dell'altra grande dimora che la famiglia possedeva presso il colle di Monte Rotondo (si veda Villa Rodocanacchi).\nNel corso di questi lavori si registra un consistente ampliamento del fabbricato, il quale fu affiancato una torre a pianta quadrata di gusto medioevale.\nA dimostrazione del passaggio dei Rodocanacchi, al primo piano della villa \u00e8 visibile in un pavimento a mosaico lo stemma di famiglia, ossia un cesto di rose e le lettere \"PPR\".\nI Lazzara.\nNel 1903 l'immobile e il rigoglioso parco circostante passarono a Giovanni Lazzara, il quale fece costruire una torre serbatoio per immagazzinare l'acqua necessaria alle quattro serre della villa, alle scuderie e al lavatoio, oltre che alla lavorazione del corallo.\nDurante il periodo Lazzara la manifattura, posta all'ultimo piano della villa in quanto zona maggiormente esposta alla luce, contava pi\u00f9 di mille operaie specializzate. Oltre alla sede in via Calzabigi, la ditta denominata \"Giovanni Lazzara\", fondata dallo stesso nel 1880, possedeva altri due stabilimenti: uno nella zona di Montenero e uno ad Avane (PI).\nGiovanni Lazzara (1850-1929) fu insignito del \"Cavalierato del Lavoro\" per i meriti conseguiti nella occupazione femminile con la lavorazione del corallo, aggiudicandosi il primato cittadino nel settore dell'artigianato.\nDurante la seconda guerra mondiale l'edificio divenne sede del comando tedesco di Livorno, per poi tornare, nel dopoguerra, in possesso della famiglia Lazzara.\nLa donazione al Comune di Livorno.\nNel 1962 la villa ed il parco furono donati dalla famiglia Lazzara al Comune di Livorno con vincolo d'uso perpetuo a museo ed una sala intitolata al cav. Giovanni Lazzara, cos\u00ec il parco a verde pubblico. A commemorazione di questo evento \u00e8 stata apposta una targa sulla facciata della villa. Si legge: \"Gli eredi per onorare la memoria di Giovanni Lazzara Cavaliere del Lavoro donarono questa villa e l'annesso parco alla amministrazione comunale affinch\u00e9 l'edificio fosse destinato a museo e il giardino ad uso pubblico. 31 Ottobre 1962.\"\nL'amministrazione comunale, dapprima ne fece sede del Museo Progressivo di Arte Contemporanea (poi smantellato e alcuni decenni dopo allestito presso il Museo della Citt\u00e0) e quindi del \"Centro di documentazione e ricerca visiva\", dove erano conservate le fonti inerenti storia e cultura cittadina.\nCon l'avvio di un progetto di adeguamento funzionale, nei primi anni del Duemila, i fondi furono trasferiti a Villa Fabbricotti e l'edificio and\u00f2 incontro ad un rapido degrado. Con la ripresa dei lavori, la villa \u00e8 stata riaperta parzialmente al pubblico solo il 22 ottobre 2013. All'interno furono trasferiti i fondi (circa 120.000 volumi) provenienti dalla sezione, allora in restauro, dei Bottini dell'olio.\nCon la riapertura dei Bottini dell'olio, \u00e8 stata trasformata in un centro di documentazione sulle arti dello spettacolo.\nDescrizione.\nEsterno.\nL'ingresso principale al parco della villa, lungo la via Calzabigi, \u00e8 segnato da una sorta di porta turrita, a forma di castello denominato \"Castelletto\", oltre la quale si apre un viale alberato che conduce verso l'imponente dimora.\nElemento di spicco della villa vera e propria \u00e8 il caratteristico torrione che si erge sul lato settentrionale del complesso.\nIl fabbricato si innalza su tre piani fuori terra; l'attuale ingresso principale \u00e8 segnato da un portico sostenuto da pilastri e arcate a tutto sesto.\nInterno.\nAll'interno in passato vi erano imponenti vetrate in vetro veneziano e numerosi affreschi con rappresentazioni decorative sulle pareti e soffitti. Persistono, sotto il loggiato dell'edificio denominato \"Castelletto\", le iniziali \"GL\" di Giovanni Lazzara. Tutti gli affreschi interni alla villa, nel periodo in cui questa divent\u00f2 sede del \"Museo progressivo di Arte Contemporanea\", furono coperti con vernice bianca. Ad oggi solo gli affreschi del piano terreno sono stati in parte recuperati ed in parte ricostruiti.\nIl parco.\nIl parco che circonda la villa si estende lungo i due ingressi: uno posto in via Calzabigi e l'altro in via Redi. L'area del parco fu ridimensionata durante il susseguirsi degli anni del dopoguerra a causa dell'urbanizzazione consentita dai vari piani regolatori. Ad oggi, a meno delle numerose statue ed elementi di decoro sottratte nei tempi passati, persistono i pini del viale principali, tre dei quali piantati in ricordo della nascita dei tre figli Lazzara. L'insolita struttura a pianta ottagonale presente nel parco veniva utilizzata in passato come spogliatoio, in quanto nei pressi vi era collocato un campo da tennis. Si legge:\"\"Sicura nella sua cinta boscosa, nascondendo tra colonnati di pini, teneri prati e aiuole fiorite, Villa Lazzara avvert\u00ec solo come un'eco l'invasione delle nuove dimore nei dintorni della vasta propriet\u00e0 in mezzo alla quale sorgeva. Il cancello \u00e8 un divieto cortese: limita il passo ma permette all'occhio di entrare, frugare e godere la vista di aiuole, alberi e statue\".\"\nIl nome.\nLa denominazione villa Maria, come attestato dalla lapide posta nella cappella della famiglia Lazzara presso il cimitero della Misericordia di Livorno, fu attribuita alla scomparsa della figlia del cav. Giovanni Lazzara, che nel 1905 mor\u00ec di tisi. Si legge: \"Moriva ventiduenne la soavissima Maria Adelaide Lazzara il XXVI di Luglio MCMV dopo quattro lunghi anni d'ineffabile martirio e i suoi disperati congiunti la videro lentamente dileguare dalla loro tenerezza infinita e non poterono che piangere o vane lacrime! Oh umana inutile scienza!\""}
{"id": "2014754", "revid": "204012", "url": "https://it.wikipedia.org/wiki?curid=2014754", "title": "Pityriasis versicolor", "text": ""}
{"id": "2014756", "revid": "72396", "url": "https://it.wikipedia.org/wiki?curid=2014756", "title": "Coppa Italia 1983-1984 (pallavolo maschile)", "text": "La Coppa Italia di pallavolo maschile 1983-84 fu la 6\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte le trentasei squadre di Serie A1 e A2. Si disputarono quattro turni eliminatori: le squadre di A1 entrarono in gioca a seconda dei tempi di eliminazione nei \"play-off\" scudetto di quella stagione.\nLe finaliste furono quattro, e disputarono il girone finale a Forl\u00ec, tra il 1\u00ba e il 3 giugno 1984; vincitrice risult\u00f2 essere la Bartolini Bologna.\nSquadra vincitrice.\nZinella Volley Bologna\nPrimo titolo"}
{"id": "2014758", "revid": "2020013", "url": "https://it.wikipedia.org/wiki?curid=2014758", "title": "OpenCourseWare", "text": "Open CourseWare (o anche OCW) \u00e8 un termine che indica il materiale didattico di livello universitario che un ateneo pubblica on-line suddividendolo per corso e permettendone la libera diffusione, secondo la filosofia degli Open software. Coniato in seguito al \"MIT OpencourseWare\", progetto del Massachusetts Institute of Technology, il termine ha poi etichettato una categoria che presenta diverse forme espressive e usufruisce delle possibilit\u00e0 offerte da Internet (avvalendosi anche di youTube e iTunes).\nSecondo quanto riportato dal sito ufficiale, un progetto OCW:"}
{"id": "2014761", "revid": "96669830", "url": "https://it.wikipedia.org/wiki?curid=2014761", "title": "Villa Maria", "text": ""}
{"id": "2014764", "revid": "122196728", "url": "https://it.wikipedia.org/wiki?curid=2014764", "title": "Chiesa della Madonna Immacolata della Cintura", "text": "La chiesa della Madonna Immacolata della Cintura o di Santa Giusta si trova nella parte pi\u00f9 antica della citt\u00e0 di Atessa. \u00c8 composta da una chiesa inferiore non pi\u00f9 officiata ed una chiesa superiore, quella attuale, a cui si accede da un portale laterale su Via Menotti De Francesco. Possiede un impianto basilicale a tre navate con abside.\nStoria.\nLa chiesa inferiore, intitolata alla Madonna dei Raccomandati esisteva gi\u00e0 nella prima met\u00e0 del XIV secolo.\nNel 1545, secondo lo storico locale Tommaso Bartoletti venne fatto in inventario dei beni della chiesa inferiore. Nello stesso anno nacque la confraternita dei Raccomandati.\nLa frammentariet\u00e0 delle fonti documentarie non consentono di capire se la chiesa inferiore e la chiesa superiore siano state edificate nello stesso periodo o se quest'ultima sia costruita successivamente.\nNel 1576 la chiesa superiore fu oggetto di interventi di restauro grazie al contributo del devoto Bernardino Innamorato come testimoniato dall'iscrizione del portale d'ingresso.\nFonti bibliografiche affermano che agli inizi del Settecento la chiesa superiore fu restaurata e arricchita con parte degli arredi dell'antica chiesa di Santa Giusta a cui poi fu intitolato l'edificio.\nIl 24 gennaio 1855 il sindaco inizi\u00f2 una fitta corrispondenza per ottenere la chiesa inferiore che allora era sede della confraternita dei Raccomandati, la confraternita cess\u00f2 di esistere.\nQuando e come la chiesa inferiore, fu ceduta al comune, ed esso o chi per lui l'affitto ad un privato non vi sono notizie certe, ma la realt\u00e0 di oggi \u00e8 che la ex chiesa della madonna dei Raccomandati, di propriet\u00e0 della chiesa \u00e8 in uno stato totale di abbandono, e di degrado tanto da pregiudicare la stabilita della chiesa superiore.\nDescrizione.\nEsternamente la chiesa presenta linee architettoniche estremamente semplici che si confondono con gli edifici circostanti, caratterizzate dal portale in pietra, il campanile triangolare e due finestre a semicerchio.\nChiesa superiore.\nLa chiesa superiore di Santa Giusta, con ricche decorazioni a stucchi policromi, presenta la stessa pianta della chiesa inferiore ed \u00e8 articolata in tre navate divise da pilastri. La navata centrale presenta una cupola ellittica con decorazioni a cassettoni, una lanterna centrale dodecagonale e piccole aperture ad arco acuto su colonnine, impostata su quattro pilastri cruciformi con capitelli corinzi sormontati da dado. I soffitti delle navate laterali sono realizzati con volte a vela su base trapezoidale e finestre laterali semicircolari. L'abside \u00e8 coperta da una cupola semisferica su base quadrata. Sulle pareti vi sono due altari di epoca barocca, come anche gli arredi lignei, il pulpito, il confessionale e il coro.\nCantoria.\nLa cantoria in muratura si trova all'inizio della navata. \u00c8 sorretta da quattro colonne con capitelli finemente decorati. Presenta un parapetto mistilineo corniciato e decorato con strumenti musicali e motivi floreali. Al centro vi \u00e8 un medaglione con un'iscrizione: \"CONGREGA / DELLA / CINTURA / 1876\".\nAlla base della cantoria si trova un'altra scritta: \"AD HONOREM ET DEI GLORIAM ET B. M. SEMPER VIRGINIS DE CONSOLATIONE\".\nOrgano.\nL'organo si trova sulla cantoria e risale al XVIII secolo. La presenza di due elementi caratteristici del costruttore molisano ovvero la particolare sagomatura dei modiglioni, la precisione degli intarsi presenti sul listello della tastiera e la particolare sagomatura dei piedi delle canne di legno fanno supporre quasi certamente che a realizzare l'organo fu Francesco D'Onifrio da Caccavone (l'odierno Poggio Sannita). \u00c8 rinchiuso in una cassa indipendente a due ante decorate con riproduzioni pittoriche di drappeggi.\nChiesa inferiore.\nLa chiesa inferiore, dedicata a Santa Maria dei Raccomandati, \u00e8 realizzata in laterizio con una planimetria semplice trapezoidale, divisa in quattro campate con soffitti a crociera, impostate su archi a tutto sesto, con alcune colonne indipendenti dall'impianto della chiesa, costruite per sostenere i pilastri della chiesa superiore, con cui sono in corrispondenza."}
{"id": "2014765", "revid": "117903539", "url": "https://it.wikipedia.org/wiki?curid=2014765", "title": "Hastur", "text": "Hastur (noto anche con gli appellativi \"l'Innominabile\", \"Colui che non deve essere nominato\", \"Assatur\", \"Xastur\" o \"Kaiwan\") \u00e8 un essere immaginario appartenente al Ciclo di Cthulhu. Appare per la prima volta nel racconto di Ambrose Bierce \"Ha\u00efta the Shepherd\" (1893), in cui viene descritto come una divinit\u00e0 benigna.\nHastur nel ciclo.\nNella raccolta di storie horror \"The King in Yellow\" (1895) scritta da Robert W. Chambers, \"Hastur\" \u00e8 sia il nome di un essere soprannaturale che il nome di un luogo geografico.\nH. P. Lovecraft lesse senza dubbio il libro di Chambers e ne rimase a tal punto incantato da prelevarne alcuni elementi per utilizzarli nei propri scritti. Lovecraft menzion\u00f2 Hastur solo una volta in tutte le sue opere, per la precisione nel racconto \"Colui che sussurrava nelle tenebre\":\nDa questo estratto non si evince se, per Lovecraft, Hastur \u00e8 una persona, un luogo, un oggetto o una divinit\u00e0. Nelle opere di August Derleth, Hastur \u00e8 un Grande Antico, progenie di Yog-Sothoth, il fratellastro di Cthulhu. In questa incarnazione, Hastur ha diversi avatar:\nHastur \u00e8 una creatura amorfa, ma si dice che spesso appaia sotto forma di un enorme essere simile a un polpo.\nHastur nella cultura di massa.\nLetteratura.\nHastur a volte appare nella letteratura non appartenente ai Miti di Cthulhu.\nFilm.\nHastur compare alla fine del film \"Cast a Deadly Spell\" (1991).\nAltre apparizioni.\nNelle vesti di un bambino di nome Hasuta, Hastur compare in Haiyore! Nyaruko-san, un anime in onda da aprile 2012 su diverse emittenti giapponesi.\nCome Demone malvagio, nel film horror Mercy (2014).\nPresente in True Detective stagione 1, Errol, la persona inseguita dai due protagonisti, adora un\u2019entit\u00e0 chiama Re Giallo, e costruisce una sua dimora chiamata Carcosa, entrambi riferimenti alla figura di Hastur."}
{"id": "2014773", "revid": "486946", "url": "https://it.wikipedia.org/wiki?curid=2014773", "title": "44\u00aa Reichs-Grenadier-Division Hoch und Deutschmeister", "text": ""}
{"id": "2014774", "revid": "287204", "url": "https://it.wikipedia.org/wiki?curid=2014774", "title": "Lotus (album)", "text": ""}
{"id": "2014781", "revid": "63756", "url": "https://it.wikipedia.org/wiki?curid=2014781", "title": "Bob ai Giochi olimpici", "text": "La disciplina sportiva del bob fu inserita nel programma dei Giochi olimpici invernali fin dalla prima edizione del 1924 ed \u00e8 stata presente in tutte le successive tranne quella di negli Stati Uniti, in quanto il comitato organizzatore decise di non costruire un tracciato per risparmiare sui costi.\nL'unica gara che \u00e8 sempre stata presente nel calendario dei Giochi \u00e8 il bob a quattro maschile (anche se in realt\u00e0 nel 1928 fu una competizione con cinque atleti per equipaggio); il bob a due fu introdotto nell'edizione del 1932, mentre il bob a due femminile solo nel 2002.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti."}
{"id": "2014783", "revid": "1305772", "url": "https://it.wikipedia.org/wiki?curid=2014783", "title": "Virtumonde", "text": "Virtumonde \u00e8 un Trojan che fa comparire principalmente fastidiose finestre popup, ma ha altri effetti negativi su un Sistema infetto. \u00c8 chiamato anche Vundo, Trojan. Vundo o MS Juan, Skintrim.. \u00c8 correlato al Trojan horse WinFixer.\nCaratteristiche.\nVirtumonde attacca alcuni sistemi operativi Microsoft Windows, grazie ad una falla di sicurezza in Java 1.5.0_7 (versione 5 aggiornamento 7) e versioni precedenti . I Browser vulnerabili sono: Internet Explorer e Opera. Apple Safari si \u00e8 rivelato immune a questo Trojan, mentre Mozilla Firefox \u00e8 risultato immune soltanto nelle sue ultime versioni.\nVirtumonde sfrutta BHO -assistenti del browser- infetti e DLL correlate a WinLogon ed Esplora risorse. \nI sintomi della sua presenza sono:\nEsistono tantissime versioni di questo Spyware .\nRilevamenti.\nVirtumonde \u00e8 rilevabile dallo strumento di rimozione malware di Windows (distribuita periodicamente dalla Microsoft ogni secondo venerd\u00ec del mese), eseguibile dal file mrt.exe nella cartella System32, oppure digitando su esegui, nel Men\u00f9 di avvio, \"mrt\". Anche gli Antispyware SUPERAntyspyware e Spybot - Search &amp; Destroy lo rilevano, come gli Antivirus McAfee, Norton AntiVirus, avast!, NOD32 e Windows Live OneCare. Viene rilevato e infine completamente rimosso anche dal gratuito Norman Malware Cleaner."}
{"id": "2014789", "revid": "14691", "url": "https://it.wikipedia.org/wiki?curid=2014789", "title": "Costa d'oro (colonia britannica)", "text": ""}
{"id": "2014794", "revid": "1573940", "url": "https://it.wikipedia.org/wiki?curid=2014794", "title": "Monastero di San Niccol\u00f2 (Comisa)", "text": "Il monastero di San Niccol\u00f2 \u00e8 un monastero della Croazia, situato sull'isola di Lissa presso Comisa, in Dalmazia.\nIl monastero fu fondato dai Benedettini nell'850 sulla vicina isola di Busi. Il primo insediamento monastico sull'isola di Lissa, presso la sede attuale del convento, probabilmente risale al 1177, all'incirca quando il 10 marzo il papa Alessandro III visit\u00f2 Lissa. A quest'epoca probabilmente risale la prima chiesa di San Nicola e il monastero di Comisa. I benedettini infine lasciarono l'isola di Busi nel 1200 perch\u00e9 insidiati spesso dai pirati di Almissa e per la mancanza di acqua sorgiva sull'isola."}
{"id": "2014795", "revid": "901389", "url": "https://it.wikipedia.org/wiki?curid=2014795", "title": "Memorie (genere letterario)", "text": "La memorialistica \u00e8 un genere letterario che consiste nella raccolta dei ricordi di un determinato protagonista (memorie). Argomento di un memoriale possono essere sia i ricordi che hanno segnato l'esistenza di una persona sia gli avvenimenti che hanno segnato l'esistenza di un popolo. Un memoriale pu\u00f2 essere espresso sia in prosa sia in poesia.\nLa scrittura in forma di memoria pu\u00f2 essere un espediente narrativo adottato da un autore per dare forma letteraria a un'opera d'invenzione.\nDifferenze con l'autobiografia.\nLa memorialistica \u00e8 talvolta fatta coincidere con il genere autobiografico, ma i due generi sono distinti. \nMentre l'autobiografia assume interesse per un personaggio di rilievo (storico, letterario, scientifico, ecc.) la memoria pu\u00f2 essere interessante anche quando proviene da personaggi privi di qualsiasi rilievo, perfino illetterati, dal momento che essa attinge valore dal suo essere testimonianza di un'epoca, di un ambiente sociale, di un periodo storico, di un costume linguistico, ecc. \nNe sono validi esempi le memorie scritte da spettatori minori di eventi storici, come soldati semplici, servitori di personaggi storici, vittime o superstiti di eventi storici, deportati in lager e gulag ecc.\nEsempi.\nGrandi esponenti del racconto della memoria sono, nella letteratura italiana: Lorenzo Da Ponte, Primo Levi e Ignazio Silone. Se questo genere tende solitamente a essere prevalentemente descrittivo, si rivela spesso e volentieri una lettura dell'anima, dei ricordi, dei momenti importanti della vita di una persona."}
{"id": "2014803", "revid": "204012", "url": "https://it.wikipedia.org/wiki?curid=2014803", "title": "Macrolidi", "text": ""}
{"id": "2014804", "revid": "767487", "url": "https://it.wikipedia.org/wiki?curid=2014804", "title": "Carabinieri si nasce", "text": "Carabinieri si nasce \u00e8 un film italiano del 1985 diretto da Mariano Laurenti.\nTrama.\nPeppe e Filippo, piantonati in una camera di ospedale, evadono in mutande nei dintorni di Roma e vanno a rifugiarsi giusto in una caserma di Carabinieri. Col\u00e0 \u00e8 preannunciato l'arrivo di due superispettori dell'Arma, incaricati di accertarsi che tutto sia stato ben predisposto per ospitare quattro donne straniere - sono delle astronaute - in transito in Italia, nonch\u00e9 delle abitudini del colonnello comandante alla promozione al grado superiore. Il suddetto ufficiale crede che i due strani tipi capitati sul posto siano proprio, malgrado l'incongruo travestimento, gli alti personaggi in questione e fa l'impossibile per agevolarli nella loro missione. Mentre Peppe e Filippo vivono vita tranquilla tra i soldati e mentre un graduato con due militi non cessano di cercarli nella campagna romana, arrivano in caserma le quattro giovani astronaute (due americane e due russe), le cui guardie del corpo si riveleranno, in realt\u00e0, dei pericolosi terroristi, decisi a creare un clamoroso incidente nella imminenza dell'incontro ginevrino tra Reagan e Gorbachov. Ne consegue una girandola di inseguimenti e di equivoci, di travestimenti e sparatorie, ma alla fine, durante una serata in un \"night\", i \"killer\" avranno la peggio, per il che, promosso il colonnello a generale, la tenacia dei carabinieri inseguitori e lo stesso coraggio di Peppe e Filippo, ormai arruolati nell'Arma, riceveranno soddisfazioni e medaglie.\nLuoghi delle riprese.\nLa scena della fuga in esterno giorno dei due evasi dall'ospedale all'inizio del film \u00e8 girata nel centro di Livorno, mentre il pattugliamento effettuato alla loro ricerca da una Gazzella dell'Arma \u00e8 girato in zona Arnaccio.\nLa caserma, dove finiscono i due evasi, \u00e8 la stessa utilizzata dal regista nel suo film \"Il sergente Rompiglioni diventa... caporale\"."}
{"id": "2014806", "revid": "204012", "url": "https://it.wikipedia.org/wiki?curid=2014806", "title": "Ketolidi", "text": ""}
{"id": "2014812", "revid": "204012", "url": "https://it.wikipedia.org/wiki?curid=2014812", "title": "Tinea versicolor", "text": ""}
{"id": "2014814", "revid": "599013", "url": "https://it.wikipedia.org/wiki?curid=2014814", "title": "Eustacio Rizo", "text": "Carriera.\nClub.\nDebutta il 10 febbraio 1994 in Tecos-Atlas 0-0; nella sua prima stagione nella Primera Divisi\u00f3n messicana gioca otto partite segnando due volte. Fino al campionato di Verano (estate) 1999 gioca per i Tecos de la UAG; nel campionato di Invierno 1999 passa al Cruz Azul, dove gioca 10 partite non andando mai a segno. Dopo la stagione di Verano 2000 con il Chivas perde la via del gol, rimanendo a secco di reti fino al campionato di Apertura 2003, quando tornato al Tecos de la UAG segna una sola rete; si ritira la stagione successiva.\nNazionale.\nCon la Nazionale di calcio messicana ha giocato dal 1995 al 1997."}
{"id": "2014820", "revid": "83531", "url": "https://it.wikipedia.org/wiki?curid=2014820", "title": "Cimitero monumentale di Catania", "text": "Il cimitero monumentale di Catania sorge in via Acquicella, nell'omonimo quartiere a nord della Zia Lisa, fu aperto nel 1866, su di un terreno che in precedenza apparteneva alle monache di Santa Chiara.\nStoria.\nPremesse attraverso norme.\nL'editto di Saint Cloud emanato da Napoleone Bonaparte nel 1804 viet\u00f2 che le sepolture fossero effettuate all'interno delle chiese e, dopo il Congresso di Vienna, il Regno delle Due Sicilie legifer\u00f2 nel 1817 seguendo proprio le direttive ereditate dalla Francia. In questo periodo il duca di Sammartino propose al consiglio provinciale di realizzare un cimitero per ottemperare al termine ultimo del 1\u00ba gennaio 1831 fissato dal decreto reale del 12 dicembre 1828, il quale affermava che entro tale data fossero ultimati tutti i cimiteri del regno.\nGli esperimenti e i tentativi falliti.\nNel 1835 nella zona della Plaia si inizi\u00f2 la costruzione di un camposanto, per far fronte alla grave epidemia di colera del 1837, l'incarico fu affidato a Sebastiano Ittar, ma il luogo scelto non fu molto idoneo in quanto il terreno era fortemente sabbioso e i cani riuscivano a dissotterrare i corpi, e quindi non era conforme alle direttive vigenti in materia.\nA marzo del 1856, l'ingegnere Eligio Sciuto riceve l'incarico per redigere il progetto del cimitero che sarebbe sorto su di un terreno comunale, denominato \"Fondo del Crocifisso\", conforme ai regolamenti del regno, ma gli eventi politici accaduti nel 1860, quali lo sbarco a Marsala dei Garibaldini, la caduta dei Borboni e la costituzione del Regno d'Italia, ostacolano la prosecuzione del progetto.\nL'apertura ufficiale.\nLe leggi Siccardi del 1866 e del 1867 abolirono le corporazioni religiose e ne confiscarono i beni, tra i quali la tenuta di Santa Chiara, ove vi era un vigneto. Il terreno, ritenuto adatto alla costruzione del camposanto, sia per le caratteristiche tecniche, per la sua posizione geografica, si trovava in contrada Acquicella. All'epoca il centro abitato era distante circa un chilometro dal luogo dove sarebbe sorto il cimitero, inoltre la sua posizione era favorevole ai venti dominanti, condizione necessaria per rispettare appieno la legge sulla sanit\u00e0 pubblica del 20 marzo 1865 e il successivo regolamento dell'8 giugno di quello stesso anno.\nIl cimitero apr\u00ec nel 1866, circoscritto da una recinzione in legno: ora non restava che provvedere al lato artistico del progetto, l'incarico di trovare un progettista fu dato all'ingegnere comunale Ignazio Landolina, che contatt\u00f2 dapprima il professor Mariano Falcini di Firenze, ma il suo progetto fu accantonato. In seguito la scelta cadde su Leone Savoja, che si era brillantemente occupato del cimitero monumentale di Messina; il 15 ottobre del 1871 fu emanata la delibera che rese Savoja \"ingegnere specialista per la sistemazione del camposanto\".\nFurono costruiti due ingressi, quello principale, costituito da un corpo di fabbrica in stile neoclassico a tre fornici chiusi da cancelli e quello secondario che d\u00e0 accesso diretto al viale delle Confraternite. Il terzo ingresso in Via Acquicella, fu realizzato negli anni sessanta del Novecento a seguito dell'ampliamento del camposanto."}
{"id": "2014822", "revid": "666668", "url": "https://it.wikipedia.org/wiki?curid=2014822", "title": "UEFA Futsal Championship 2010", "text": "L'UEFA Futsal Championship 2010 \u00e8 stato il 7\u00ba campionato europeo per le nazioni di calcio a 5, e si \u00e8 disputato a Budapest e a Debrecen, in Ungheria, dal 19 al 30 gennaio 2010.\nUn'importante innovazione nel torneo \u00e8 stata l'allargamento a 12 squadre, che comport\u00f2 il cambiamento della formula del torneo: invece di 2 gironi da 4 squadre, erano presenti 4 gironi da 3 squadre.\nFase finale.\nImpianti.\nI due impianti che sono stati utilizzati per il torneo erano la \"Papp L\u00e1szl\u00f3 Arena\" a Budapest, tra i pi\u00f9 moderni dell'Europa Centrale, e la \"F\u00f6nix Arena\" di Debrecen che ha gi\u00e0 ospitato in passato i XXXVI Campionati mondiali di ginnastica artistica del 2002, nonch\u00e9 il gruppo 4 della Coppa UEFA 2008-09 di calcio a 5; la \"F\u00f6nix Arena\" \u00e8 capace normalmente di 6500 posti a sedere.\nCampione.\nCampione d'Europa 2012\nSPAGNA(5\u00ba titolo)\nPremi.\nScarpa d'Oro adidas\n Biro Jade\n Javier Rodr\u00edguez\nGolden Player\n Javier Rodr\u00edguez"}
{"id": "2014828", "revid": "287204", "url": "https://it.wikipedia.org/wiki?curid=2014828", "title": "Andro (India)", "text": " \nAndro \u00e8 una suddivisione dell'India, classificata come \"nagar panchayat\", di 8.313 abitanti, situata nel distretto di Imphal Est, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 46' 38 N e 94\u00b0 03' 48 E, a 27 chilometri a est di Imphal.\nSociet\u00e0.\nEvoluzione demografica.\nAl censimento del 2001 la popolazione di Andro assommava a 8.313 persone, delle quali 4.187 maschi e 4.126 femmine. I bambini di et\u00e0 inferiore o uguale ai sei anni assommavano a 1.320, dei quali 673 maschi e 647 femmine. Infine, coloro che erano in grado di saper almeno leggere e scrivere erano 3.868, dei quali 2.148 maschi e 1.720 femmine."}
{"id": "2014832", "revid": "287204", "url": "https://it.wikipedia.org/wiki?curid=2014832", "title": "Lenzerwische", "text": "Lenzerwische \u00e8 un comune di 534 abitanti del Brandeburgo, in Germania.&lt;br&gt;\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") Lenzen-Elbtalaue.\nSuddivisione amministrativa.\nIl territorio comunale comprende 7 centri abitati:"}
{"id": "2014836", "revid": "104705922", "url": "https://it.wikipedia.org/wiki?curid=2014836", "title": "Adrian Porumboiu", "text": "Biografia.\nHa iniziato l'attivit\u00e0 arbitrale in Romania nel 1976, divenendo arbitro internazionale nel 1986. Lasciato l'arbitraggio nel 1997, dal 1998 ha ricoperto vari incarichi in enti federali calcistici nazionali. Padre di Corneliu Porumboiu, il regista rumeno che ha vinto la Camera d'Oro al Festival di Cannes nel 2006 con il film \"A Est di Bucarest\", dal 1999 diviene imprenditore principalmente in campo alimentare e agricolo, fatto che gli ha permesso di finanziare la nascita e l'evoluzione dell'FC Vaslui."}
{"id": "2014839", "revid": "149727", "url": "https://it.wikipedia.org/wiki?curid=2014839", "title": "Baarz", "text": ""}
{"id": "2014841", "revid": "149727", "url": "https://it.wikipedia.org/wiki?curid=2014841", "title": "Besandten", "text": ""}
{"id": "2014842", "revid": "149727", "url": "https://it.wikipedia.org/wiki?curid=2014842", "title": "Gaarz", "text": ""}
{"id": "2014844", "revid": "767487", "url": "https://it.wikipedia.org/wiki?curid=2014844", "title": "Rafael M\u00e1rquez Lugo", "text": "Carriera.\nClub.\nDebutta il 10 settembre 2000 in Pumas-Monterrey 0-0; nella sua prima stagione nella Primera Divisi\u00f3n messicana gioca solo i 44 minuti della sua partita d'esordio. Nel 2003 si trasferisce al Jaguares de Chiapas, dove in due stagioni segna solo 3 reti, tutte nella prima parte della stagione. Trasferitosi al Morelia trova pi\u00f9 continuit\u00e0 di gioco, giocando da titolare in attacco. Dopo la stagione di Clausura 2007 si trasferisce al Pachuca, con il quale disputa la Coppa del mondo per club FIFA 2007; nel 2008 passa prima al Tecos de la UAG e poi al Club Am\u00e9rica.\nNel 2009 passa all'Atlante, dopo una stagione torna in prestito al Morelia, dove mette a segno quindici reti in trentanove partite, successivamente il club decide di acquistarlo a titolo definitivo.\nNazionale.\nCon la nazionale di calcio messicana viene convocato dal 2004; ha disputato la FIFA Confederations Cup 2005. Viene inserito nella lista dei convocati per la Copa Am\u00e9rica 2011 come fuoriquota."}
{"id": "2014845", "revid": "149727", "url": "https://it.wikipedia.org/wiki?curid=2014845", "title": "M\u00f6dlich", "text": ""}
{"id": "2014846", "revid": "149727", "url": "https://it.wikipedia.org/wiki?curid=2014846", "title": "Unbesandten", "text": ""}
{"id": "2014847", "revid": "287204", "url": "https://it.wikipedia.org/wiki?curid=2014847", "title": "Rafael Marquez Lugo", "text": ""}
{"id": "2014848", "revid": "599013", "url": "https://it.wikipedia.org/wiki?curid=2014848", "title": "Wootz", "text": "Wootz pu\u00f2 indicare:"}
{"id": "2014855", "revid": "1543377", "url": "https://it.wikipedia.org/wiki?curid=2014855", "title": "Ircania", "text": "L'Ircania era un'antica satrapia persiana localizzata nei territori degli odierni Golestan, Mazandaran, Gilan e parte del Turkmenistan, a sud del Mar Caspio. I Greci erano soliti chiamare il Mar Caspio \"Mare Ircanio\".\nEtimologia.\nIl nome Ircania deriva dal greco \"Hyrcania\", nome con cui i Greci chiamavano questa satrapia. Hyrcania deriva a sua volta dall'antico persiano \"Verk\u00e2na\". \"Verk\u0101\" significa \"lupo\" in antico persiano e di conseguenza, \"Hyrcania\" significa \"Terra dei Lupi\".\nStoria.\nL'Ircania si trovava in Asia. Confinava a nord con il Mar Caspio, che era chiamato in antichit\u00e0 \"Oceano ircano\", e con i monti Alborz a sud e a ovest. Il paese aveva un clima subtropicale ed era molto fertile. I Persiani la consideravano una delle \"buone terre e buoni paesi\" che il loro supremo dio Ahura Mazd\u0101 aveva creato di persona. A nordest, l'Ircania confinava con le steppe dell'Asia Centrale, dove trib\u00f9 di nomadi avevano vissuto per secoli.\nEra achemenide.\nL'Ircania entr\u00f2 a far parte dell'Impero persiano sotto il regno di Ciro il Grande (559 a.C.-530 a.C.) o Cambise (530 a.C.-522 a.C.). Sotto gli Achemenidi, sembra sia stata amministrata come sub-provincia di Partia e non viene nominata a parte nelle liste delle province di Dario e Serse. Dalle iscrizioni di Bisotun sappiamo che fu Persiana a partire dal 522 a.C.\nDopo la morte di Cambise, l'usurpatore magio Gaum\u00e2ta, che non apparteneva alla dinastia Achemenide, usurp\u00f2 il trono. I sostenitori della casa reale persiana, tuttavia, aiutarono Dario a diventare re; egli uccise l'usurpatore il 29 settembre 522 a.C. Quasi immediatamente, intere regioni dell'Impero si rivoltarono. Mentre Dario stava sedando queste rivolte e risiedeva a Babilonia, il leader dei Medi Fraorte si candid\u00f2 al trono (dicembre 522 a.C.). La sua rivolta si diffuse presto in Armenia, Assiria, Partia e Ircania. L'8 marzo 521 a.C., i Parti e i loro alleati, gli Ircani, attaccarono il presidio partico in Partia (comandato dal padre di Dario Istaspe), ma vennero sconfitti.\nNel V secolo a.C., lo storico greco Erodoto di Alicarnasso li menziona alcune volte nelle sue \"Storie\". Egli fa una confusa descrizione sull'irrigazione nella regione, analoga a quella fatta dallo storico del II secolo Polibio, secondo il quale i Persiani avevano realizzato un vasto sistema di idraulico per l'agricoltura. Erodoto ci narra anche che soldati ircani fecero parte del grande esercito con cui Serse I (486 a.C.-465 a.C.) combatt\u00e9 contro i Greci nel 480 a.C. Lo storico nota che portavano le stesse armi dei Persiani.\n\u00c8 possibile -ma non provato- che durante il periodo persiano, vennero costruite delle mura per difendere l'Ircania dai nomadi delle steppe dell'Asia centrale. Le rovine delle mura a nord del fiume \"Gorg\u00e2n\", che sono ancora oggi visibili, chiamate \"Porte di Alessandro\", vennero costruite successivamente, ma probabilmente sostituirono un'opera difensiva persiana.\nNegli anni di confusione che seguirono la morte del re Artaserses I Makrocheir (465 a.C.-424 a.C.), tre dei suoi figli gli succedettero al trono: Serse II, Sogdiano e Dario II. Quest'ultimo fu satrapo in Ircania e potrebbe aver comandato truppe provenienti dall'Ircania e dalle 'satrapie superiori' - cio\u00e8 Aria, Partia, Arachosia, Battria, e Sogdiana.\nQuando il re dei Macedoni Alessandro Magno (336 a.C.-323 a.C.) invase l'Asia, gli Ircani combatterono contro di lui nella battaglia di Gaugamela (1\u00ba ottobre 331 a.C.), e nell'agosto 329 a.C., quando l'ultimo re persiano, Dario III Codomanno, mor\u00ec, molti nobili persiani fuggirono in Ircania, dove si arresero ad Alessandro (a.o. Artabazo).\nEra seleucide.\nDopo il regno di Alessandro, il suo impero si disgreg\u00f2 e l'Ircania divenne parte del nuovo impero seleucide. Alla fine del III secolo a.C., i nomadi a nord-est appartenenti alla popolazione dei Parni, invasero la Partia e l'Ircania. Nonostante la Partia venne persa per sempre dai Seleucidi, l'Ircania fu riconquistata nell'ultimo decennio del terzo secolo da Antioco III (223-187). Dopo una generazione, comunque, l'Ircania venne persa nuovamente.\nEra arsacide.\nPer i Parti arsacidi - il nuovo nome della trib\u00f9 dei Parni - l'Ircania rappresentava una parte importante dell'impero, poich\u00e9 era situata tra i loro territori partici e le loro terre natali sulle steppe. \u00c8 certo che i re parti usarono una citt\u00e0 ircana come residenza estiva; essi furono inoltre coloro che costruirono il 'Muro di Alessandro', che \u00e8 lungo 180\u00a0km ed ha quaranta castelli. Ciononostante, essa fu una parte contesa del loro impero: ad esempio, si sa che scoppi\u00f2 una sommossa nel 58 d.C. e che dur\u00f2 almeno fino al 61 d.C., e che termin\u00f2 con un trattato di compromesso.\nEra sasanide.\nL'Ircania fu una provincia dell'impero sasanide fino alla sua conquista da parte degli Arabi. Fu un territorio importante poich\u00e9 teneva a distanza trib\u00f9 asiatiche pi\u00f9 interne che volevano invaderlo. Proprio per questo i Sasanidi costruirono molte fortezze nella regione.\nEra post-sasanide.\nDopo la caduta dell'impero sasanide per mano degli invasori arabi musulmani, molti nobili fuggirono in Ircania, dove si stabilirono permanentemente.\nNell'ottavo secolo, il califfato non riusc\u00ec a conquistare l'Ircania. Ci\u00f2 fu soprattutto a causa della localizzazione geografica ma anche a causa della significativa resistenza da parte di uomini famosi come Vandad Hormoz, M\u00e2ziar e Babak Khorramdin. Sotto il comando di poche famiglie aristocratiche rimanenti come i Kareni e i Bavandi, l'Ircania rimase indipendente o semi-indipendente per molti anni dopo il crollo dei Sasanidi.\nRiferimenti letterari.\nNella letteratura latina l'Ircania \u00e8 stata spesso menzionata in relazione alle tigri, che erano particolarmente abbondanti nella regione durante l'et\u00e0 classica. Tuttavia, le tigri si sono estinte in quell'area a partire dall'inizio degli anni settanta.\nLe tigri d'Ircania vengono menzionate anche nella quarta scena dell'atto terzo di Macbeth di Shakespeare."}
{"id": "2014856", "revid": "1543377", "url": "https://it.wikipedia.org/wiki?curid=2014856", "title": "Babal\u00fa Ay\u00e9", "text": "Babal\u00fa Ay\u00e9 (noto anche con il nome di Omolu, Shonponno, Obaluaiye) \u00e8 un importante orixa (semidio o santo) della mitologia yoruba e delle religioni afroamericane derivate. \u00c8 il figlio di Yemaja e Orungan. \nAspetto e forme.\nSia con il nome di Omolu (di derivazione Yoruba) sia con quello di Obaluaiye \u00e8 associato alla terra e alla creazione della terra (\"Oba\" = re e \"aiye\" = terra), e viene definito il padre, ossia il re, della terra. \u00c8 associato alle malattie infettive e contagiose e viene invocato per curarle.\nLa sua origine va ricercata nell'ambito della mitologia yoruba sviluppata in Africa e in seguito alla deportazione degli schiavi nelle Americhe, il suo culto si \u00e8 diffuso a Cuba all'interno delle forme religiose Palo, in quella Vud\u00f9 haitiana e nei sincretismi religiosi brasiliani Umbanda e Candombl\u00e9.\nNell'ambito della religione Santeria cubana, Babal\u00fa Ay\u00e9 viene identificato con San Lazzaro, mentre in Brasile con san Rocco, dato che entrambi i santi cattolici furono martoriati dalle piaghe.\nNel sistema di credenze della popolazione Yoruba dell'Africa occidentale, corrisponde a Sopona, ossia alla divinit\u00e0 che trasmette il vaiolo ed \u00e8 in grado di curarlo.\nIn base alla tradizione viene raffigurato con colori sgargianti, come il blu, marrone, rosso, viola, anche se il suo colore preferito \u00e8 il nero ed il suo numero magico \u00e8 il 17. Durante i rituali officianti il suo culto vengono offerti riso, frumento, cipolla, pesce.\n\u00c8 il santo protettore delle malattie della pelle e di quelle contagiose. Gli adoranti questa semidivinit\u00e0, durante i loro rituali si coprono la testa con frange di paglia ed in suo onore eseguono una danza particolare chiamata Opanij\u00e9, che tradotto in italiano significa \"egli uccide e poi mangia\". Le persone possedute evidenziano sintomi quali convulsioni, sofferenza, prurito e tremiti causati dalla febbre.\nRacconti mitologici.\nQuando Olorun diffuse i suoi poteri ai vari Orisha, concesse a Babal\u00fa Ay\u00e9 una grande energia sessuale, che approfitt\u00f2 di questo dono per trascorrere il suo tempo in coiti con numerose donne.\nFinch\u00e9 un giorno Olorun, contrariato per l'attivit\u00e0 ludica e lussuriosa intrapresa da Babal\u00fa Ay\u00e9, invi\u00f2 sulla terra un suo messaggero, nel tentativo di placare, almeno il Venerd\u00ec santo, la brama sessuale della sua emanazione. Ma le richieste del Grande Padre rimasero inesaudite e per questo motivo a Babal\u00fa Ay\u00e9 spett\u00f2 la tremenda sorte, come castigo, di morire contagiato dalla sifilide.\nSolamente grazie all'opera astuta della tenace Oshun, divinit\u00e0 dell'amore, il Grande Padre acconsent\u00ec a risuscitare Babal\u00fa Ay\u00e9, che per\u00f2 ricominci\u00f2, subito dopo la rinascita, le sue pratiche viziose.\nMusica.\nNell'ambito musicale il mito di Babal\u00f9 \u00e8 stato descritto o citato da diversi cantanti e in altrettante canzoni. La prima fu Caterina Valente, nel 1957; a seguire vi furono Paolo Conte in Hemingway gli Ska Cubano, nel 2004; poi, una canzone datata 2018 del cantautore Alessandro Mannarino proveniente dal suo ultimo album intitolato \"Apriti cielo.\""}
{"id": "2014866", "revid": "1573940", "url": "https://it.wikipedia.org/wiki?curid=2014866", "title": "Chiesa di Santa Croce (Atessa)", "text": "La chiesa di Santa Croce \u00e8 un edificio religioso ubicato nel comune di Atessa, in provincia di Chieti. \u00c8 una delle pi\u00f9 antiche chiese della citt\u00e0 Atessa ed \u00e8 situata sull'estremit\u00e0 del colle \"Tixia\", uno dei primi nuclei abitativi della citt\u00e0. Presenta un impianto basilicale a tre navate.\nStoria.\nSecondo alcuni studiosi una primitiva struttura a pianta ottagonale esisteva gi\u00e0 nel VII secolo, come sembrerebbero testimoniare alcuni elementi architettonici. Un documento del 1027 rinvenuto dallo storico locale Tommaso Bartoletti segnala per la prima volta la chiesa, che in quanto sede della compagnia di Santa Croce, assisteva i pellegrini che giungevano ad Atessa.\nLe prime modifiche alla chiesa rimandano al XIII secolo, quando vennero realizzati anche i due contrafforti ai lati del portale. Altri lavori furono condotti nel XIV secolo, in occasione del quale fu conferito all'edificio un aspetto ad aula unica rettangolare e furono inseriti il portale gotico ed il rosone. Le due navate laterali, coperte da volte, vennero aggiunte solamente nella seconda met\u00e0 del XVII secolo. Tali lavori terminarono nei primi decenni del Settecento, dopo la realizzazione dell'attuale campanile.\nNel XIX secolo la chiesa fu rinforzata con una cassa muraria impostata su arconi, dotata di uno spessore tale da opporsi alla spinta delle volte sulle navate laterali. Con i lavori di restauro del 1985 fu ripristinato l'originale aspetto della facciata, rimuovendo lo strato di intonaco che la rivestiva.\nDescrizione.\nLa facciata presenta un caratteristico paramento murario a pietre a vista. Sotto il rosone gotico si trovano due finestre barocche mentre in asse con esso sono una monofora romanica e, pi\u00f9 in basso ancora, il portale con arco ogivale. A lato della facciata vi \u00e8 il campanile settecentesco in cotto, con una grande cella campanaria sulla sommit\u00e0.\nL'interno \u00e8 in stile barocco, con una semplice pianta basilicale a tre navate senza cappelle laterali. Sulla controfacciata \u00e8 dislocata la cantoria lignea decorata con pitture monocrome, che accoglie un organo ottocentesco. La navata centrale \u00e8 suddivisa in tre campate da lesene dorate che sorreggono le arcate che separano la navata maggiore da quelle minori.\nL'abside quadrangolare, coperto da una cupola senza lanterna, \u00e8 delimitato da una balaustra semicircolare in marmi bicromi. Sotto l'arco absidale vi \u00e8 il moderno altare maggiore in legno, fiancheggiato da un ambone della stessa fattura. Tra le altre opere di pregio si possono annoverare la piccola statua lignea di Maria Santissima delle Grazie, le statue di San Francesco d'Assisi (1885) e dell'Immacolata Concezione (1889, dell'artista atessano G. Falcucci), e due statuine raffiguranti i Santi Andrea e Lorenzo, poste vicino al fonte battesimale."}
{"id": "2014867", "revid": "14691", "url": "https://it.wikipedia.org/wiki?curid=2014867", "title": "Omolu", "text": ""}
{"id": "2014869", "revid": "14691", "url": "https://it.wikipedia.org/wiki?curid=2014869", "title": "Shonponno", "text": ""}
{"id": "2014870", "revid": "14691", "url": "https://it.wikipedia.org/wiki?curid=2014870", "title": "Obaluaiye", "text": ""}
{"id": "2014871", "revid": "287204", "url": "https://it.wikipedia.org/wiki?curid=2014871", "title": "Babalu Aye", "text": ""}
{"id": "2014873", "revid": "599013", "url": "https://it.wikipedia.org/wiki?curid=2014873", "title": "Juan Pablo Rodr\u00edguez", "text": "Carriera.\nClub.\nDebutta il 4 gennaio 1997 in Puebla-Atlas 1-1; nella sua prima stagione nella Primera Divisi\u00f3n messicana gioca 10 partite, di cui 6 da titolare, a 18 anni. Dopo 13 stagioni (nel formato breve, circa 6 stagioni complete europee) nel 2003 si trasferisce al Tecos de la UAG; con il numero 58 sulle spalle, si segnala tra i centrocampisti migliori del campionato messicano. Dal 2007 gioca nel Santos Laguna\nNazionale.\nCon la nazionale di calcio messicana ha giocato 48 volte, segnando 3 reti e partecipando alla Copa Am\u00e9rica 2001 e alla FIFA Confederations Cup 2005."}
{"id": "2014877", "revid": "124765773", "url": "https://it.wikipedia.org/wiki?curid=2014877", "title": "Chiesa di Santa Maria Maggiore (Ravenna)", "text": "La chiesa di Santa Maria Maggiore \u00e8 un luogo di culto cattolico della citt\u00e0 di Ravenna, non lontano dalla Basilica di San Vitale e dal Mausoleo di Galla Placidia.\nStoria.\nI lavori di costruzione della chiesa dedicata alla Vergine iniziarono nel 526 per volere del vescovo di Ravenna Ecclesio e terminarono circa sette anni dopo, nel 532, data della morte dello stesso vescovo che l'aveva consacrata prima di morire.\nFra il IX e il X secolo, venne costruito il campanile cilindrico.\nL'edificio, in stile paleocristiano con pianta centrale, fu fortemente modificato nel 1671 dall'architetto Pietro Grossi che all'originaria pianta centrale prefer\u00ec una pianta basilicale a tre navate con due file di archi a tutto sesto.\nDescrizione.\nLa chiesa di Santa Maria Maggiore sorge in via Galla Placidia, alle spalle del complesso della Basilica di San Vitale e al fianco della chiesa di Santa Croce. La facciata, a salienti, \u00e8 priva di decorazioni. Nel parato murario in mattoncini, si aprono, al centro, il semplice portale e, pi\u00f9 in altro, un finestrone rettangolare.\nAlla destra della chiesa, sorge il campanile a pianta circolare; in esso si aprono tre ordini di finestre: monofore nei due ordini inferiori, bifore sorrette da colonnine marmoree in quello superiore.\nL'interno della chiesa \u00e8 suddiviso in tre navate da due file di archi a tutto sesto sorretti da pilastri affiancati dalle colonne corinzie provenienti dall'originaria chiesa paleocristiana nei lavori di rifacimento dell'architetto Pietro Grossi terminati nel 1671.\nL'abside \u00e8 ancora quella originaria, seppur ha perso completamente le sue caratteristiche, compreso il mosaico con l'immagine della Madonna con bambino seduto. Sotto l'arco absidale, vi \u00e8 l'altare maggiore in marmi policromi con la statua della \"Madonna del Bambino\" in marmo bianco, del XVII secolo.\nIn fondo alla navata sinistra si trova un quadro di Luca Longhi, con San Pietro che visita Sant'Agata in carcere. In fondo a quella destra si trova invece un sarcofago di epoca romana, che fu utilizzato come sepolcro dalla famiglia Rasponi, \"specialmente famosi nella patria storia per le loro improntitudini\".\nLa chiesa \u00e8 conosciuta anche col nome \"Santa Maria dei Tumori\", per via di un altare dedicato proprio a questa figura.\nInoltre, nella prima colonna della navata di destra , \u00e8 presente un simbolo composto da alfa, omega e il simbolo di Cristo. Ci\u00f2 sta a rappresentare che \"Cristo \u00e8 l'inizio e la fine\"."}
{"id": "2014880", "revid": "287204", "url": "https://it.wikipedia.org/wiki?curid=2014880", "title": "Trattamenti termici degli acciai", "text": ""}
{"id": "2014898", "revid": "14691", "url": "https://it.wikipedia.org/wiki?curid=2014898", "title": "Profeta (Ebraismo)", "text": ""}
{"id": "2014905", "revid": "1305772", "url": "https://it.wikipedia.org/wiki?curid=2014905", "title": "Metodo del quoziente e dei pi\u00f9 alti resti", "text": "Il metodo dei pi\u00f9 alti resti \u00e8 una modalit\u00e0 di assegnamento dei seggi proporzionale per le assemblee rappresentative con sistemi elettorali multi-partitici. \u00c8 in contrasto con i metodi della media maggiore, di cui i pi\u00f9 utilizzati sono il D'Hondt e il Sainte-Lagu\u00eb.\nQuozienti.\nVi sono diverse possibilit\u00e0 per calcolare il quoziente: i pi\u00f9 comuni sono il quoziente di Hare e il quoziente di Droop.\nIl quoziente di Hare (o semplice) \u00e8 definito nel modo seguente\nIl metodo Hamilton \u00e8 effettivamente un metodo del maggior resto, che fa uso della quota Hare, e prende il nome da Alexander Hamilton, che invent\u00f2 il metodo del maggior resto nel 1792. Tale metodo \u00e8 utilizzato per le elezioni parlamentari in Russia (dal 2007 con una soglia di sbarramento al 7%), Ucraina (soglia al 3%), Namibia e nel territorio di Hong Kong. Fu applicato, storicamente, al Congresso degli Stati Uniti durante il XIX secolo.\nIl quoziente di Droop \u00e8 la parte intera di\ne viene applicato alle elezioni in Sudafrica. Il quoziente di Hagenbach-Bischoff \u00e8 simile, essendo pari a \ned \u00e8 utilizzato come frazione oppure arrotondato.\nIl quoziente di Droop tende ad essere leggermente pi\u00f9 generoso verso i partiti pi\u00f9 popolari, mentre il quoziente di Hare lo \u00e8 verso quelli meno popolari, ed \u00e8 generalmente considerato pi\u00f9 proporzionale rispetto al quoziente di Droop, anche se \u00e8 probabile che un partito che ottenga pi\u00f9 della\nmet\u00e0 dei voti ricever\u00e0 con questo metodo meno della met\u00e0 dei seggi.\nIl quoziente di Imperiali \n\u00e8 utilizzato raramente, in quanto presenta il problema che potrebbero esistere pi\u00f9 candidati eletti rispetto ai seggi disponibili, cosa che potrebbe avvenire (sia pure solo in teoria) anche con il quoziente di Hagenbach-Bishoff, ma che \u00e8 impossibile con i quozienti di Hare e di Droop. Se vi sono solamente due partiti, questo fatto avviene sicuramente con il quoziente di Imperiali. In tal caso, si aumenta il quoziente finch\u00e9 il numero dei candidati eletti \u00e8 uguale al numero dei seggi disponibili, cambiando cos\u00ec il sistema di voto verso il metodo Jefferson (vedi metodo D'Hondt).\nEsempi.\nQuesti esempi considerano un'elezione che assegna 10 seggi e dove i votanti sono \nPro e contro.\nPer l'elettore comune risulta facile capire come vengono assegnati i seggi con il metodo del maggior resto. Se viene utilizzato il quoziente di Hare, non avremo nessun vantaggio per le liste che hanno una grande o una piccola percentuale dei voti - in questo senso \u00e8 neutrale. Tuttavia, se una lista ottenga o meno un seggio aggiuntivo dipende fortemente dal modo in cui i voti sono distribuiti tra gli altri partiti; \u00e8 senz'altro possibile che un partito abbia un piccolo guadagno percentuale, ma perda addirittura un seggio. Un paradosso collegato \u00e8 che un incremento del numero di seggi pu\u00f2 portare un partito a perdere un seggio (il cosiddetto paradosso dell'Alabama). Il metodo della massima media evita questi paradossi, ma \u00e8 meno facile da capire per l'elettore comune.\nTecniche di valutazione e paradossi.\nIl metodo del maggior resto \u00e8 l'unica approssimazione che soddisfa la regola dei quozienti, infatti \u00e8 progettato proprio per soddisfare questo criterio; tuttavia questo metodo porta ad un comportamento paradossale. Il paradosso dell'Alabama \u00e8 definito quando un incremento nella ripartizione dei seggi conduce a un decremento nel numero dei seggi di certi partiti. Supponiamo di voler ripartire 25 seggi per 6 partiti nella proporzione i due partiti con 500 voti avranno tre seggi ciascuno. Ora mettiamo 26 seggi, e vedremo immediatamente che gli stessi due partiti avranno solo due seggi a testa.\nCon 25 seggi avremo:\nCon 26 seggi avremo:"}
{"id": "2014908", "revid": "339392", "url": "https://it.wikipedia.org/wiki?curid=2014908", "title": "Metodo Hamilton", "text": ""}
{"id": "2014915", "revid": "54193", "url": "https://it.wikipedia.org/wiki?curid=2014915", "title": "Boato sonico", "text": ""}
{"id": "2014918", "revid": "1981051", "url": "https://it.wikipedia.org/wiki?curid=2014918", "title": "Alberto Fantacone", "text": "Biografia.\nLa sua famiglia era originaria di Esperia (Frosinone). Fu tenente del 2\u00ba Reggimento bersaglieri, ebbe gravi danni alla gamba sinistra poco dopo l'inizio della seconda guerra mondiale per i postumi della ferita riportata sul fronte greco-albanese: per tale motivo fu decorato con croce di guerra e messo in congedo.\nConsegu\u00ec la laurea in giurisprudenza nel 1942 e l'8 settembre 1943 era ad Arezzo, si rifiut\u00f2 di aderire alla Repubblica Sociale Italiana e ripar\u00f2 a Roma con moglie e figlia. Divenne miliziano della partigiana Banda Neri sorretta dal Partito d'Azione col compito specifico di fornire ai compagni false documentazioni per la loro attivit\u00e0 clandestina. Fu catturato dalle SS su delazione di spie al loro soldo.\nSuccessivamente venne portato al carcere di Via Tasso e rinchiuso nella cella n\u00ba13. Fu tradotto successivamente a Regina Coeli il 23 febbraio e nello specifico cella n\u00ba 278 nel braccio destinato ai detenuti politici.\nFu trucidato alle Fosse Ardeatine. Ebbe la decorazione della medaglia d'argento al valor militare.\nCollegamenti esterni.\nMemoria alloggio moglie e figlia e altra famiglia in Trastevere al momento dell'eccidio delle Fosse Ardeatine pp 44-45"}
{"id": "2014919", "revid": "54253", "url": "https://it.wikipedia.org/wiki?curid=2014919", "title": "Democrazia digitale", "text": ""}
{"id": "2014920", "revid": "120677284", "url": "https://it.wikipedia.org/wiki?curid=2014920", "title": "\u00de\u00f3risvatn", "text": "Il \u00de\u00f3risvatn \u00e8 il pi\u00f9 grande bacino idrico dell'Islanda. \u00c8 situato nella parte meridionale degli altopiani d'Islanda, nella valle Sprengisandur.\nDescrizione.\nLa superficie del lago originaria del lago \u00e8 aumentata in seguito alla costruzione di una diga di sbarramento per creare un bacino idroelettrico e si estende fino a 88\u00a0km\u00b2. La sua profondit\u00e0 massima \u00e8 di 109 metri.\nIl principale fiume che l'attraversa \u00e8 il \u00dej\u00f3rs\u00e1, che scende dal ghiacciaio Hofsj\u00f6kull. A sud le acque del lago vengono sfruttate per la produzione di energia elettrica.\nCome molti altri di origine glaciale, formati dalle acque di fusione del ghiaccio, le sue acque hanno un forte colore verde opaco, che si staglia nettamente nel grigio del terreno lavico circostante."}
{"id": "2014923", "revid": "122522725", "url": "https://it.wikipedia.org/wiki?curid=2014923", "title": "Cimitero monumentale di Caltagirone", "text": "Il cimitero monumentale di Caltagirone (in siciliano \"U cimmiteru d\u00fb Pararisu\") \u00e8 un importante cimitero monumentale siciliano, realizzato nella seconda met\u00e0 del 1800 a Caltagirone. Si trova nella via Nicastro, a tre chilometri dal centro abitato. Viene chiamato anche \"Cimitero del Paradiso\", dal nome della contrada omonima in cui sorge. Fu dichiarato monumento nazionale italiano nel 1931.\nIl camposanto.\nLa fase di progettazione.\nNel 1852, don Pasquale Gravina, un nobile calatino, invit\u00f2 l'architetto Giovan Battista Filippo Basile a realizzare un progetto per il camposanto di Caltagirone, ma il piano realizzato da costui non ebbe seguito, perci\u00f2 nel 1866 la progettazione venne affidata all'architetto Giambattista Nicastro che due anni prima aveva realizzato il palazzo di Citt\u00e0.\nNel 1875 i lavori erano gi\u00e0 in stadio avanzato e si presentava come \u00e8 nei tempi odierni ad eccezione della chiesa centrale.\nIl complesso, realizzato in stile gotico-siciliano, ha pianta quadrata con croce greca costituita da 170 arcate, che vanno a formare i portici che costituiscono le quattro vie principali.\nIl progetto viene realizzato.\nL'architetto Nicastro utilizz\u00f2 materiali facilmente reperibili in Sicilia, quali la pietra bianca del ragusano, la pietra lavica e la terracotta, per la quale fu richiesta l'opera di: Enrico Vella, Giuseppe Di Bartolo e Gioacchino Al\u00ec.\nL'area del cimitero, inizialmente di ventimila metri quadrati, \u00e8 stata in seguito notevolmente ampliata.\nLe opere d'arte all'interno.\nIl cimitero \u00e8 ricco di pitture, sculture, fregi e capitelli, che lo rendono monumento nazionale e meta di visitatori italiani e stranieri.\nLungo l'asse nord-sud vi sono gli elementi pi\u00f9 importanti: il portico d'ingresso, il Famedio, l'Ossario, interrato e posto al centro della croce greca nella piazza ottagonale.\nVi sono diverse cappelle gentilizie liberty realizzate dall'architetto Saverio Fragapane."}
{"id": "2014924", "revid": "251322", "url": "https://it.wikipedia.org/wiki?curid=2014924", "title": "Vundo", "text": ""}
{"id": "2014927", "revid": "599013", "url": "https://it.wikipedia.org/wiki?curid=2014927", "title": "Hugo S\u00e1nchez Guerrero", "text": "Carriera.\nClub.\nDebutta il 2 settembre 2000 in Monterrey-Tigres 1-0; nella sua prima stagione nella Primera Divisi\u00f3n messicana gioca 10 i primi 60 minuti della sua partita d'esordio. Nel 2007 si trasferisce al Morelia, dove gioca per una sola stagione prima di tornare al Tigres de la U.A.N.L..\nNazionale.\nCon la nazionale di calcio messicana ha giocato 9 volte, partecipando alla FIFA Confederations Cup 2005; un infortunio lo ha tenuto fuori dalla squadra per ."}
{"id": "2014928", "revid": "287204", "url": "https://it.wikipedia.org/wiki?curid=2014928", "title": "Kakching", "text": " \nKakching \u00e8 una citt\u00e0 dell'India di 28.746 abitanti, situata nel distretto di Thoubal, nello stato federato del Manipur. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 28' 60 N e 93\u00b0 58' 60 E e ha un'altitudine di 775 .\nSociet\u00e0.\nEvoluzione demografica.\nAl censimento del 2001 la popolazione di Kakching assommava a 28.746 persone, delle quali 14.168 maschi e 14.578 femmine. I bambini di et\u00e0 inferiore o uguale ai sei anni assommavano a 3.917, dei quali 1.966 maschi e 1.951 femmine. Infine, coloro che erano in grado di saper almeno leggere e scrivere erano 18.830, dei quali 10.418 maschi e 8.412 femmine."}
{"id": "2014930", "revid": "84184", "url": "https://it.wikipedia.org/wiki?curid=2014930", "title": "QE2 (album)", "text": "QE2 \u00e8 un album in studio di Mike Oldfield pubblicato nel 1980 da Virgin Records in formato LP e musicassetta.\nL'album.\n\"QE2\" \u00e8 il primo album di Oldfield ad essere registrato nella sua nuova residenza a Denham nella contea di Buckinghamshire. La costruzione dello studio nelle camere del piano superiore era gi\u00e0 cominciata durante il tour di Oldfield per promuovere l'album \"Platinum\" nel 1979. Tuttavia al suo ritorno la costruzione era ancora in corso e Oldfiled fu costretto ad usare il salotto per le registrazioni utilizzando apparecchi per il missaggio usati per il tour.\nL'album e la sua title track hanno avuto un nome dopo il varo del transatlantico Queen Elizabeth 2. La copertina dell'album rappresenta un primo piano del lato di una nave, completa di marchi di livello dell'acqua nell'angolo in basso a sinistra. La prima stampa dell'album aveva inoltre un obl\u00f2 ritagliato nel manicotto. L'interno del manicotto originale dell'LP apribile era caratterizzato da uno schema di uno dei ponti della Queen Elizabeth 2.\nI brani.\nLa traccia d'apertura \"Taurus I\" \u00e8 quella pi\u00f9 lunga dell'album, in cui Oldfiled suona la maggior parte degli strumenti. La voce corale \u00e8 di Maggie Reilly, l'inizio di una lunga collaborazione che porter\u00e0 la cantante ad apparire su cinque album di Oldfield. La batteria su Taurus I viene suonata da Phil Collins dei Genesis. Nello stesso anno Collins aveva collaborato con Peter Gabriel sul suo terzo album, e stava lavorando su materiale da solista oltre ad aver pubblicato l'album Duke con il suo gruppo.\nLa collaborazione di Oldfield con Reilly e Collins continua con il brano \"Sheba\", il quale viene pubblicato come singolo insieme a \"Wonderful Land\" poco dopo l'uscita dell'album. Il brano verr\u00e0 rivisitata da Oldfield con il titolo \"Shiva\" incluso nella riedizione di \"QE2\" del 2012.\nIl brano \"Conflict\" contiene un arrangiamento di un estratto della \"Suite Orchestrale no. 2 in si minore\" di J. S. Bach dal nome \"Badineire\".\nNell'album sono presenti due cover: una degli ABBA \"Arrival,\" che chiude il primo lato dell'album originale, e una dei The Shadows \"Wonderful Land\". che apre il lato B. Ambedue i brani sono stati pubblicati some singoli. La copertina del primo porta foto di Oldfield con il suo elicottero personale, ricordando la copertina dell'album originale degli ABBA del 1976. Anche il font utilizzato \u00e8 un omaggio al gruppo svedese ed il loro logo. La versione singolo di \"Wonderful Land\" \u00e8 leggermente pi\u00f9 corta rispetto all versione sull'album ed \u00e8 inclusa nella riedizione di \"QE2\" del 2012. Il coro su \"Arrival\" e gli archi sui due brani cover furono arrangiati da David Bedford, collaboratore di Oldfield per gli arrangiamenti orchestrali dai tempi di Tubular Bells.\nNell'etichetta del vinile originale, la title-track \"QE2\" \u00e8 riportata come due titoli \u2013 \"QE2\", di Oldfield/Hentschel, e \"QE2 Finale\", di Oldfield, dei quali \u00e8 per\u00f2 indicata solo la durata complessiva. Il brano in effetti \u00e8 diviso in due parti. Viene adoperata nel brano anche una sezione di fiati arrangiati da Hentschel.\nIl testo di \"Celt\" \u00e8 stato scritto da Tim Cross, il quale suona anche pianoforte e sintezziatori.\nLa traccia finale \"Molly\" \u00e8 una dolce ninna-nanna per solo chitarre, dedicata alla figlia di Mike Oldfield, Molly Oldfield, la quale avrebbe poi suonato le tastiere nell'album The Songs of Distant Earth. La figlia lavora ora come ricercatrice ed ha pubblicato un libro.\nEsecuzione dal vivo.\nL'album \u00e8 stato promosso dalla tourn\u00e9e European Adventure Tour 1981 da marzo a luglio 1981, comprese sei date in Italia a luglio. Registrazioni dal vivo del concerto ad Essen, Germania del 1\u00ba aprile sono incluse nella riedizione di \"QE2\" del 2012. Il tour comprendeva anche due date al Montreux Jazz Festival, performance pubblicata nel video album \"Live at Montreux 1981\" pubblicato in DVD nel 2006.\nRiedizioni.\nL'album \u00e8 uscito in formato CD per la prima volta nel 1984 con gli stessi brani dell'album originale.\nUna versione rimasterizzata in HDCD \u00e8 uscita nel 2000.\nUna nuova versione rimasterizzata, insieme a brani bonus, inediti e registrazioni dal vivo, \u00e8 uscita nel 2012, insieme ad una nuova edizione in vinile 180 grammi.\nTracce.\nRiedizione rimasterizzata HDCD (2000).\nL'album in versione rimastrizzta HDCD. No.catalogo MIKECD8.\nRiedizione rimasterizzata + tracce bonus, versione deluxe, vinile 180g (2012).\nBrani come sopra pi\u00f9:\n- primo CD come sopra\n- secondo CD: \"Live From The European Adventure Tour\":\nbrani dal vivo registrati a Grugahalle, Essen 1\u00ba aprile 1981.\n- brani come da edizione originale, divisi su due lati."}
{"id": "2014943", "revid": "287204", "url": "https://it.wikipedia.org/wiki?curid=2014943", "title": "Kakching Khunou", "text": " \nKakching Khunou \u00e8 una suddivisione dell'India, classificata come \"nagar panchayat\", di 9.314 abitanti, situata nel distretto di Thoubal, nello stato federato del Manipur. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 24\u00b0 22' 50 N e 93\u00b0 51' 47 E.\nSociet\u00e0.\nEvoluzione demografica.\nAl censimento del 2001 la popolazione di Kakching Khunou assommava a 9.314 persone, delle quali 4.604 maschi e 4.710 femmine. I bambini di et\u00e0 inferiore o uguale ai sei anni assommavano a 1.266, dei quali 638 maschi e 628 femmine. Infine, coloro che erano in grado di saper almeno leggere e scrivere erano 5.446, dei quali 3.208 maschi e 2.238 femmine."}
{"id": "2014946", "revid": "1543377", "url": "https://it.wikipedia.org/wiki?curid=2014946", "title": "Elezioni parlamentari in Ucraina del 2006", "text": "Le elezioni parlamentari in Ucraina del 2006 si svolsero il 26 marzo. La campagna elettorale ufficiale inizi\u00f2 il 7 luglio 2005, e tra il 26 novembre e il 31 dicembre 2005 furono costituite le liste dei candidati.\nQueste elezioni per il parlamento ucraino, la Verchovna Rada, si tennero con il sistema proporzionale in cui i voti, in ogni circoscrizione, venivano assegnati ai partiti politici o ai blocchi elettorali, anzich\u00e9 ai candidati individuali. Alle precedenti elezioni parlamentari del 2002, met\u00e0 dei rappresentanti parlamentari (deputati) erano stati eletti su base proporzionale, mentre l'altra met\u00e0 fu eletta in collegi uninominali.\nLa costituzione fu modificata nel 2005 a seguito di negoziati e accordi per le elezioni presidenziali del 2004, abolendo le circoscrizioni a singolo membro e sostituendole con una accresciuta rappresentanza proporzionale a molti membri. La costituzione modificata, in vigore dal 1\u00ba gennaio 2006, trasfer\u00ec anche alcuni poteri dal Presidente al Parlamento, rendendo l'Ucraina una democrazia parlamentare-presidenziale.\nSecondo la legge elettorale ed il sistema adottato, i partiti politici o i blocchi elettorali dovevano raggiungere almeno il 3% del voto popolare per poter ottenere seggi in Parlamento.\nRisultati.\nSecondo la Commissione Elettorale Centrale dell'Ucraina, partecip\u00f2 alle elezioni il 67,13% degli aventi diritto al voto.\nIl 10 aprile, la Commissione annunci\u00f2 i risultati finali del conteggio dei voti; si pu\u00f2 prendere visione dei risultati sul sito web della Commissione. In seguito alle elezioni, su 45 partiti, solo 5 superarono la soglia richiesta del 3% e poterono pertanto accedere al Parlamento.\nRispetto ai risultati dei sondaggi pre-elettorali, la sorpresa fu per il partito Ucraina Nostra, del Presidente Viktor Ju\u0161\u010denko, che ottenne meno del 14% dei voti, giungendo terzo dopo il Partito delle Regioni e il Blocco Julija Tymo\u0161enko.\nSecondo i risultati preliminari, il Partito Comunista d'Ucraina sub\u00ec una forte sconfitta, ottenendo meno del 4% dei voti e potendo portare alla Verchovna Rada solo 21 deputati, rispetto al 20% delle elezioni del 2002.\nIl Blocco di Opposizione Popolare Natalija Vitrenko non oltrepass\u00f2 la soglia elettorale, ottenendo solo il 2,93% dei voti totali, 0,07% al di sotto del 3% richiesto. Secondo la legge, la soglia \u00e8 calcolata basandosi sul numero totale delle schede, inclusi i voti dati contro tutti i partiti (cio\u00e8 l'opzione \"nessuno dei precedenti\"), e i voti non validi. Se tali voti fossero stati esclusi dal totale, allora il partito della Vitrenko avrebbe ricevuto pi\u00f9 del 3% dei voti formali. Commentando i risultati preliminari, il leader del Blocco di Opposizione Natalia Vitrenko afferm\u00f2: \"I dati mostrano che il numero dei votanti \u00e8 stato di circa 25.500.000: dicono inoltre che il 2% dei voti sono non validi, e l'1,8% \u00e8 \"contro tutti\", pertanto tali numeri dovrebbero essere esclusi. La base per i calcoli dovrebbe pertanto essere pi\u00f9 di 24\u00a0500\u00a0000, e pertanto avremmo dovuto oltrepassare la soglia del 3%.\" Secondo la Legge Elettorale, articolo 1.4, \"I mandati sono assegnati ai partiti (blocchi) che ottengono non meno del 3% dei voti di coloro che \"partecipano\" alle elezioni\".\nUn gruppo di partiti che non oltrepass\u00f2 la soglia, come il Blocco di Natalija Vitrenko e il Blocco di Opposizione \"Ne Tak\" protestarono, sostenendo che il risultato era stato falsato e richiesero la conta dei voti. Dati recenti hanno indicato che il Presidente dell'Ucraina sugger\u00ec che, se necessario, un parziale riconteggio delle schede del 26 marzo poteva essere effettuato.\nPi\u00f9 del 22% dei votanti che sostennero i candidati minori (con meno del 3% dei voti) non furono rappresentati dai partiti eletti a causa del metodo elettorale utilizzato, che introdusse la soglia di sbarramento.\nDopo la prima riunione del Parlamento del 25 maggio 2006, ebbe inizio una lunga serie di negoziati per la formazione della coalizione di governo. Il 22 giugno fu infine raggiunto l'accordo, secondo il quale la coalizione arancione composta da Blocco Julija Tymo\u0161enko, Ucraina Nostra e Partito Socialista d'Ucraina, sarebbe salita al governo. Il negoziato fu firmato dopo che il Presidente Viktor Ju\u0161\u010denko allent\u00f2 la propria opposizione a che Julija Tymo\u0161enko diventasse Primo ministro.\nIl negoziato fu violato, tuttavia, quando i socialisti decisero di creare una coalizione con il Partito Comunista d'Ucraina e il Partito delle Regioni. Il leader dei socialisti, Oleksandr Moroz, fu eletto Presidente della Verchovna Rada il 6 luglio. Viktor Janukovy\u010d fu nominato Primo ministro il 4 agosto, dopo che i partiti raggiunsero un accordo sulla politica nazionale espressa nell'Universale di Unit\u00e0 Nazionale.\nRisultati delle elezioni parlamentari ucraine del 26 marzo 2006\nReazioni nel mondo.\nSecondo la televisione araba Al Jazeera, il Partito delle Regioni aveva dichiarato che vi erano state irregolarit\u00e0 nel voto e nell'organizzazione della pubblicazione degli exit polls. Anche se vi sono effettivamente stati dei problemi di organizzazione, la maggior parte degli altri partiti e gli osservatori occidentali hanno valutato positivamente lo svolgimento di queste elezioni.\nIl giornale russo Izvestia predisse che l'Ucraina sarebbe andata incontro a instabilit\u00e0 politica e a un peggioramento della situazione economica. \nSecondo Gazeta.ru, Julija Tymo\u0161enko, Viktor Ju\u0161\u010denko e i socialisti potevano formare una coalizione. La Tymo\u0161enko era sicura di divenire Primo Ministro, tanto che Ju\u0161\u010denko e il Presidente della Georgia Mikheil Saaka\u0161vili si congratularono prematuramente per la vittoria.\nSecondo la russa RIAN, la Tymo\u0161enko promise di riconsiderare il trattato sul gas russo-ucraino. \nIl Washington Post afferm\u00f2 che il partito di Viktor Ju\u0161\u010denko era stato battuto ed aveva ottenuto un umiliante terzo posto alle elezioni, dato che il partito filo-russo dell'uomo che aveva sconfitto alla presidenza 16 mesi prima, aveva ottenuto una chiara vittoria secondo gli exit poll. Infatti, il Partito delle Regioni guidato da Viktor Janukovy\u010d, che era stato battuto da Ju\u0161\u010denko alle elezioni presidenziali del 2004 a seguito delle massicce proteste in strada note come rivoluzione arancione, si assicur\u00f2 un forte 33,3% dei voti, secondo uno degli exit poll. Una seconda proiezione diede il suo partito al 27,5%\nIl 27 marzo, Al Jazeera riport\u00f2 che Julija Tymo\u0161enko, ex Primo Ministro, aveva trionfato alle elezioni parlamentari con il suo blocco, giungendo seconda e ponendosi nella posizione di poter formare un governo di coalizione. Il Partito delle Regioni filorusso di Viktor Janukovy\u010d ottenne il pi\u00f9 alto numero di seggi, ma la Tymo\u0161enko si present\u00f2 come figura politica rinnovatrice, affermando che i liberali della rivoluzione arancione potevano serrare le file in modo da tenere il partito filorusso all'opposizione. Il risultato fu una doppia umiliazione per Viktor Ju\u0161\u010denko, il Presidente, che aveva sconfitto Janukovy\u010d alle elezioni presidenziali ripetute del 2004 e che era stato sconfessato anche dalla Tymo\u0161enko, sua ex compagna della rivoluzione arancione.\nSecondo Forbes.com, la Tymo\u0161enko affrett\u00f2 i suoi alleati della rivoluzione a formare un fronte unito contro i filo-russi, che erano in vantaggio secondo i primi risultati. Le proposte di negoziato, che avrebbero dovuto iniziare a giorni, furono posticipare indefinitamente.\nLenta.ru riport\u00f2 che gli attivisti del partito della Vitrenko avevano eretto delle tende e statano boicottando i lavori della Commissione Elettorale Centrale dell'Ucraina, in protesta alle supposte violazioni."}
{"id": "2014957", "revid": "287204", "url": "https://it.wikipedia.org/wiki?curid=2014957", "title": "Jiribam", "text": " \nJiribam \u00e8 una citt\u00e0 dell'India di 6.426 abitanti, situata nel distretto di Imphal Est, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 48' 07 N e 93\u00b0 07' 24 E.\nSociet\u00e0.\nEvoluzione demografica.\nAl censimento del 2001 la popolazione di Jiribam assommava a 6.426 persone, delle quali 3.141 maschi e 3.285 femmine. I bambini di et\u00e0 inferiore o uguale ai sei anni assommavano a 858, dei quali 407 maschi e 451 femmine. Infine, coloro che erano in grado di saper almeno leggere e scrivere erano 4.690, dei quali 2.507 maschi e 2.183 femmine."}
{"id": "2014964", "revid": "3732", "url": "https://it.wikipedia.org/wiki?curid=2014964", "title": "Orchestra Castellina-Pasi", "text": "L'Orchestra Castellina-Pasi \u00e8 un'orchestra da ballo liscio, fondata alla met\u00e0 degli anni sessanta da Roberto Giraldi (in arte Castellina) e Giovanni Pasi. Nel corso della sua attivit\u00e0 ha conquistato due volte il disco d'oro RCA per le vendite.\nStoria.\nRoberto Giraldi inizi\u00f2 la sua attivit\u00e0 come fisarmonicista. L'incontro con il sassofonista Giovanni Pasi port\u00f2 alla nascita della formazione \"I Gai Romagnoli\", poi pi\u00f9 semplicemente \"Castellina-Pasi\".\nRoberto Giraldi fu anche autore dei brani strumentali suonati, sia da solo (\"Tutto pepe\", \"Il valzerone\", \"Il campanello\", \"Folle sentimento\") che insieme all'autore faentino Carlo Ferrini, (\"Luna messicana\", \"Gli amici della notte\", \"Verde prateria\"). Quasi tutti i brani vennero editi fin dall'inizio dalle edizioni musicali Galletti Boston di Faenza e dalla RCA. Tra i brani divenuti pi\u00f9 celebri troviamo \"Lupin\" (di Micalizzi-Migliacci) usato come sigla del cartone animato \"Le nuove avventure di Lupin III\" ed eseguito proprio dalla formazione di Castellina-Pasi, alla voce Irene Vioni (1943 - 2021).\nDopo la scomparsa di Giraldi nel 2000, l'Orchestra Castellina-Pasi continua ad esibirsi in tutta Italia portando avanti la tradizione del maestro Castellina con la produzione discografica legata alle Edizioni musicali Galletti-Boston, la quale continua a produrre album con tale denominazione.\nDal 2010 la guida dell'Orchestra passa al fisarmonicista Nicola Laterza e successivamente ad Elena Cammarone.\nFormazioni dell'Orchestra Castellina-Pasi.\nCastellina, fisarmonica e capo orchestra\nGiovanni Pasi, sassofono e capo orchestra\nLuigi Mazzotti, detto \u201cLuis\u00f2n\u201d, pianoforte\nLauro Ballardini, batteria\nGiuliano Oriani, poi Germano Mariani, tromba e trombone\nEnore Merlini, poi Sante Montanari, chitarra e basso\nPino Zampa, poi Antonio \u201cil bell'Antonio\u201d, cantante\nSilvana Giacomoni, poi Stefania, poi Natalina, cantante\nCastellina, fisarmonica e capo orchestra\nGiovanni Pasi, sassofono e capo orchestra (muore nel 1982)\nPier Giuseppe Flamigni, clarinetto e sassofono\nFranco Trevisani, chitarra\nMario Benedetti, basso\nLorenzo Patuelli, tromba e tastiere\nIsaia Mantovani, batteria e canto\nIrene Vioni, cantante\nDopo la morte di Giovanni Pasi entrano Vittorio Benini, poi Angelo Agr\u00f2.\nCastellina, fisarmonica e capo orchestra\nMauro Mularoni, poi Gabriele Zaccherini (sassofono, clarinetto)\nGuglielmo Tedaldi (sassofono, clarinetto)\nMarcello Donatini (fisarmonica)\nSergio Mariani (tastiere)\nGiorgio Fabbri (voce, basso e chitarra)\nGabriele Falchieri (chitarra)\nMaurizio Petinari (batteria)\nCesare Cognoli (tromba, trombone e voce)\nPatrizia Ceccarelli, cantante"}
{"id": "2014965", "revid": "72396", "url": "https://it.wikipedia.org/wiki?curid=2014965", "title": "Villa Rodocanacchi (via Calzabigi)", "text": "Villa Rodocanacchi o Villa Pia Castelfranchi (come fu chiamata successivamente) \u00e8 una villa di Livorno ubicata tra via Calzabigi e via Borsi, nei pressi di Villa Maria.\nStoria.\nIntorno alla met\u00e0 dell'Ottocento, i Rodocanacchi, famiglia d'origine greca al cui nome \u00e8 legata un'altra grande dimora livornese (si veda Villa Rodocanacchi), fecero costruire una casa colonica alla periferia della citt\u00e0.\nNel 1888 la casa venne trasformata in una villa e pass\u00f2 a Paolo Rodocanacchi, figlio di Pietro.\nNel 1904 l'immobile divenne propriet\u00e0 di Alfredo Paoletti, che ampli\u00f2 il fabbricato, composto inizialmente da 26 locali, aggiungendo altri ambienti, fino a raggiungere il numero complessivo di 35 stanze.\nDopo altri passaggi, la villa fu acquistata dalla famiglia Chayes (1919), appartenente alla comunit\u00e0 ebraica di Livorno, e dal 1924 fu abitata da Piero Modigliani, erede di uno dei fondatori della pi\u00f9 grande vetreria di Livorno, in seguito nota come \"Borma\" (dismessa sul finire del Novecento).\nNel 1952 fu acquistata dal celebre avvocato Ugo Bassano, anch'egli appartenente alla comunit\u00e0 israelita, per poi passare ai due figli Paolo e Guido Bassano.\nDescrizione.\nLa villa ha una pianta rettangolare, con una facciata in stile neoclassico, ornata, lungo la via Calzabigi, da un pronao tuscanico sormontato da una terrazza.\nIl piano terreno \u00e8 trattato con un falso bugnato che inquadra anche le porte e le finestre. Ai due piani superiori si aprono un gran numero di finestre; quelle del piano nobile presentano dimensioni maggiori e sono delimitate da semplici cornici, mentre, all'ultimo piano, un finestrone allungato denuncia la probabile presenza di un balcone, oggi scomparso."}
{"id": "2014966", "revid": "2090591", "url": "https://it.wikipedia.org/wiki?curid=2014966", "title": "Ufficiale dello stato civile", "text": "L'ufficiale dello stato civile, nell'ordinamento italiano, \u00e8 l'organo competente a ricevere gli \"atti dello stato civile\". La vigente disciplina \u00e8 contenuta nel decreto del Presidente della Repubblica 3 novembre 2000, n. 396.\nIl ruolo non va confuso con quello di ufficiale dell'anagrafe, anch'esso attribuito al sindaco.\nI soggetti.\nUfficiale dello stato civile \u00e8 il sindaco in qualit\u00e0 di ufficiale del Governo o chi lo sostituisce (vicesindaco, assessore anziano, commissario prefettizio).\nCon atto da comunicare al prefetto, pu\u00f2 delegare le relative funzioni o parte di esse:\nAdempiono funzioni di ufficiale dello stato civile, nei casi previsti dalla legge, anche le autorit\u00e0 diplomatiche o consolari, i comandanti di navi, i commissari di bordo, i comandanti di aeromobili, i direttori sanitari e coloro che ne fanno le veci, nonch\u00e9 le autorit\u00e0 militari responsabili del comando nelle zone di operazioni eseguite come forze di pace o di guerra.\nCompetenze.\nL'ufficiale dello stato civile \u00e8 preposto all\"'ufficio dello stato civile\", che deve essere presente in ogni comune. I comuni possono istituire pi\u00f9 uffici di stato civile, anche suddividendo tra gli stessi le relative funzioni. Egli \u00e8 responsabile della tenuta dei \"registri dello stato civile\" (di cittadinanza, di nascita, di matrimonio o di unione civile e di morte), nei quali sono inseriti tali atti, e rilasciarne estratti e certificati in base alle risultanze degli stessi. Davanti all'ufficiale dello stato civile \u00e8, inoltre, celebrato il matrimonio civile ed \u00e8 costituita l'unione civile.\nPer la celebrazione del matrimonio civile, le funzioni di ufficiale dello stato civile possono essere delegate anche a uno o pi\u00f9 consiglieri o assessori comunali o a cittadini italiani che hanno i requisiti per la elezione a consigliere comunale."}
{"id": "2014978", "revid": "682087", "url": "https://it.wikipedia.org/wiki?curid=2014978", "title": "Ufficiale di stato civile", "text": ""}
{"id": "2014987", "revid": "196390", "url": "https://it.wikipedia.org/wiki?curid=2014987", "title": "Blocco Popolare di Litvin", "text": ""}
{"id": "2014989", "revid": "7", "url": "https://it.wikipedia.org/wiki?curid=2014989", "title": "Tell Tale Signs", "text": ""}
{"id": "2014992", "revid": "767487", "url": "https://it.wikipedia.org/wiki?curid=2014992", "title": "Non c'\u00e8 niente da ridere (film)", "text": "Non c'\u00e8 niente da ridere, noto anche come \"Risate a crepapelle\" (\"Laughing Gravy\"), \u00e8 un cortometraggio del 1931 con Stanlio e Ollio.\nTrama.\nStanlio e Ollio sono in albergo con un cagnolino, Vercingetorige (nella versione originale il cane si chiama Laughing Gravy, da cui il titolo in inglese). Il burbero e suscettibile padrone per\u00f2 non gradisce la sua presenza, cos\u00ec Stanlio e Ollio per evitare che il cagnolino venga sbattuto fuori in mezzo alla neve, combineranno buffissimi disastri, fino a salire sul tetto e distruggere mezzo camino, per colpa del loro \"amato\" cagnolino. Alla fine del film il padrone, esasperato, li sbatte fuori, ma saranno costretti a restare a causa di un'epidemia di orecchioni che metter\u00e0 in quarantena l'albergo: cos\u00ec il padrone li fa rientrare, ma poi si suicida, per non sopportare il trio per altri due mesi.\nProduzione.\nLa pellicola \u00e8 stata interamente realizzata nei vecchi Hal Roach Studios di Culver City, California.\nVersioni alternative.\nFurono girate altre tre versioni del film: una in spagnolo, una in tedesco e una in francese. ."}
{"id": "2014994", "revid": "188668", "url": "https://it.wikipedia.org/wiki?curid=2014994", "title": "Westminster Confession of Faith", "text": ""}
{"id": "2015002", "revid": "125802534", "url": "https://it.wikipedia.org/wiki?curid=2015002", "title": "Battipagliese 1929", "text": "Il Football Club Dilettanti Battipagliese 1929 \u00e8 una societ\u00e0 calcistica di Battipaglia, in provincia di Salerno, militante in Seconda Categoria.\nL'attuale societ\u00e0 \u00e8 sorta dalle ceneri della \"Battipagliese Calcio 1929\", fondata nel 2005 dopo la retrocessione in Eccellenza ed il contestuale fallimento della storica \"Unione Sportiva Battipagliese\", fondata appunto nel 1929.\nStoria.\nDalle origini agli anni quaranta.\nI primi calci ad un pallone vennero dati dalla \"Virtus Battipaglia\" nel 1925 ma solo nel 1929 nacque l\"'Unione Sportiva Battipagliese\", che prese parte ad un regolare campionato. La prima sede della societ\u00e0 era situata nel bar Excelsior di propriet\u00e0 della famiglia De Crescenzo, mentre il primo allenatore-presidente del club fu Giuseppe Agnetti.\nLa prima partecipazione a un campionato regolare avvenne nel 1929. Al termine della stagione 1932-1933 il Battipaglia venne ammesso in Seconda Divisione, e quindi, al termine della stagione 1935-1936, promossa in Prima Divisione. Da quest'ultima categoria, con la denominazione di \"G.S. Baratta Battipaglia\", venne nuovamente promossa in Serie C nella stagione 1938-1939.\nGli anni quaranta.\nDal torneo 1939-1940 al 1942-1943, il Baratta Battipaglia, squadra che rappresentava un Comune di nuova costituzione con poco pi\u00f9 di diecimila abitanti, prese parte per quattro anni consecutivi al campionato di Serie C, raggiungendo, nella stagione 1942-43, il suo migliore piazzamento: un secondo posto alle spalle della Salernitana. In questi anni le vicende calcistiche risentirono peraltro della situazione bellica nell'ambito della seconda guerra mondiale: Battipaglia fu scelta dalle forze anglo-americane, sbarcate sul litorale compreso fra Paestum e Picciola, quale teatro dell'operazione \"Valanga\", tesa ad occupare la zona, altamente strategica, scacciandone i tedeschi.\nNel 1946-47 ripartirono i campionati, ma a Battipaglia non esistevano pi\u00f9 n\u00e9 squadra n\u00e9 societ\u00e0. I fratelli Baratta non erano pi\u00f9 disponibili, n\u00e9 lo erano altri imprenditori. Rifiutata la B, cadde poi in prescrizione anche il diritto alla C, nonostante proroghe e reiterate sollecitazioni.\nL'annata 1948-49 si disput\u00f2 in via Italia, su un terreno di propriet\u00e0 dei Padri Stimmatini che l\u00ec intendevano costruire la nuova chiesa. Nel 1949 avvenne la rifondazione dell\"'Unione Sportiva Battipagliese\", e con essa venne costruito un nuovo campo sportivo situato in localit\u00e0 S. Anna. L'inaugurazione dell'impianto avvenne il 13 novembre del 1949, con una vittoria della Battipagliese per 3-1 contro il Margellina. Alla fine di questo campionato la Battipagliese venne promossa in I Divisione; l'anno successivo la Battipagliese mantenne la categoria.\nDagli anni cinquanta agli anni settanta.\nNella stagione 1951-52 la Battipagliese vinse il campionato di I Divisione battendo all'ultima giornata la Penisola Sorrentina per 5-0, vittoria che consent\u00ec l'accesso alla Promozione. Dopo anni di Promozione, nel 1963 la Battipagliese vinse il campionato e fu ammessa alle fasi finali, ove risuc\u00ec a battere la Virtus Frattese e pareggi\u00f2 contro la Puteolana. Dopo altri spareggi con la stessa Puteolana, furono per\u00f2 i napoletani ad approdare in Serie D. Nella stagione 1963-64 alla Battipagliese furono comminati 9 punti di penalizzazione (inizialmente erano 12) per una \"combine\", ma la squadra riusc\u00ec a chiudere il campionato piazzandosi in seconda posizione. Solo nel 1967, dopo essere arrivata quarta in campionato, la Battipagliese fu promossa in Serie D grazie ad un ripescaggio.\nLa Battipagliese rimase in Serie D con risultati altalenanti dal 1967-68 alla stagione 1972-73: in quest'ultima stagione la squadra retrocesse in Promozione concludendo il campionato al sedicesimo posto. L'anno successivo la Battipagliese arriv\u00f2 quattordicesima in classifica, retrocedendo in Prima Categoria. Dopo il terzo posto del 1974-75, nella stagione 1975-76 la squadra arriv\u00f2 prima in classifica in campionato, vinse la \"Coppa Montuori\" battendo in finale la Flegrea sul campo sportivo di Torre Annunziata, e fu anche \"Campione Campano\" battendo il Sanit\u00e0 2-1 e il Sarno.\nGli anni ottanta.\nDopo la conquista della Promozione la squadra tent\u00f2 pi\u00f9 volte di ritornare in Serie D, ma solo al termine della stagione 1981-82 riusc\u00ec a vincere il suo girone staccando di sette punti la Sarnese, e fu cos\u00ec ammessa agli spareggi allo stadio Santa Colomba di Benevento. Qui incontr\u00f2 Rifo Sud e Acerrana, non riuscendo ad ottenere la promozione.\nDopo un secondo posto nella stagione successiva, le \"zebrette\" vinsero ancora una volta il campionato nella stagione 1983-84: in quella occasione, per\u00f2, agli spareggi furono battuti Cicciano e Casalnuovo Aversa, ottenendo l'accesso all'Interregionale. Durante le prime tre stagioni in questa categoria la squadra conquist\u00f2 un quarto posto e due terzi posti consecutivi. Nella stagione 1987-88, la Battipagliese chiuse il girone al primo posto a pari punti con la Sarnese: agli spareggi di Castellammare di Stabia . La partita fini 2-1 per le zebrette dopo una gara finita ai supplementari e decisa da un gol di Carmelo Condemi, che diede la Serie C2 ai bianconeri.\nAlla seconda stagione in C2, la squadra fin\u00ec prima davanti a e Frosinone; la Battipagliese ritorn\u00f2 in Serie C1 dopo quasi mezzo secolo: il giorno che diede la matematica promozione arriv\u00f2 in casa contro il con il risultato di 1-1.\nGli anni novanta.\nLe due successiva stagioni si conclusero, per\u00f2, con altrettanti retrocessioni, facendo precipitare il club nel Campionato Nazionale Dilettanti. Nel 1992-93 arriv\u00f2 l'immediata riscossa con la vittoria del suo girone e la partecipazione alle finali dello scudetto Dilettanti, perse contro Crevalcore Eurobuilding e Vogherese. Dopo alcuni anni in Serie C2, nel 1997 arriv\u00f2 la vittoria del girone C con l'ultima promozione in terza serie.\nLa stagione 1996-1997 inizi\u00f2 male, con una sconfitta in casa contro il , ma la formazione allenata a quei tempi da Roberto Chiancone, si riprese in fretta, vincendo contro il Frosinone in rimonta nella seconda giornata, e ottenendo, in seguito, 14 risultati utili consecutivi nelle successive gare. La serie di risultati utili si interruppe alla sedicesima giornata di campionato, con una sconfitta per 2-1 a .\nA quattro gare dalla fine del campionato, la Battipagliese era lanciata verso la promozione. Nella gara interna contro il Taranto bast\u00f2 una rete di D\u2019Ant\u00f2 a decidere l'incontro: la vittoria port\u00f2 la Battipagliese a 5 punti di vantaggio sul Catanzaro. Nella giornata successiva, le zebrette non ottennero la promozione matematica per via della sconfitta col Castrovillari. La matematica promozione in serie C1, per\u00f2, arriv\u00f2 nella giornata successiva, l'11 maggio 1997, al Pastena, nella penultima gara di campionato, che vide la Battipagliese affrontare il di fronte a 6000 spettatori. La Battipagliese non deluse le attese e vinse la gara per 2-1.\nNel 1997-1998 rimase in Serie C1 battendo ai play-out il Palermo. A partire dal 1998-99 la squadra retrocesse due volte consecutive che portarono il club in Serie D.\nGli anni duemila.\nAl termine della stagione 2004-2005, la Battipagliese retrocesse in Eccellenza e venne esclusa dai campionati per dissesto economico-finanziario.\nIl club venne rifondato, a seguito dell'acquisto del titolo sportivo della \"Rinascita Campagna Verde\", da parte di alcuni imprenditori del luogo, che la rifondarono con la denominazione di \"Rinascita Battipaglia\", ripartendo dal campionato di Eccellenza campana.\nDalla stagione 2007-2008, il club cambi\u00f2 denominazione in \"Associazione Sportiva Dilettantistica Battipagliese\", e sfior\u00f2 la promozione in Serie D perdendo i play off nazionali, dopo essersi classificata al secondo posto in campionato.\nNella stagione 2009-2010, la Battipagliese vinse il campionato e venne promossa in Serie D, dove ha giocato fino alla mancata iscrizione nell'estate 2015.\nDurante gli ultimi mesi della stagione sportiva 2015-16, che ha visto la citt\u00e0 di Battipaglia senza la propria squadra, l'imprenditore picentino Mario Palmentieri, gi\u00e0 proprietario del Real Pontecagnano Faiano, militante in Promozione campana, si \u00e8 accordato con l'ASD Orgoglio Battipagliese, associazione nata per il rilancio del calcio nella cittadina della Piana del Sele, per la creazione della \"Football Club Dilettanti Battipagliese 1929\", societ\u00e0 nata dal titolo dell'A.S.D. Real Aversana di Promozione e formata da ex dirigenti di locali compagini dilettantistiche quali Mario Pumpo e Carmine Guariglia, ex presidente della Real Stella Battipaglia.. Al primo anno di vita, la F.C.D. Battipagliese 1929 ha concluso al terzo posto il girone B di Eccellenza Campania, accedendo ai playoff e venendo eliminata in semifinale dall'Audax Cervinara. Nella stagione successiva le zebrette in estate vivono una vera e propria crisi societaria e dopo tre cambi di allenatore (Francesco Tudisco, Pasquale Santosuosso e infine Gerardo Viscido), l'addio di patron Palmentieri a gennaio e il ritorno della cordata guidata da Mario Pumpo e Carmine Guariglia, si salvano ai play-out, battendo il Picciola allo stadio \"Pastena\" per 3-1.\nColori e simboli.\nI colori ufficiali della Battipagliese sono il bianco e il nero e i simboli della squadra sono una zebra e il \"Castelluccio di Battipaglia\", simboli che compaiono sul logo ufficiale del club\nInno.\nL'inno ufficiale della Battipagliese \u00e8 \"Il cuore ti dar\u00f2\" inno scritto e cantato da Giovanni Coscia (in arte \"Gico\"), e presentato ai tifosi nel 2008;\nIl 3 agosto 2013, in occasione della presentazione della Battipagliese Calcio - anno sportivo 2013/2014, tenutasi in Piazza Amendola a Battipaglia, a conclusione di una selezione di brani cantati da diversi gruppi emergenti locali, \u00e8 stato scelto il nuovo inno ufficiale con il titolo \"Battipaglia Ultr\u00e0\", scritto e cantato dal gruppo musicale TRC di Battipaglia.\nStrutture.\nStadio.\nLa Battipagliese disputa le gare interne nello stadio \"Luigi Pastena\" dal 1988 il quale, in seguito a recenti interventi di ristrutturazione, ha un campo in erba sintetica di ultima generazione.\nIl suo campo storico \u00e8 lo stadio \"Sant'Anna\", situato nel rione S.Anna della Citt\u00e0, capofila della Piana del Sele.\nSpesso la Battipagliese ha dovuto cambiare terreno di gioco causa partita a porte chiuse e squalifiche del campo di lunga data.\nHa giocato nello Stadio Arechi di Salerno, la partita Battipagliese-Ebolitana, in seguito ai violenti scontri, avvenuti nella gara di andata della stagione 2009-2010.\nAl termine della stagione 2009-2010, la Battipagliese ha disputato alcuni incontri ufficiali allo stadio Sant'Anna, ritornandoci a giocare dopo 21 anni di assenza.\nPer la stagione 2010-2011, la Battipagliese ottenne l'autorizzazione dalla Lega Nazionale Dilettanti a disputare le gare interne allo Stadio Sant'Anna per via dei lavori di ristrutturazione del Pastena.\nAl termine della stagione 2011-2012, a lavori ultimati, la Battipagliese ritorna a giocare al Luigi Pastena.\nSociet\u00e0.\nLa societ\u00e0 \u00e8 stata rifondata nel 2016, a seguito del fallimento della Battipagliese Calcio 1929, avvenuto nell'estate del 2015; La Battipagliese Calcio a sua volta, aveva preso il posto nel 2005 della storica \"Unione Sportiva Battipagliese\". La rifondazione avvenne grazie ad un gruppo di imprenditori, a capo di Carmine Pagano come presidente, che decise di trasferire a Battipaglia il titolo sportivo del Rinascita Campagna Verde, militante nell'Eccellenza, per far ripartire il club da quella categoria. A seguito di tale operazione, la squadra assunse la denominazione di Rinascita Battipaglia, per poi diventare Associazione Sportiva Dilettantistica Battipagliese nel 2008.\nNella stagione sportiva 2013-2014, la societ\u00e0 \u00e8 stata invece gestita dal presidente Giuseppe Sabatino e dalla famiglia Procida nonch\u00e9 da altri imprenditori locali.\nNell'estate del 2014, il club campano passa nelle mani di Carmine Ferrara che si dimette da presidente gi\u00e0 dopo pochi mesi (il 15 dicembre 2014), lasciando la squadra in una grave crisi societaria, fino al fallimento dell'estate 2015.\nDopo un anno di inattivit\u00e0, nel 2016 \u00e8 la famiglia Palmentieri, gi\u00e0 a timone del Real Pontecagnano Faiano, a far rinascere il calcio a Battipaglia con l'acquisizione del titolo di Promozione della locale squadra del Real Aversana, in comunione con l'associazione Orgoglio Battipagliese.\nNasce cos\u00ec una nuova societ\u00e0 con la denominazione sociale di F.C.D. Battipagliese 1929, che nella nuova stagione sportiva 2016/2017 a seguito del ripescaggio si appresta a disputare il campionato di Eccellenza Campana. Dopo una crisi societaria nata nell'estate 2017, a gennaio 2018 il presidente Palmentieri lascia il club invischiato nella lotta per la salvezza e al suo posto torna la cordata guidata da Mario Pumpo e Carmine Guariglia.\nAllenatori e presidenti.\n\"Fonte:Laseried.com\"\nStatistiche e record.\nStatistiche di squadra.\n\"Statistiche aggiornate al 18 luglio 2016\"\nTifoseria.\nStoria.\nIl tifo organizzato a Battipaglia nasce ufficialmente nel 1975 con i ragazzi del Bar Diana e di Piazza della Repubblica.\nLa tifoseria della Battipagliese viene spesso etichettata come \"tifoseria nera\" per via della chiara matrice di destra e di estrema destra.\nIl primo gruppo ultras nacque nel 1980 con i \"Supporters 1980\". Nel 1984 nacquero i \"Violent Race\". Un anno dopo, nacque un gruppo ancor pi\u00f9 rappresentativo: gli \"Hell's Rebels\", noti anche con l'acronimo HRUB, famoso in tutta Italia. Il gruppo, nel corso della sua storia ha subito diverse scissioni (\"Forever Kaos\", 1988 e \"Dinamik Force 1996\" su tutti) ma l'integrit\u00e0 e sempre stata preservata fino al 2012, quando il gruppo ha deciso di sciogliersi. Nel 1990 nacquero i \"South Warriors\", gruppo ultr\u00e0 di Via del Centenario rimasto attivo per circa dieci anni, il cui simbolo era un bulldog."}
{"id": "2015003", "revid": "1305772", "url": "https://it.wikipedia.org/wiki?curid=2015003", "title": "Jankovi\u0107", "text": "Jankovi\u0107 \u00e8 un cognome serbo, diffuso anche in altri Paesi dell'ex-Jugoslavia, e pu\u00f2 riferirsi a:"}
{"id": "2015004", "revid": "38120", "url": "https://it.wikipedia.org/wiki?curid=2015004", "title": "Siamo fatti cos\u00ec - Esplorando il corpo umano", "text": ""}
{"id": "2015006", "revid": "287204", "url": "https://it.wikipedia.org/wiki?curid=2015006", "title": "Jankovic", "text": ""}
{"id": "2015009", "revid": "75435", "url": "https://it.wikipedia.org/wiki?curid=2015009", "title": "Esilio a Babilonia", "text": ""}
{"id": "2015011", "revid": "75435", "url": "https://it.wikipedia.org/wiki?curid=2015011", "title": "Apocalittico", "text": ""}
{"id": "2015019", "revid": "2153076", "url": "https://it.wikipedia.org/wiki?curid=2015019", "title": "A Hundred Million Suns", "text": "A Hundred Millions Suns \u00e8 il quinto studio album della band alternative rock britannica Snow Patrol, pubblicato nel 2008.\nIl disco \u00e8 stato prodotto da Jacknife Lee che in precedenza aveva gi\u00e0 lavorato con U2, R.E.M e Bloc Party."}
{"id": "2015020", "revid": "71814", "url": "https://it.wikipedia.org/wiki?curid=2015020", "title": "Registri di Stato Civile", "text": ""}
{"id": "2015024", "revid": "286031", "url": "https://it.wikipedia.org/wiki?curid=2015024", "title": "28\u00aa Brigata &quot;Mario Gordini&quot;", "text": ""}
{"id": "2015027", "revid": "1783371", "url": "https://it.wikipedia.org/wiki?curid=2015027", "title": "Droplaugarsona saga", "text": "La Droplaugarsona saga (in italiano: \"Saga dei figli di Droplaugr\") \u00e8 una saga degli Islandesi, scritta probabilmente in Islanda nei primi anni del XV secolo da autore sconosciuto. Questa saga narra la storia di Gr\u00edmr e Helgi figli di Droplaugr; questa coppia di fratelli compare anche nella \"Flj\u00f3tsd\u00e6la saga\", ed infatti parti della storia narrata nella \"Droplaugarsona saga\" si sovrappongono a quelle della \"Flj\u00f3tsd\u00e6la saga\", sebbene alcuni dettagli spesso differiscano tra le due versioni: ci\u00f2 non \u00e8 raro nelle saghe degli Islandesi."}
{"id": "2015029", "revid": "1573940", "url": "https://it.wikipedia.org/wiki?curid=2015029", "title": "Soci\u00e9t\u00e9 zoologique de France", "text": "La Soci\u00e9t\u00e9 zoologique de France (in italiano \"Societ\u00e0 zoologica di Francia\") \u00e8 una societ\u00e0 scientifica fondata nel 1876 per favorire la diffusione delle conoscenze sulla zoologia."}
{"id": "2015033", "revid": "114325", "url": "https://it.wikipedia.org/wiki?curid=2015033", "title": "Saga dei Droplaugarson", "text": ""}
{"id": "2015034", "revid": "114325", "url": "https://it.wikipedia.org/wiki?curid=2015034", "title": "Saga dei figli di Droplaugr", "text": ""}
{"id": "2015036", "revid": "114325", "url": "https://it.wikipedia.org/wiki?curid=2015036", "title": "Saga dei figli di Droplaug", "text": ""}
{"id": "2015037", "revid": "4175", "url": "https://it.wikipedia.org/wiki?curid=2015037", "title": "Divisione Nazionale 1940-1941", "text": "La Divisione Nazionale 1940-41 fu il 13\u00ba campionato nazionale italiano di rugby a 15 di prima divisione.\n e, dopo quattro stagioni consecutive di girone unico, torn\u00f2 alla formula a gironi separati, uno di 7 squadre e un altro di 6; le prime due classificate di ogni girone disputarono la semifinale, in gara unica in casa della seconda classificata.\nFu prevista anche una finale per il 3\u00ba posto e le gare di assegnazione del titolo si disputarono a Busto Arsizio.\nL' si aggiudic\u00f2 il suo 11\u00ba titolo, quarto consecutivo, battendo in finale il per 6-0; nella finale del terzo posto il GUF Milano batt\u00e9 per 9-0 i colleghi universitari di Bologna."}
{"id": "2015039", "revid": "339392", "url": "https://it.wikipedia.org/wiki?curid=2015039", "title": "United States Air Force Europe", "text": ""}
{"id": "2015042", "revid": "287204", "url": "https://it.wikipedia.org/wiki?curid=2015042", "title": "Heirok", "text": " \nHeirok \u00e8 una suddivisione dell'India, classificata come \"nagar panchayat\", di 2.445 abitanti, situata nel distretto di Thoubal, nello stato federato del Manipur. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 24\u00b0 32' 59 N e 94\u00b0 02' 51 E.\nSociet\u00e0.\nEvoluzione demografica.\nAl censimento del 2001 la popolazione di Heirok assommava a 2.445 persone, delle quali 1.206 maschi e 1.239 femmine. I bambini di et\u00e0 inferiore o uguale ai sei anni assommavano a 364, dei quali 185 maschi e 179 femmine. Infine, coloro che erano in grado di saper almeno leggere e scrivere erano 1.378, dei quali 818 maschi e 560 femmine."}
{"id": "2015045", "revid": "287204", "url": "https://it.wikipedia.org/wiki?curid=2015045", "title": "Traditional Knowledge Digital Library", "text": "La \"Biblioteca digitale della conoscenza tradizionale\", (in inglese: Traditional Knowledge Digital Library (TKDL)) \u00e8 un deposito della sapienza tradizionale.\nIstituita dal governo dell'India, il suo scopo \u00e8 proteggere la antica e tradizionale sapienza della nazione dallo sfruttamento indotto dalla biopirateria o dai brevetti non-etici.\nNella biblioteca sono gi\u00e0 stati immessi i dati di 65.000 formulazioni Ayurveda, 70.000 nel Unani e 3.000 nel Siddha, che sono disponibili in cinque lingue: Inglese, Tedesco, Francese, Spagnolo e Giapponese.\nI dati relativi a 7.000 formulazioni proveniente dall'Unani e dal Siddha, e circa 1.500 posture di Yoga, devono essere ancora incluse. L'intero processo sar\u00e0 verosimilmente completato nel Dicembre 2008.\nIl TKDG \u00e8 un progetto in collaborazione tra:\nIl progetto \u00e8 partito nel 2001 ed \u00e8 stato completato nel 2006.\nLa vasta conoscenza della medicina tradizionale indiana era formalizzata in lingue antiche come il sanscrito , l'hindi, l'arabo, il persiano, l'urdu e il tamil, che rendevano impossibile la verifica dei reclami da parte degli uffici brevetti internazionali. \nCos\u00ec, il governo indiano decise di digitalizzare i documenti e dif farli tradurre, aprendo l'accesso alla biblioteca agli uffici brevetti internazionali, tra cui l'European Patent Office (EPO), Giappone e Regno Unito, con riserva di una clausola di non divulgazione. Ci\u00f2 avrebbe consenti agli omologhi occidentali di bloccare il tentativo di deposito di brevetti nazionali e internazionali, relative a conoscenze, competenze e capacit\u00e0 che provengono dalla tradizione indiana ed ora appartengono al bene comune e al pubblico dominio.\nNel 2010, il ministro dell'ambiente indiano Jairam Ramesh ha stimato l'indicizzazione di oltre 34 milioni di pagine web ad un costo di 10 milioni di rupie, tutte disponibili in cinque lingue. Il governo pianific\u00f2 anche la creazione di un Registro della Biodiversit\u00e0 delle persone, al fine di documentare e tramandare una tradizione orale antica di vari secoli."}
{"id": "2015050", "revid": "851901", "url": "https://it.wikipedia.org/wiki?curid=2015050", "title": "Gran Premio motociclistico del Qatar 2005", "text": "Il Gran Premio motociclistico del Qatar 2005 corso il 1\u00ba ottobre, \u00e8 stato il quattordicesimo Gran Premio della stagione 2005 del motomondiale e ha visto vincere: la Yamaha di Valentino Rossi in MotoGP, Casey Stoner nella classe 250 e G\u00e1bor Talm\u00e1csi nella classe 125."}
{"id": "2015057", "revid": "110157", "url": "https://it.wikipedia.org/wiki?curid=2015057", "title": "Apostag", "text": "Apostag \u00e8 un comune dell'Ungheria situato nella provincia di B\u00e1cs-Kiskun, nell'Ungheria meridionale di 2.035 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 99,3% degli abitanti \u00e8 di etnia ungherese"}
{"id": "2015075", "revid": "228587", "url": "https://it.wikipedia.org/wiki?curid=2015075", "title": "Onda trasversale", "text": "Si ha un'onda trasversale quando le particelle del mezzo in cui si propaga l'onda oscillano perpendicolarmente alla direzione di propagazione. Sono onde trasversali quelle che si propagano, per esempio, sulle corde di una chitarra e di altri strumenti a corda.\nCaratteristiche.\nUn' onda trasversale \u00e8 un'onda in movimento che \u00e8 composta da oscillazioni che avvengono perpendicolari alla direzione del trasferimento di energia. Se un'onda trasversale si muove nella direzione positiva \"x\", le sue oscillazioni sono nelle direzioni sopra e sotto che giacciono nel piano \"y-z\".\nSe si fissa l'estremit\u00e0 di un nastro o corda e si tiene l'altra estremit\u00e0 nella mano, si possono creare onde trasversali muovendo la mano in su e gi\u00f9. Notate che si possono creare anche \"onde di lancio\" (\"launch waves\") muovendo la mano da un lato all'altro. Questo \u00e8 un punto importante. Ci sono due direzioni indipendenti in cui il moto accade che, in questo caso, sono \"y\" e \"z\", menzionate sopra. Inoltre, se accuratamente si muove la mano circolarmente in senso orario, si avranno \"onde di lancio\" che descrivono un'elica in movimento verso sinistra cos\u00ec come vengono via via propagate. Similarmente, se si muove la mano circolarmente in senso antiorario, si former\u00e0 al contrario un'elica in movimento verso destra. Questi fenomeni di moto \"simultaneo\" in due direzioni vanno oltre i tipi di onde che si possono creare sulla superficie dell'acqua; in generale un'onda su una corda pu\u00f2 essere a \"due dimensioni\". Le onde a due dimensioni trasversali mostrano un fenomeno chiamato polarizzazione. Un'onda prodotta muovendo con la mano una linea, su e gi\u00f9 per esempio, \u00e8 un'onda polarizzata linearmente, un caso speciale. Un'onda prodotta muovendo la mano circolarmente \u00e8 un'onda polarizzata circolarmente, un altro caso speciale. Se il moto non \u00e8 strettamente confinato in una linea o un circolo la mano potr\u00e0 descrivere un'ellisse e l'onda sar\u00e0 polarizzata ellitticamente.\nLe onde elettromagnetiche funzionano in questo stesso modo, sebbene sia pi\u00f9 difficile a vedersi, e sono anch'esse onde trasversali a due dimensioni. Si pu\u00f2 pensare a un raggio di luce come un qualcosa funzionante come le onde prodotte su una corda.\nQuesta natura a due dimensioni non dovrebbe essere confusa con i due componenti di un'onda elettromagnetica, campo elettrico e magnetico, che sono mostrati qui nel diagramma dell'onda elettromagnetica. Il diagramma dell'onda di luce mostra polarizzazione lineare. Ognuno di questi campi, elettrico e magnetico, mostra il comportamento dell'onda in due dimensioni trasversali, esattamente come le onde su una corda.\nL'animazione dell'onda sul piano trasversale mostrata \u00e8 anche un esempio di polarizzazione lineare. L'onda mostrata potrebbe avvenire sulla superficie dell'acqua.\nLe onde trasversali sono onde che hanno movimento perpendicolare alla direzione della vibrazione\nEsempi.\nEsempi di onde trasversali includono le onde sismiche S (secondarie), e il moto dei campi elettrico (E) e magnetico (M) in un'onda elettromagnetica; entrambi oscillano perpendicolarmente l'un l'altro come pure verso la direzione del trasferimento di energia. Quindi un'onda elettromagnetica consiste di due onde trasversali, essendo la luce visibile un esempio di onda elettromagnetica. Vedi lo spettro elettromagnetico per informazioni sui differenti tipi di onde elettromagnetiche.\nUna corda oscillante \u00e8 un altro esempio di onda trasversale; un esempio pi\u00f9 quotidiano potrebbe essere un'onda del pubblico (detta anche \"onda messicana\" o \"onda da stadio\")."}
{"id": "2015077", "revid": "1942768", "url": "https://it.wikipedia.org/wiki?curid=2015077", "title": "Ufficiale dell'anagrafe", "text": "L'ufficiale dell'anagrafe, nell'ordinamento italiano, \u00e8 l'organo competente a tenere l\"'anagrafe della popolazione residente\" (APR), nella quale sono registrate le relative alle singole persone, alle famiglie e alle convivenze, che hanno fissato nel comune la residenza, nonch\u00e9 le posizioni relative alle persone senza fissa dimora che hanno stabilito nel comune il proprio domicilio. \nDisciplina normativa.\nLa vigente disciplina dell'ufficiale dell'anagrafe \u00e8 contenuta nella legge 24 dicembre 1954, n. 1228 (\"\"Ordinamento delle anagrafi della popolazione residente\") e nel decreto del Presidente della Repubblica 30 maggio 1989, n. 223 (\"Approvazione del nuovo regolamento anagrafico della popolazione residente\"\").\nCompetenze.\nL'ufficiale dell'anagrafe \u00e8 preposto all'\"ufficio dell'anagrafe\", che deve essere presente in ogni comune. I comuni che hanno istituito pi\u00f9 uffici dello stato civile possono istituire pi\u00f9 uffici dell'anagrafe con la medesima competenza territoriale.\nUfficiale dell'anagrafe \u00e8 il sindaco in qualit\u00e0 di ufficiale del Governo o chi lo sostituisce (vicesindaco, assessore anziano, commissario prefettizio). Con l'approvazione del prefetto, pu\u00f2 delegare le relative funzioni o parte di esse:\nIl ruolo di ufficiale dell'anagrafe non va confuso con quello di ufficiale dello stato civile, anch'esso attribuito al sindaco.\nCompete inoltre all\"'ufficiale\", la tenuta dell'\"anagrafe degli italiani residenti all'estero\" (AIRE) e il rilascio di certificati di residenza e di stato di famiglia anagrafica, in base alle risultanze dei registri tenuti."}
{"id": "2015083", "revid": "71155", "url": "https://it.wikipedia.org/wiki?curid=2015083", "title": "S. Orsola Terme", "text": ""}
{"id": "2015088", "revid": "709565", "url": "https://it.wikipedia.org/wiki?curid=2015088", "title": "Episodi di Dollhouse (prima stagione)", "text": "La prima stagione della serie televisiva Dollhouse \u00e8 stata trasmessa negli Stati Uniti per la prima volta dall'emittente Fox dal 13 febbraio all'8 maggio 2009.\nIn Italia, \u00e8 stata trasmessa in prima visione sul canale satellitare Fox dal 3 settembre al 5 novembre 2009. In chiaro \u00e8 andata in onda su Cielo dal 16 marzo 2010.\nEpisodio speciale.\nOltre ai dodici episodi regolari che compongono la prima stagione televisiva andata in onda negli USA, \u00e8 stato realizzato un episodio speciale chiamato \"Epitaph One\", un episodio extra (considerabile come tredicesimo episodio della prima stagione) con una storia a s\u00e9 stante e che venne prodotto poich\u00e9 la 20th Century Fox richiedeva 13 episodi per il cofanetto DVD. \"Epitaph One\" \u00e8 stato venduto all'estero insieme agli episodi della prima stagione.\nRiscatto morale.\nTrama.\nEcho \u00e8 una degli \"Attivi\" (in inglese \"Actives\") nella pregiata quanto illegale Dollhouse. Attraverso il download nel suo cervello di diverse personalit\u00e0 a seconda delle necessit\u00e0 del cliente, Echo pu\u00f2 essere la ragazza perfetta per un romantico weekend, e il giorno dopo una dura ed efficiente negoziatrice specializzata in rapimenti.\nNel frattempo l'agente dell'FBI Paul Ballard sta cercando in tutti i modi di scoprire maggiori informazioni su questa Dollhouse. L'incarico ha gi\u00e0 distrutto il suo matrimonio ed ora minaccia seriamente la sua carriera, tuttavia pare non voglia fermarsi finch\u00e9 non avr\u00e0 scoperto la verit\u00e0.\nIl bersaglio.\nTrama.\nEcho viene ingaggiata come una dolce ragazza della porta accanto da un giovane cliente di nome Richard, ma il tranquillo weekend in campeggio si trasforma in un incubo quando il ragazzo si trasforma in un cacciatore ed Echo \u00e8 la sua preda. Nel frattempo l'agente Ballard riceve degli indizi sul passato di Echo, e le cicatrici della dottoressa Saunders hanno finalmente una spiegazione: pare che tutto, in qualche modo, sia da ricollegarsi a ci\u00f2 che accadde quando Alpha cerc\u00f2 di fuggire dalla Dollhouse.\nL'ultimo spettacolo.\nTrama.\nEcho questa volta diventa una corista per una giovane cantante di enorme successo che sta ricevendo minacce di morte da un fan troppo invadente e che, negli ultimi concerti, \u00e8 stata vittima di misteriosi incidenti. Il suo manager si rivolge quindi alla Dollhouse per assumere una ragazza che sia guardia del corpo e contemporaneamente abbia la fiducia di Rayna, e sventare cos\u00ec un probabile altro incidente.\nIn trappola.\nTrama.\nEcho diventa un'abile ladra che, insieme ad altri complici, si introducono in un caveau per rubare un'opera d'arte. Tutto fila liscio fino a quando uno degli uomini li tradisce e se ne va con il bottino lasciandoli chiusi nel caveau. Ad aggravare la situazione, c'\u00e8 il cervello di Echo che azzera l'identit\u00e0 acquisita per il colpo, tornando ad essere l'indifesa Echo che risiede nella Dollhouse: pare infatti che qualcuno abbia interferito sulle attivit\u00e0 cerebrali di Echo con un comando a distanza. Dopo tutto, sembra che Alpha non sia morto come tutti credono.\nFede.\nTrama.\nEcho questa volta diventa una ragazza cieca che deve infiltrarsi in una setta religiosa segreta che nasconde in realt\u00e0 un traffico di armi ed azioni illecite.\nEcho crede che sia stato Dio a dirle di raggiungere la comunit\u00e0 e soprattutto il suo leader, Jonas Sparrow. Echo davvero \u00e8 non vedente, ma attraverso delle microcamere installate nei suoi occhi sia Boyd che il leader della squadra di agenti riescono a vedere quello che Echo (non) vede. Nonostante i sospetti iniziali, Jonas accetta il nuovo membro del gruppo e cos\u00ec riusciamo ad avere prova della presenza delle armi, ma in pi\u00f9 egli stesso comincia a credere che ci sia la volont\u00e0 di Dio dietro a tutto. Ed \u00e8 cos\u00ec che quando anche gli agenti circondano la loro comunit\u00e0 Jonas rinchiude tutti in una chiesa a cui d\u00e0 fuoco: se la volont\u00e0 di Dio \u00e8 con loro non hanno nulla da temere. Nel frattempo Echo ha recuperato la vista in seguito ad un colpo (e di conseguenza le microcamere non funzionano pi\u00f9), ma nonostante il \"miracolo\" non crede nel sacrificio portato avanti da Jonas ma cerca di convincere tutti i credenti che si tratta solo di un suicidio di massa. Riesce a far scappare tutti, ma a quel punto Jonas sta per vendicarsi su di lei, quando interviene a sorpresa Dominic, capo della sicurezza della Dollhouse, che uccide Jonas ma lascia anche a morire la giovane 'active' che con questi suoi \"malfunzionamenti\" gli sta dando pi\u00f9 guai che altro. Boyd in extremis riesce a salvare la sua Echo ma le tv che nel frattempo sono sopraggiunte sul luogo sono testimoni della presenza di Echo e quindi della sua esistenza.\nDoppio inganno.\nTrama.\nEcho, come ogni anno nello stesso giorno, si trasforma nella perfetta moglie di un ricco uomo che ha perso l'amore della sua vita in un tragico incidente qualche anno prima. Grazie alle sue indagini l'agente Ballard riesce a scoprire il prossimo incarico di Echo e si presenta a casa dell'uomo, dove avviene il primo confronto diretto tra Echo e Paul.\nTuttavia le indagini dell'agente dell'FBI prendono una svolta quando Echo viene mandata da Adelle per affrontarlo: durante lo scontro Echo gli confessa di essere stata segretamente programmata affinch\u00e9 gli dica la verit\u00e0: ci sono almeno altre dozzine di Dollhouse in tutto il mondo, e lui da solo non pu\u00f2 nemmeno pensare di sconfiggerle, ma ora ha un alleato all'interno.\nEchi.\nTrama.\nEcho abbandona il suo \"incarico\" perch\u00e9 stranamente attirata verso il campus nelle vicinanze dove alcuni studenti, dopo essere venuti a contatto con una droga particolare, vengono spinti al suicidio. Il suo legame con il campus viene spiegato dai continui flashback di Echo della sua vita precedente come Caroline, quando ancora frequentava quella stessa universit\u00e0 e dove, dopo essersi infiltrata con il suo ragazzo per documentare esperimenti illeciti sugli animali, era stata costretta alla fuga, mentre il suo fidanzato veniva ferito in modo molto grave, forse mortale.\nMellie, intanto, afferma di voler prendere una pausa nella nascente relazione con Paul e di volersi allontanare per un po' di tempo da lui. La ragazza in effetti \u00e8 a sua volta un'incaricata della Dollhouse, dove rientra per offrire appoggio all'attivit\u00e0 di Echo e degli altri in servizio attivo.\nFerite aperte.\nTrama.\nEcho, Sierra, Victor e Mellie si risvegliano nella Dollhouse con gran parte delle caratteristiche delle loro personalit\u00e0 originarie. Fanno parte di un esperimento che ha il fine di evitare gli errori commessi in passato. In questo modo le dolls hanno, in poche ore, l'opportunit\u00e0 di soddisfare quei bisogni che potrebbero compromettere il loro comportamento durante gli incarichi. \u00c8 cos\u00ec che Mellie ricorda di avere una figlia, defunta, che va a visitare al cimitero; Sierra vuole affrontare l'uomo responsabile delle sue condizioni attuali; Victor riesce a conquistare l'amore di Sierra; ed Echo riesce a liberare tutti coloro che ritiene \"prigionieri\" della Dollhouse.\nLa spia.\nTrama.\nC'\u00e8 un traditore nella Dollhouse, e Sierra viene programmata per scoprirne l'identit\u00e0. Echo, che non ha ancora ricevuto nessun imprinting, capisce che c'\u00e8 qualcosa di storto nella Dollhouse, e che Topher ha le capacit\u00e0 di cambiare le persone, quindi chiede di poter essere d'aiuto. Echo viene cos\u00ec programmata per scoprire l'identit\u00e0 della spia all'interno della Dollhouse, mentre Sierra prosegue le sue indagini all'esterno.\nDominic, che in assenza di Adelle (combattuta dalla sua relazione con Victor) dirige la Dollhouse, si scoprir\u00e0 poi essere la spia.\nMellie ritorna a casa, da Paul, che riceve dalla ragazza notizie alquanto sorprendenti.\nUn'amica speciale.\nTrama.\nUna cara vecchia amica di Adelle viene trovata morta, apparentemente per un infarto, ma la donna godeva di ottima salute. Adelle quindi impianta ricordi e personalit\u00e0 della sua amica in Echo, per aiutarla a risolvere il misterioso caso di omicidio.\nAlla Dollhouse, intanto, Topher, come ogni anno per il suo compleanno, utilizza una active (Sierra) per fini personali.\nL'agente Paul Ballard, dopo la rivelazione di Mellie, indaga sul passato della ragazza e scopre che effettivamente appartiene ad una delle persone scomparse da anni.\nFuga dalla Dollhouse.\nTrama.\nEcho viene programmata per aiutare Susan, una bambina che ha subito un forte trauma, e utilizza la favola della Bella Addormentata proprio per aiutarla.\nQuesta stessa favola si riveler\u00e0 essere una metafora del futuro della stessa Echo. L'agente Ballard, infatti, deciso pi\u00f9 che mai a salvare Caroline e sconfiggere la Dollhouse, lascia Mellie che, disperata, viene recuperata dall'agente di sicurezza del quale \u00e8 sotto la custodia, e viene riportata alla Dollhouse. Quello che nessuno sa \u00e8 che Paul la sta seguendo, fino a scoprire la sede fisica della Dollhouse. Dopo alcune indagini, scopre l'identit\u00e0 dell'uomo che ha progettato l'intero edificio, un certo Stephen Kepler, che attualmente vive in un piccolo appartamento che non lascia mai.\nAlla sede, nel frattempo, Boyd riceve un piccolo driver indirizzato a Dominic: Adelle pensa che sia dell'NSA ma, essendo protetto da password, solo Dominic pu\u00f2 aprirlo. Dominic viene cos\u00ec ripreso dalla \"soffitta\", impiantato e risvegliato nel corpo di Victor: il messaggio recapitato non viene dall'NSA, ma da qualcun altro. Alpha.\nNonostante non sia proprio entusiasta all'idea di collaborare, soprattutto mettersi contro quelli della Dollhouse, Kepler viene \"convinto\" da Ballard ad aiutarlo ad introdursi nella Dollhouse, per poter liberare Caroline. L'uomo infatti riesce a disattivare gli allarmi, ma proprio quando Paul raggiunge Echo, viene sorpreso da Boyd e i due cominciano una lotta, entrambi per proteggere la ragazza.\nEcho intanto ha delle immagini in flashback in cui ricorda sia Ballard sia Boyd e, fidandosi pienamente di Boyd, lo aiuta a fermare Paul e a portarlo nell'ufficio di Adelle.\nMa non \u00e8 finita: l'identit\u00e0 di Alpha viene finalmente rivelata, che altri non \u00e8 che Kepler. Alpha raggiunge la dottoressa Saunders, che stava curando Victor, e sfigura prima il ragazzo e poi minaccia la donna perch\u00e9 richiami Echo. Echo, alla visione di Alpha, ricorda di averlo gi\u00e0 visto in passato ma nient'altro: Alpha la porta quindi nell'ufficio di Topher e le impianta i vecchi ricordi, e quando si risveglia, ricordandosi perfettamente del loro passato insieme, i due fuggono.\nLa numero uno.\nTrama.\nAlpha, con l'aiuto di Echo, rapisce una ragazza di nome Wendy e le porta entrambe al suo nascondiglio, perfettamente attrezzato.\nNel frattempo, mentre Ballard aiuta lo staff della Dollhouse e trovare e sconfiggere Alpha, la dottoressa Saunders si occupa di Victor e scopre di essere lei stessa una active, dal nome Whiskey, con l'imprinting del vero dottor Saunders, ucciso da Alpha durante la sua fuga anni fa.\nAl suo laboratorio, Alpha mette l'imprinting di Caroline nel cervello di Wendy; quando arriva il turno di Echo, Alpha programma un mix composito di tutti gli impieghi precedenti di Echo, una nuova personalit\u00e0 che chiama Omega. Quando l'imprinting \u00e8 terminato, Alpha si aspetta che Echo/Omega uccida Wendy/Caroline, come parte della sua \"ascensione\" ad active superiore, ma la ragazza si volta invece verso Alpha stesso, che a sua volta uccide Wendy e minaccia di distruggere l'unico supporto che contiene l'imprinting originale di Caroline. Adelle tuttavia \u00e8 sicura che riusciranno a fermarlo, soprattutto ora che Ballard \u00e8 il loro nuovo consigliere per la sicurezza.\nTuttavia, nelle condizioni di contratto di Ballard era inclusa la liberazione di November, in quanto i suoi impegni sono stati rispettati.\nEpitaph One.\nTrama.\nLos Angeles, 2019. In dieci anni la tecnologia \u00e8 sfuggita di mano e ora qualsiasi persona pu\u00f2 essere azzerata a distanza, causando un vero e proprio scenario apocalittico. Un gruppetto di sopravvissuti, che conservano ancora la loro personalit\u00e0 originale, cercando riparo si imbatte nell'edificio della Dollhouse, ormai in disuso da tempo. Il gruppo \u00e8 formato da Mag (Felicia Day), Zone, Griff, Lynn, una bambina di nome Iris e da suo padre, purtroppo azzerato prima di riuscire a mettersi al riparo. Mag e gli altri vogliono scoprire come la tecnologia abbia portato alla fine del mondo, e impiantano diversi ricordi nella mente del padre di Iris per ottenere informazioni. Ma incontrano Whisky, ancora nascosta nel fatiscente edificio, l'unica a sapere dove si trovi l'Attiva Echo/Caroline e che possa condurli a un luogo noto come \"Safe Haven\"..."}
{"id": "2015095", "revid": "122316145", "url": "https://it.wikipedia.org/wiki?curid=2015095", "title": "Villa Wolkonsky", "text": "Villa Wolkonsky \u00e8 la residenza ufficiale dell'ambasciatore britannico in Italia. Si trova a Roma, immersa in una propriet\u00e0 che copre undici ettari della collina dell'Esquilino, appena dentro le Mura Aureliane, non lontano dalla Basilica di San Giovanni in Laterano.\nNell'antichit\u00e0.\nAl suo interno si trovano le trentasei arcate dell'acquedotto di Nerone, costruito dall'imperatore come raccordo all'Acquedotto Claudio del 52 d.C. per rifornire con l'acqua proveniente da Subiaco la Domus Aurea ed il ninfeo presso il tempio del Divo Claudio. Sono presenti anche tombe romane.\nRicettacolo della \"moles ruderum\" fatta rimuovere da papa Ilaro nell'erigere l'oratorio della S. Croce (nonch\u00e9 del livellamento del \"terreno circostante l'impianto ottagono del battistero\", un trentennio dopo, in occasione della ristrutturazione ad opera di papa Sisto III), questa zona di Roma rimase pressoch\u00e9 deserta per secoli, esclusa la presenza dall'VIII al XIV secolo della chiesa e dell'ospedale di San Niccol\u00f2. Intorno al 1400 venne costruita in una delle arcate un piccolo edificio di probabile uso agricolo, essendo allora la zona in piena campagna; nel 1551 la propriet\u00e0 era descritta come posseduta da Camillo Rustici e Lorenzo Corvini, in un'area tutta tenuta a vigne.\nL'ulteriore sbancamento e livellamento il \"campus Lateranensis\" (\"per ingrandire i confini del quale fu comperata la vigna di Gherardo Ranghetti\" nel 1598) port\u00f2 nell'area, orograficamente appartenente all'Esquilino, ulteriore rinterro proveniente dalle pendici del Celio.\nIn documenti del XVIII secolo si parla di una \"vigna Falcone\" e nel secolo successivo vengono citati degli orti appartenenti agli eredi di Gian Giacomo Aquaroni.\nI Wolkonsky.\nAgli inizi dell'Ottocento questa zona era ancora impiegata con usi agricoli, quando venne acquistata da Aleksandr Michajlovi\u010d Belosel'skij-Belozerskij, che era diventato ambasciatore russo presso la corte sabauda a Torino. La figlia Zinaida Aleksandrovna Belosel'skaja, nel 1811, spos\u00f2 a San Pietroburgo il principe Nikita Grigor'evi\u010d Volkonskij, aiutante di campo dello Zar Alessandro I di Russia; solo nove anni dopo giunse a Roma per la prima volta, immergendosi nella vita culturale della citt\u00e0. Rimastavi tre anni, la principessa Zinaida torn\u00f2 a Mosca: la lasci\u00f2 nel 1829, morto lo zar Alessandro I, per stabilirsi di nuovo a Roma dove si dedic\u00f2 alla propriet\u00e0 regalatale dal padre.\nIncaric\u00f2 l'architetto romano Giovanni Azzurri di costruire una piccola villa che comprendesse tre arcate dell'acquedotto e giunse ad un accordo col governo papalino per poter restaurare i ruderi dell'acquedotto, riuscendo cos\u00ec a trasformare i terreni, ai suoi due lati, in un giardino romantico, piantumandolo con roseti (Fanny Mendelssohn, sorella del compositore Felix Mendelssohn, parl\u00f2 di un giardino con milioni di rose), siepi e varie specie arboree, e tracciando due sentieri che si snodavano probabilmente uno nei pressi dell'acquedotto e l'altro del boschetto che aveva fatto piantare. Dispose tra le piante e le siepi svariate statue, grandi anfore, urne e frammenti romani nel giardino, ripar\u00f2 le arcate incorporandoli in grotte artificiali costruite sotto il livello del suolo ed eresse una colonna in granito rosso scuro su cui pose un busto dello zar Alessandro I. Durante questi primi anni la villa venne utilizzata come \"buen retiro\" dalla principessa, rispetto alle altre sue propriet\u00e0 nel centro cittadino, presso la Fontana di Trevi.\nNella villa e nei suoi giardini si riunivano per serate e feste le principali personalit\u00e0 residenti o di passaggio a Roma: Stendhal, Walter Scott, James Fenimore Cooper e Gogol' (che ebbe l'intuizione per il suo \"Le anime morte\" proprio in una grotta del giardino), Glinka e Donizetti, con cui la principessa, buona musicista, suon\u00f2 assieme.\nPoco prima del 1830 la principessa divenne cattolica ed il nuovo zar non era disposto ad esentarla dalle leggi contro le propriet\u00e0 dei cattolici: non disposta ad abiurare, torn\u00f2 a Roma in una sorta di esilio volontario. Salvo un breve ritorno in patria nel 1839 per sbrigare alcuni affari privati, pass\u00f2 il resto della vita nella capitale romana. Morto il marito nel 1844, Zinaida abbandon\u00f2 la villa per dedicarsi una vita pi\u00f9 ritirata e caritatevole, venendo infine sepolta alla morte nel 1862 nella chiesa di Santi Vincenzo e Anastasio presso la fontana di Trevi. La propriet\u00e0 fu ereditata dal figlio Aleksandr, che scav\u00f2 delle tombe romane oltre l'acquedotto, ed alla sua morte dalla marchesa Nadia Campanari, discendente di uno dei due figli adottati da Aleksandr.\nI Campanari.\nNel 1883 secondo l'edizione di Augustus Hare \"Walks in Rome\" la villa aveva ancora un magnifico giardino, con una vista che spaziava su tutta la campagna romana fino alla Sabina e ai Colli Albani: a suo dire il giardino poteva essere visitato il mercoled\u00ec ed il sabato, su permesso del proprietario. In realt\u00e0 i Campanari avevano gi\u00e0 venduto gran parte dei terreni facenti parte della propriet\u00e0, approfittando del rapido sviluppo urbano della zona, tanto che nel 1886 il ministro della pubblica istruzione, Ruggero Bonghi, ag\u00ec in modo da impedire ulteriori vendite di terreno. Oramai per\u00f2 i giardini avevano perso gran parte del loro splendore originario ed anche il panorama era stato oscurato dalle nuove edificazioni dell'epoca umbertina.\nIntorno alla fine del XIX secolo i Campanari poterono costruire una nuova villa nella parte meridionale della propriet\u00e0, da affittare a vari inquilini; secondo la \"Guida Baedeker\" del 1904, i giardini erano visitabili di marted\u00ec e nelle mattine di sabato. Nel 1922 la famiglia Campanari vendette la villa al governo tedesco e la casa divenne la nuova residenza dell'ambasciatore tedesco, alla ripresa dei rapporti diplomatici con l'Italia interrotti con la Prima guerra mondiale.\nAmbasciata tedesca.\nNel corso dei circa dieci anni successivi l'aggiunta di due ali e di un ulteriore piano raddoppiarono quasi la metratura dell'edificio; vennero installati sistemi di ventilazione artificiale, fu costruita una piscina chiusa nella parte inferiore del giardino, ingrandito il villino secondario e costruita un'altra residenza presso l'ingresso della propriet\u00e0 per il personale. Si ebbero dei lavori per rendere di nuovo il giardino sontuoso come un tempo tanto da renderlo \"un'oasi di pavoni, rose e di uccellini\", come scrive Raleigh Trevelyan nel suo libro \"Roma 1944\". Nel biennio 1942-1943 furono ristrutturati con ampio uso di marmo l'ingresso, la sala da pranzo e la sala da ballo.\nNel 1943, con l'occupazione tedesca dell'Italia, la villa smise di essere formalmente un'ambasciata; uno degli ufficiali catturati dopo aver fronteggiato gli invasori a Porta San Paolo ricorda di essere stato recluso nei locali della villa, mentre altri militari e civili venivano detenuti nella vicina famigerata prigione di via Tasso. I locali di Via Tasso erano la \"d\u00e9pendance\" dell'Ambasciata a disposizione dell'addetto culturale tedesco. Dopo la liberazione di Roma nel 1944 il governo italiano la sequestr\u00f2 tenuto conto del suo uso per scopi non-diplomatici e, finita la guerra, divenne preda bellica e poi fece parte dei beni considerati come riparazione dalla Commissione Alleata di Controllo. Per un breve periodo fu occupata dalla Legazione Svizzera e dalla Croce Rossa Italiana.\nAmbasciata inglese.\nNel 1946 l'ambasciata britannica - che si trovava a villa Bracciano in via XX Settembre - fu distrutta da un attentato terroristico di matrice sionista attuato dall'Irgun; il governo italiano mise quindi subito a disposizione del personale britannico villa Wolkonsky, che da allora divenne sede dell'ambasciata. Nel 1951 il governo inglese ne acquist\u00f2 formalmente la propriet\u00e0. Villa Wolkonsky divenne residenza ufficiale dell'ambasciatore e la Cancelleria venne installata nella villetta della principessa Zenaide, quella costruita tra gli archi dell'acquedotto e gi\u00e0 ingrandita durante il periodo tedesco.\nNel 1956 il crollo di pietre dalle rovine romane, presso la cancelleria, rese necessaria un vasto piano di riparazioni ai 366 metri dell'acquedotto che passano nella villa: i lavori vennero effettuati dal Ministero dei lavori pubblici britannico, dal 1958 al 1960, sotto la supervisione di Aubrey Bailey. L'acquedotto fu reso sicuro, ma i lavori furono svolti in modo da non alterare il suo aspetto, quello di una rovina romantica coperta di crepe e rose rampicanti.\nNel 1971 la nuova cancelleria, progettata da sir Basil Spence, venne terminata e gli uffici dell'ambasciata tornarono nella zona di Porta Pia. L'ipotesi di dismettere la propriet\u00e0 fu abbandonata dopo che, in colloqui con l'amministrazione comunale, emerse che mettere la villa sul mercato avrebbe creato \"una forte pressione pubblica e politica per espropriare l'intero sito\" per metterlo a disposizione della cittadinanza romana come spazio pubblico all'aperto. La villa, la residenza del ministro e le costruzioni minori sono state rinnovate negli ultimi anni ed oggi ospitano il personale di ambasciata.\nOggi la villa \u00e8 spesso impiegata per seminari e \"workshop\" ed inoltre \u00e8 affittata per eventi di qualificate organizzazioni di carattere accademico o commerciale. I vasti giardini sono inoltre gli ambienti dove si svolge l'annuale festa per il compleanno della Regina, festivit\u00e0 nazionale britannica. Un recente censimento delle piante e degli alberi ha elencato la presenza di circa 200 specie vegetali differenti."}
{"id": "2015097", "revid": "287204", "url": "https://it.wikipedia.org/wiki?curid=2015097", "title": "Khongman", "text": " \nKhongman \u00e8 una suddivisione dell'India, classificata come \"census town\", di 5.465 abitanti, situata nel distretto di Imphal Est, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 46' 40 N e 93\u00b0 57' 37 E.\nSociet\u00e0.\nEvoluzione demografica.\nAl censimento del 2001 la popolazione di Khongman assommava a 5.465 persone, delle quali 2.621 maschi e 2.844 femmine. I bambini di et\u00e0 inferiore o uguale ai sei anni assommavano a 501, dei quali 237 maschi e 264 femmine. Infine, coloro che erano in grado di saper almeno leggere e scrivere erano 4.145, dei quali 2.183 maschi e 1.962 femmine."}
{"id": "2015112", "revid": "767487", "url": "https://it.wikipedia.org/wiki?curid=2015112", "title": "Brennende Liebe", "text": "Brennende Liebe (ted. \"Amore che brucia\") \u00e8 il secondo singolo tratto dall'ottavo album del gruppo musicale industrial metal tedesco OOMPH!.\nSonja Kraushofer dei L'\u00c2me Immortelle partecipa sia nel featuring sia nel videoclip. La copertina riprende lo stile del singolo precedente, ovvero ritraendo la band in uno screenshot tratto dal video.\nVideo musicale.\nIl videoclip \u00e8 basato sul film \"La moglie di Frankenstein\" (1935). Dero, Crap e Flux sono degli scienziati che lavorano in un castello per riportare persone in vita. Loro hanno gi\u00e0 creato un essere simile al mostro di Frankenstein e ora stanno lavorando per crearne uno femmina. Nel video il mostro maschio lavora come assistente e erroneamente prende il cervello sbagliato per il mostro femmina. Quando quest'ultima \u00e8 stata riportata in vita, lei si innamora con il mostro maschio e comanda di uccidere i suoi creatori (la band)."}
{"id": "2015115", "revid": "1048993", "url": "https://it.wikipedia.org/wiki?curid=2015115", "title": "Netiva Ben-Yehuda", "text": " \nGi\u00e0 soldato d'assalto nella Palmach, i suoi scritti l'hanno resa una delle sue pi\u00f9 famose attiviste.\nBiografia.\nFiglia di Baruch Ben-Yehuda, professore di matematica e direttore generale del primo Ministero dell'Istruzione israeliano, si un\u00ec alla Palmach quando aveva solo 19 anni e venne addestrata in demolizione, brillatura di esplosivi, topografia e ricognizione. I suoi compiti militari principali includevano il trasferimento di munizioni, la scorta a convogli, l'addestramento di reclute. Comand\u00f2 un'unit\u00e0 di artificieri e combatt\u00e9 nella guerra arabo-israeliana del 1948. Venne anche prescelta come candidata alle Olimpiadi nel lancio del disco, ma una ferita al braccio le imped\u00ec di svolgere una carriera atletica.\nBen-Yehuda lasci\u00f2 l'esercito nel 1949 e and\u00f2 a studiare presso la \"Bezalel Academy of Art and Design\" a Gerusalemme e in seguito spost\u00f2 i suoi studi a Londra. Ritornata poi a Gerusalemme, svolse studi in filosofia ebraica presso l'Universit\u00e0 Ebraica. Recentemente ha condotto un programma radiofonico alla radio israeliana nazionale.\nBen Yehuda lha lavorato come consulente editoriale realizzando una serie di libri di testimonianze dirette sulla storia d'Israele. Le opere di Ben Yehuda si concentrano su due temi: le sue esperienze prima, durante e dopo la Guerra d'Indipendenza israeliana\u00a0\u2013 e la cura e redazione di dizionari che mirano ad arricchire i lessici della lingua ebraica. Il suo vocabolario di \"gergo ebraico\", scritto insieme al romanziere Dahn Ben-Amotz, \u00e8 un utile libro di consultazione ma anche un divertente compendio umoristico.\n\u00c8 morta nel 2011 all'et\u00e0 di 82 anni.\nCitazioni.\nSul tema della Palmach: \u00abNon penso sia mai esistito al mondo un movimento sotterraneo dove lo sciovinismo maschilista abbia trionfato cos\u00ec potentemente e cos\u00ec orgogliosamente.\u00bb\nBibliografia.\n(opere pubblicate in ebraico):"}
{"id": "2015120", "revid": "167080", "url": "https://it.wikipedia.org/wiki?curid=2015120", "title": "Tolomeo Cherauno", "text": ""}
{"id": "2015122", "revid": "188668", "url": "https://it.wikipedia.org/wiki?curid=2015122", "title": "Parlamento Britannico", "text": ""}
{"id": "2015132", "revid": "451735", "url": "https://it.wikipedia.org/wiki?curid=2015132", "title": "DeMarco Johnson", "text": ""}
{"id": "2015139", "revid": "729019", "url": "https://it.wikipedia.org/wiki?curid=2015139", "title": "Legio XIII (Cesare)", "text": "La legio XIII era un'unit\u00e0 militare romana di epoca tardo repubblicana, che sembra sia stata formata da Gaio Giulio Cesare nell'anno 57 a.C. Arruolata per combattere in Gallia, prese parte alla sua conquista dal secondo anno di guerra.\nStoria.\nLa Legio XIII fu creata da Giulio Cesare nel 57 a.C., tra gli abitanti della Gallia Cisalpina, in vista della campagna contro le popolazioni belgiche, in uno dei suoi primi interventi nei conflitti interni alle popolazioni galliche. Durante la successiva campagna, la legione partecip\u00f2 alla battaglia del Sabis contro i Nervi, ed alcuni anni pi\u00f9 tardi all'assedio di Gergovia ed alla decisiva battaglia di Alesia.\nDopo le campagne in Gallia, il Senato romano rifiut\u00f2 il secondo consolato a Cesare, intimandogli di abbandonare il comando delle legioni e di ritornare a Roma per affrontare il giudizio del senato. Costretto a decidere se abbandonare la carriera politica o causare una nuova guerra civile, Cesare decise di attraversare il Rubicone con la sola \"legio\" XIII, dando inizio ad una nuova guerra contro la fazione degli ottimati.\nLa legione rimase sempre fedele a Cesare durante la guerra civile contro la fazione senatoriale guidata da Gneo Pompeo Magno e fu sempre attiva durante l'intero conflitto, combattendo a fianco del suo generale, forse a Durazzo ed a Farsalo nel 48 a.C. La legione prese parte alla battaglia di Tapso del 46 a.C. e alla successiva di Munda del 45 a.C. Dopo quest'ultima battaglia, Cesare potrebbe averla sciolta, con l'assegnazione di terra in Italia (a Spello), oppure potrebbe essere rimasta ancora attiva nel decennio successivo.\nIn questa seconda ipotesi, subito dopo l'assassinio di Cesare del 44 a.C., giur\u00f2 fedelt\u00e0 ad Ottaviano e con lo stesso rimase (forse \"ri-formata\" dal 41-40 a.C.) fino alla battaglia di Azio del 31 a.C., in seguito alla quale sembra sia confluita nella XIII \"Gemina\" (forse insieme ad una seconda legio XIII)."}
{"id": "2015140", "revid": "287204", "url": "https://it.wikipedia.org/wiki?curid=2015140", "title": "Kumbi", "text": " \nKumbi \u00e8 una suddivisione dell'India, classificata come \"nagar panchayat\", di 7.947 abitanti, situata nel distretto di Bishnupur, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 25' 35 N e 93\u00b0 47' 52 E.\nSociet\u00e0.\nEvoluzione demografica.\nAl censimento del 2001 la popolazione di Kumbi assommava a 7.947 persone, delle quali 3.994 maschi e 3.953 femmine. I bambini di et\u00e0 inferiore o uguale ai sei anni assommavano a 1.039, dei quali 517 maschi e 522 femmine. Infine, coloro che erano in grado di saper almeno leggere e scrivere erano 5.014, dei quali 2.822 maschi e 2.192 femmine."}
{"id": "2015141", "revid": "490388", "url": "https://it.wikipedia.org/wiki?curid=2015141", "title": "Pikachurina", "text": "La pikachurina, conosciuta anche come AGRINL ed EGFLAM (\"EGF-like, fibronectin type-III and laminin G-like domain-containing protein\"), \u00e8 una proteina che nell'uomo \u00e8 codificata dal gene \"EGFLAM\". \nLa pikachurina \u00e8 una proteina distroglicana-interattiva che svolge un ruolo essenziale nelle interazioni tra i fotorecettori e i dendriti bipolari. Il legame con il distroglicano (DG) dipende da diversi fattori (glicosilazione di DG, presenza di cationi bivalenti e presenza di altre proteine).\nUn rapporto non corretto tra pikachurina e DG \u00e8 associato alla distrofia muscolare che spesso coinvolge le anomalie oculari. \nScoperta e nome.\nLa pikachurina \u00e8 proteina retinale extracellulare descritta per la prima volta nel 2008 in Giappone da un team di ricercatori capeggiato da Shigeru Sato e chiamata pikachurina in onore del Pok\u00e9mon Pikachu. Fu scelto tale nome per i movimenti fulminei e dagli effetti di una scossa elettrica.\nFunzione.\nLa pikachurina \u00e8 colocalizzata sia con distrofina che con distroglicano e ha un ruolo essenziale nelle interazioni tra i fotorecettori, le sinapsi a nastro e i dendriti bipolari.\nApplicazioni terapeutiche.\nDato che la pikachurina sembra aumentare le capacit\u00e0 visive, il team di Sato dell'Istituto di Bioscienza di Osaka \u00e8 convinto che la proteina possa essere utilizzata per sviluppare un trattamento per la retinite pigmentosa e altri problemi alla vista."}
{"id": "2015146", "revid": "1783371", "url": "https://it.wikipedia.org/wiki?curid=2015146", "title": "Egils saga", "text": "L'Egils saga Skallagr\u00edmssonar (\"Saga di Egill Skallagr\u00edmsson\"), o semplicemente Egils saga, \u00e8 un poema epico/saga degli Islandesi scritta forse da Snorri Sturluson (1178-1241) in Islanda probabilmente tra il 1220 e il 1240; essa \u00e8 un importante esempio di saga, e molto ci dice sulla fine dell'Epoca vichinga. La saga narra la vita di Egill Skallagr\u00edmsson, un contadino islandese che divenne un vichingo e uno scaldo; gli studiosi islandesi si riferiscono comunemente alla saga come alla Egla.\nContenuto.\nLa saga copre un ampio periodo di tempo, cominciando in Norvegia nell'850 con la vita del nonno di Egill, \u00dalfr (chiamato \"Kveld\u00falfr\", \"Lupo della sera\"), e dei suoi due figli, \u00de\u00f3r\u00f3lfr, un gran guerriero con una complicata relazione con re Haraldr di Norvegia, e Skallagr\u00edmr Kveld\u00falfsson, il padre di Egill. Viene detto che Kveld\u00falfr era un mutaforma, e che il suo nome derivava dal fatto che dopo il tramonto egli si trasformava in un lupo; la genealogia fornita all'inizio della saga mostra che la famiglia aveva una qualche discendenza dagli orchi, dando cos\u00ec un temperamento violento ai suoi discendenti. Dopo la morte di \u00de\u00f3r\u00f3lfr, dovuta alla rottura della sua alleanza con re Haraldr (anche se non per colpa di \u00de\u00f3r\u00f3lfr), Skallagr\u00edmr e suo padre Kveld\u00falfr scapparono dalla Norvegia per insediarsi in Islanda; Skallagr\u00edmr visse in pace come contadino e fabbro a Borg \u00e1 M\u00fdrum, dove i suoi figli Egill e \u00de\u00f3r\u00f3lfr (cos\u00ec chiamato dal nome dello zio) crebbero.\nLa storia continua con l'infanzia di Egill, che fa presagire la sua futura tendenza alla ribellione; la pace della famiglia \u00e8 nuovamente perduta poich\u00e9 la societ\u00e0 \u00e8 minacciata dalle pericolose attitudini di Egill: egli fomenta l'odio con il suo primo omicidio, avvenuto a colpi d'ascia all'et\u00e0 di sei anni. La storia prosegue raccontando i viaggi di Egill in Scandinavia e Inghilterra e la sua personale faida contro re Erik il Sanguinario. Sono presenti anche vivide descrizioni delle altre sue battaglie e amicizie, dei suoi rapporti con la famiglia (da sottolineare la sua gelosia e tuttavia il suo fraterno amore per il fratello maggiore, \u00de\u00f3r\u00f3lfr), la sua et\u00e0 sempre pi\u00f9 avanzata, il destino del suo stesso figlio \u00deorsteinn (battezzato una volta che il Cattolicesimo fu giunto in Islanda) e degli altri suoi figli, che al loro volta ebbero molti altri figli. La saga termina intorno all'anno 1000 e copre molte generazioni.\nLa saga segue Egill attraverso i vari stadi della sua vita, la maggior parte dei quali sono punteggiati di battaglie, ed Egill narra virtualmente la sua stessa vita con frequenti segmenti poetici. Egill grazie al suo coraggio e alla sua intelligenza riesce a sopravvivere a intrighi e a guerre. La sua persona colpisce per il temperamento e per l'aspetto terrificante che in tarda et\u00e0 \u00e8 stato aggravato da una sordit\u00e0 e una cecit\u00e0. Prima che Egill muoia provvede a nascondere il suo tesoro d'argento presso Mosfellsb\u00e6r, dando vita alla leggenda del Silfur Egils (\"L'Argento di Egill\").\nIl personaggio di Egill \u00e8 molto ambiguo. La sua natura sfaccettata riflette le ambivalenti qualit\u00e0 della sua famiglia, una famiglia di persone che sono insieme orribili e magnifiche oltre ogni dire; una famiglia con un passato di \"mutaforma\" che diventano improvvisamente matti, violenti e crudeli, sebbene possano in altri momenti essere saggi e prudenti; una famiglia che non si sottomise mai al volere dei re, n\u00e9 stette in aperta ribellione. L'ambiguit\u00e0 del personaggio si riflette anche nelle convenzioni di narrazione del testo, una narrazione altamente ambivalente popolata da personaggi con nomi simili o identici, che vivono varie permutazioni della stessa storia o di storie simili. I due affascinanti \u00de\u00f3r\u00f3lfr muoiono eroicamente, mentre i loro fratelli Skallagr\u00edmr ed Egill muoiono entrambi in tarda et\u00e0, Egill addirittura ottantenne, dopo aver sepolto per dispetto le loro ricchezze in lande desolate. I discendenti di Kveld\u00falfr si ritrovarono coinvolti in due complicate faide per l'eredit\u00e0, una volta respingendo le richieste di un figlio illegittimo avuto da un secondo matrimonio, e un'altra volta esigendo terre a vantaggio di un altro figlio illegittimo nato in circostanze simili.\nL\"'Egils saga\" \u00e8 considerata tra le migliori saghe degli Islandesi, insieme alla \"Nj\u00e1ls saga\", la \"Grettis saga\" e la \"Laxd\u0153la saga\"."}
{"id": "2015147", "revid": "114325", "url": "https://it.wikipedia.org/wiki?curid=2015147", "title": "Egils saga Skallagr\u00edmssonar", "text": ""}
{"id": "2015148", "revid": "4175", "url": "https://it.wikipedia.org/wiki?curid=2015148", "title": "European Challenge Cup 2008-2009", "text": "La European Challenge Cup 2008-09 (; ) fu la 13\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 6 federazioni (, , , Italia, e ).\nIl torneo fu vinto dal , che nella finale di Londra batt\u00e9 15-3 i francesi del al termine di una partita senza mete, nervosa e frammentata, costellata da un'ammonizione per parte e un'espulsione a carico della squadra dell'Is\u00e8re.\nGli inglesi guadagnarono anche la promozione nella Heineken Cup successiva.\nFormula.\nLa formula del torneo, fissata nel 2005 con il ritorno alla fase a gironi, prevedeva che le 20 squadre fossero divise in 5 gironi da quattro squadre ciascuno.\nIn ognuno di tali gironi ogni squadra dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno dei cinque gruppi pi\u00f9 le migliori seconde in ordine di punteggio.\nLe migliori otto accedettero ai quarti di finale, e le vincitrici si affrontarono per le semifinali.\nLa finale si tenne al Twickenham Stoop Stadium di Londra, in Inghilterra."}
{"id": "2015149", "revid": "287204", "url": "https://it.wikipedia.org/wiki?curid=2015149", "title": "Egils saga Skallagrimssonar", "text": ""}
{"id": "2015150", "revid": "7969", "url": "https://it.wikipedia.org/wiki?curid=2015150", "title": "Dracula 3000", "text": ""}
{"id": "2015151", "revid": "114325", "url": "https://it.wikipedia.org/wiki?curid=2015151", "title": "Egils saga Skalla-Gr\u00edmssonar", "text": ""}
{"id": "2015153", "revid": "287204", "url": "https://it.wikipedia.org/wiki?curid=2015153", "title": "Egils saga Skalla-Grimssonar", "text": ""}
{"id": "2015155", "revid": "114325", "url": "https://it.wikipedia.org/wiki?curid=2015155", "title": "Egla", "text": ""}
{"id": "2015156", "revid": "114325", "url": "https://it.wikipedia.org/wiki?curid=2015156", "title": "Saga di Egill", "text": ""}
{"id": "2015157", "revid": "114325", "url": "https://it.wikipedia.org/wiki?curid=2015157", "title": "Saga di Egill Skallagr\u00edmsson", "text": ""}
{"id": "2015160", "revid": "287204", "url": "https://it.wikipedia.org/wiki?curid=2015160", "title": "Saga di Egill Skallagrimsson", "text": ""}
{"id": "2015161", "revid": "114325", "url": "https://it.wikipedia.org/wiki?curid=2015161", "title": "Saga di Egill Skalla-Gr\u00edmsson", "text": ""}
{"id": "2015162", "revid": "287204", "url": "https://it.wikipedia.org/wiki?curid=2015162", "title": "Saga di Egill Skalla-Grimsson", "text": ""}
{"id": "2015163", "revid": "114325", "url": "https://it.wikipedia.org/wiki?curid=2015163", "title": "Saga di Egill figlio di Skallagr\u00edmr", "text": ""}
{"id": "2015164", "revid": "287204", "url": "https://it.wikipedia.org/wiki?curid=2015164", "title": "Saga di Egill figlio di Skallagrimr", "text": ""}
{"id": "2015166", "revid": "114325", "url": "https://it.wikipedia.org/wiki?curid=2015166", "title": "Saga di Egill figlio di Skalla-Gr\u00edmr", "text": ""}
{"id": "2015167", "revid": "287204", "url": "https://it.wikipedia.org/wiki?curid=2015167", "title": "Saga di Egill figlio di Skalla-Grimr", "text": ""}
{"id": "2015168", "revid": "114325", "url": "https://it.wikipedia.org/wiki?curid=2015168", "title": "Egilssaga", "text": ""}
{"id": "2015173", "revid": "599013", "url": "https://it.wikipedia.org/wiki?curid=2015173", "title": "Ces\u00e1reo Victorino", "text": "Possiede la cittadinanza spagnola, avendo sposato una ragazza di Valencia. Ha una sorella, che \u00e8 sposata con un cittadino di Padova.\nCarriera.\nClub.\nCentrocampista offensivo o regista, debutta nella stagione 1996-1997, nella partita Pachuca-Veracruz (3-2); gioca solo gli ultimi quindici minuti della partita. Nella stagione successiva inizia ad imporsi come titolare, giocando dall'inizio dieci delle sedici partite a cui prende parte; nel 2001 si trasferisce al Cruz Azul, dove rimane per due stagioni, segnando due gol in venti partite. Nel 2002 torna brevemente al Pachuca, dove passa due stagioni prima di tornare al Cruz Azul; l'alternanza tra le due squadre si conclude nel 2006 quando passa al Pumas UNAM, dove gioca per\u00f2 solo otto partite.\nNel 2005 firm\u00f2 per la squadra italiana del Padova, ma il contratto non fu mai convalidato in quanto il giocatore era extracomunitario e in Serie C non era consentito tesserarne.\nDal 2008 gioca nel Puebla, dopo aver passato tre stagioni al Veracruz.\nNazionale.\nDal 1998 al 2001 ha giocato nella nazionale di calcio messicana, totalizzando 13 presenze."}
{"id": "2015175", "revid": "339392", "url": "https://it.wikipedia.org/wiki?curid=2015175", "title": "Barragan", "text": ""}
{"id": "2015176", "revid": "287204", "url": "https://it.wikipedia.org/wiki?curid=2015176", "title": "Kwakta", "text": " \nKwakta \u00e8 una suddivisione dell'India, classificata come \"nagar panchayat\", di 7.958 abitanti, situata nel distretto di Bishnupur, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 27' 45 N e 93\u00b0 43' 13 E.\nSociet\u00e0.\nEvoluzione demografica.\nAl censimento del 2001 la popolazione di Kwakta assommava a 7.958 persone, delle quali 4.000 maschi e 3.958 femmine. I bambini di et\u00e0 inferiore o uguale ai sei anni assommavano a 1.040, dei quali 517 maschi e 523 femmine. Infine, coloro che erano in grado di saper almeno leggere e scrivere erano 5.021, dei quali 2.826 maschi e 2.195 femmine."}
{"id": "2015178", "revid": "110157", "url": "https://it.wikipedia.org/wiki?curid=2015178", "title": "I've Gotta Get a Message to You", "text": "I've Gotta Get a Message to You \u00e8 una canzone registrata dai Bee Gees nel 1968, che divenne il loro secondo singolo al numero uno nel Regno Unito, ed entr\u00f2 nella top ten di diversi paesi in tutto il mondo.\nLa canzone racconta di un uomo che, condannato a morire sulla sedia elettrica, prega il prete che lo visita prima dell'esecuzione, di recapitare un ultimo messaggio alla moglie. Robin Gibb, che scrisse il testo, disse che la causa della condanna dell'uomo era l'omicidio dell'amante della moglie.\nLa canzone apparve nell'edizione statunitense del terzo album della band, \"Idea\", mentre nell'edizione europea la canzone fu sostituita con \"Such a Shame\" di Vince Melouney. Nelle ristampe su CD dell'album negli anni novanta invece furono inseriti entrambi i brani.\nLa canzone raggiunse la vetta dei singoli pi\u00f9 venduti nel Regno Unito, per una sola settimana, prima di essere spodestata da \"Hey Jude\" dei Beatles.\nDi \"I've Gotta Get a Message to You\" sono state registrate alcune cover, fra le quali si ricordano quella della girl band Cleopatra e quella dei Moxy Fruvous; in Italia ebbe successo la versione con testo in italiano intitolata \"Pensiero d'amore\", interpretata da Mal nel 1969 e reinterpretata da Giuliano Palma &amp; The Bluebeaters nel 2008, singolo da cui fu tratto anche un film."}
{"id": "2015183", "revid": "1573940", "url": "https://it.wikipedia.org/wiki?curid=2015183", "title": "Nazionale di pallavolo femminile del Botswana", "text": "La nazionale di pallavolo femminile del Botswana \u00e8 una squadra africana composta dalle migliori giocatrici di pallavolo del Botswana ed \u00e8 posta sotto l'egida della Federazione pallavolistica del Botswana."}
{"id": "2015186", "revid": "767487", "url": "https://it.wikipedia.org/wiki?curid=2015186", "title": "Benighted", "text": "I Benighted sono un gruppo musicale francese formato a Saint-\u00c9tienne nel maggio 1998.\nStoria.\nIl gruppo \u00e8 stato particolarmente influenzato dai Cannibal Corpse e dalla band, Marduk. I testi delle loro canzoni sono molto psicologici. Pubblicarono il loro album di debutto nel 2000: da \"Psychose\" iniziarono ad utilizzare tecniche di death metal. Il loro terzo album, \n\", Insane Cephalic Production\", prodotto dalla \"Adipoc\u00e8re Records\", ebbe un maggior successo. \nIl quarto album, \"Identisick\" venne pubblicato nell'agosto 2006 sempre con \"Adipoc\u00e8re Records\". Quest'album \u00e8 inoltre disponibile in un'edizione limitata, contientente un DVD bonus con apparizioni dal vivo e registrazioni in studio. Nell'ottobre 2007 i Benighted pubblicarono, \"Terrorize the Sick Tour\" con i \"Kronos\" e i \"Recueil Morbide\" per la promozione sul territorio nazionale."}
{"id": "2015193", "revid": "767487", "url": "https://it.wikipedia.org/wiki?curid=2015193", "title": "La settimana al mare", "text": "La settimana al mare \u00e8 un film del 1981 diretto da Mariano Laurenti.\nTrama.\nCarlo Martinelli \u00e8 un giovane studente universitario di psicologia che vive ancora con i genitori. Il padre, fingendo di farsi accompagnare per affari in Arabia Saudita, decide di portarlo con s\u00e9 in una localit\u00e0 balneare, per farlo diventare un vero uomo facendogli conoscere una donna. Giunti nell'albergo, Carlo conosce la bella Angela Marconcini, direttrice dell'albergo, della quale s'invaghisce. Il padre di Carlo non sa per\u00f2 che il figlio gi\u00e0 se la cava e anche bene con le donne: sfrutta infatti la psicologia per sedurle. Cos\u00ec, mentre suo padre cerca di trovargli una donna Carlo inizia a sedurre Angela, che per\u00f2 scopre per caso che in realt\u00e0 Carlo non \u00e8 affatto timido e impacciato, e diventa furiosa con lui per averle mentito. Intanto, la madre di Carlo, parlando con un'amica, scopre che il marito non \u00e8 partito per l'Arabia Saudita ma \u00e8 al mare con Carlo, e qui lo raggiunge, minacciando il divorzio. A questo punto sopraggiungono Carlo e Angela che, nel frattempo riappacificatisi, comunicano alla madre di Carlo che Angela \u00e8 incinta.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2015194", "revid": "2166030", "url": "https://it.wikipedia.org/wiki?curid=2015194", "title": "Guerra anglo-spagnola (1739-1742)", "text": "La guerra anglo-spagnola (dal 1739 al 1742) fu un conflitto coloniale fra Inghilterra e Spagna. Essa fu detta anche guerra dell'orecchio di Jenkins, cos\u00ec denominata poich\u00e9 nel 1738 il capitano di un vascello mercantile inglese, certo Robert Jenkins, esib\u00ec un suo orecchio mozzato alla Camera dei comuni quale prova degli atti di violenza della marina spagnola contro i navigatori inglesi.\nLa guerra che ne segu\u00ec nei Caraibi e nelle colonie meridionali del Nordamerica ebbe lo scopo, da parte inglese, di rompere l'egemonia spagnola nei territori delle Indie Occidentali e di eliminare i commerci navali spagnoli d'oltremare.\nCon i loro attacchi ai punti di appoggio spagnolo e la presa di Portobello gli inglesi riuscirono da soli, nel primo anno di guerra, a ottenere un significativo successo.\nDopo di che le ulteriori azioni condotte dalle unit\u00e0 della flotta inglese in cooperazione con reparti della fanteria di un apposito corpo di spedizione fallirono e quest'ultimo si assottigli\u00f2 via via a causa delle malattie tropicali, cos\u00ec che le battaglie nel corso del 1742 si conclusero senza risultati apprezzabili.\nAntefatti.\nSubito dopo la Pace di Utrecht (1712) che chiuse la guerra di successione spagnola, gli inglesi, nonostante la Spagna avesse garantito alla britannica Compagnia dei Mari del Sud (\"South Sea Company\") il diritto trentennale esclusivo dell'importazione diretta degli schiavi nei territori spagnoli del Sudamerica (\"Asiento\") pi\u00f9 500 tonnellate di merci all'anno, avevano iniziato ad approfittarne ampliando il contrabbando di questo commercio.\nIl tentativo spagnolo di stroncare questo contrabbando facendo perquisire le navi inglesi lungo le coste degli sbarchi con proprie navi guardia-costa, condusse a tensioni tra Spagna e Inghilterra, nonostante che con il Trattato di Siviglia (9 novembre 1729) l'Inghilterra avesse riconosciuto agli spagnoli il diritto di perquisizione delle navi inglesi dirette nelle colonie spagnole centro- e sudamericane, per la verifica del rispetto dell\"'asiento\". Tuttavia gli spagnoli interpretarono questo diritto diversamente da come lo intendevano gli inglesi e operarono numerosi sequestri di merci su navi inglesi. Da parte loro molti corsari inglesi continuavano ad attaccare e depredare le navi spagnole nei Caraibi.\nNonostante le tensioni, le relazioni anglo-spagnole migliorarono notevolmente nel periodo fra il 1732 e il 1737, allorch\u00e9 il governo inglese di sir Robert Walpole sostenne il punto di vista spagnolo nella guerra di successione polacca (1733 - 1738).\nIl problema tuttavia rimase vivo e quando il comandante inglese Robert Jenkins, nel marzo del 1738, esib\u00ec alla Camera dei Comuni il suo orecchio conservato nell'alcool, sostenendo che gli era stato mozzato dagli spagnoli di una pattuglia guardacoste ancora nel 1731, infiamm\u00f2 l'ostilit\u00e0 anti-spagnola gi\u00e0 latente negli inglesi e l'evento, nonostante si fosse verificato ben sette anni prima, fu considerato un affronto all'onore nazionale e quindi un \"casus belli\".\nSebbene gi\u00e0 fosse stato elaborato un accordo in merito fra il primo ministro inglese Robert Walpole e l'ambasciatore spagnolo, secondo il quale la Spagna si obbligava a pagare una somma a titolo risarcitorio per i carichi illegalmente confiscati agli inglesi e questo fosse stato ratificato nel gennaio del 1739 (la cosiddetta \"Convenzione di El Pardo\"), si giunse, dopo una dimostrazione della flotta inglese comandata dall'ammiraglio Haddock dinnanzi alle coste spagnole, alla rottura dell\"'Asiento\" da parte del governo spagnolo e alla confisca delle navi inglesi ancorate nei porti spagnoli. Il 14 agosto di quell'anno l'Inghilterra richiamava in patria il proprio ambasciatore in Spagna e il 9 ottobre le dichiarava guerra.\nSvolgimento del conflitto.\nIl teatro di guerra delle Indie occidentali.\nPoich\u00e9 gli inglesi erano quanto a truppe di terra decisamente inferiori in Europa agli spagnoli (e ai loro potenziali alleati francesi), ci si aspettava un successo inglese solo contro i commerci spagnoli d'oltremare. Il cuore di questi commerci era la flotta spagnola delle Indie che dai mercati di Portobello e di Cartagena, il principale porto centro-americano per il commercio dell'oro, prelevava i metalli preziosi del continente sudamericano e dopo una sosta intermedia a L'Avana, ultima stazione di rifornimento prima della traversata dell'Atlantico, li trasportava in patria. Per sconvolgere il sistema di trasporti di metallo prezioso verso la Spagna, era necessario, da parte delle truppe inglesi, occupare questi punti nevralgici del commercio spagnolo.\nDopo che i piani di guerra inglesi si erano concentrati sull'Avana e su Cartagena, l'ammiraglio inglese Edward Vernon riusc\u00ec con una sorprendente incursione a conquistare il 21 novembre 1739 la citt\u00e0 spagnola di Portobello. Poich\u00e9 Vernon, prima del suo ritiro dalla piazzaforte diretto all'isola di Giamaica, aveva fatto distruggere dai suoi soldati tutte le difese della citt\u00e0, Portobello rimase indifesa e per questo ormai priva di valore per la marina spagnola. Solo poco tempo dopo a Vernon riusc\u00ec un'impresa simile con il porto panamense di Chagres, cosicch\u00e9 gi\u00e0 nel primo mese di guerra la Spagna aveva perduto tutti i suoi punti di appoggio sulla costa orientale dell'istmo di Panama.\nIl successo conseguito a Portobello port\u00f2 gli inglesi a concepire e attuare un'azione analoga in Asia per attaccare i possedimenti spagnoli in quell'area del Pacifico. Uno squadrone fu inviato nel 1740, al comando del commodoro George Anson, nelle Filippine ma la spedizione si risolse in un palese insuccesso.\nQuando all'inizio del gennaio 1741 una serie di reggimenti di fanteria inglese attraversarono l'Atlantico diretti a Giamaica, divennero possibili per la prima volta grossi attacchi ai punti strategici del sistema di trasporti spagnolo. Poich\u00e9 Giamaica era troppo lontana da L'Avana per poterle difendere entrambe, un attacco a Cartagena pareva quello che aveva maggiori probabilit\u00e0 di successo. Intanto, mentre il viceammiraglio Vernon dirigeva le operazioni della flotta, la fanteria era posta agli ordini del generale Thomas Wentworth mentre i difensori spagnoli erano comandati dall'ammiraglio Blas de Lezo. L'assedio di Cartagena da parte inglese inizi\u00f2 il 9 marzo 1741.\nLa disfatta della flotta inglese fu cruciale per il mantenimento della via marina per l'Atlantico da parte della Spagna. Nel corso dell'azione emerse che gli inglesi non dovevano combattere solo contro le sottovalutate forze nemiche, bens\u00ec anche contro le rilevanti difficolt\u00e0 del mare e dell'istmo, alle quali dovettero arrendersi. Dopo rilevanti perdite (non ultime quelle dovute alle malattie tropicali), l'assedio navale fu levato infine il 9 maggio 1741.\nCome successivo attacco, cadde sotto lo sguardo delle forze combinate inglesi il porto di Santiago di Cuba, poich\u00e9 da esso si poteva tenere sotto controllo dallo strategico \"Windward Passage\" il percorso fra la spagnola Cuba e la francese isola di Hispaniola. Dato che le ben munite fortificazioni di Santiago e lo stretto accesso al porto parevano rendere impossibile un attacco dal mare, gli inglesi decisero per un attacco da terra, sbarcando le truppe nella Baia di Guant\u00e1namo.\nIl 23 luglio del medesimo anno le truppe del generale Wentworth sbarcarono, ma si resero subito conto che da quel punto il progettato attacco alla citt\u00e0 era impossibile a causa del pessimo stato delle strade. Ciononostante fu deciso di erigere una base inglese a nord del punto di sbarco. Durante i lavori di fortificazione dell'acquartieramento nell'interno e del luogo di ancoraggio delle navi nella baia, cadde un sempre maggior numero di soldati a causa del dilagare delle malattie tropicali, cosicch\u00e9 i promotori della spedizione vi dovettero rinunciare gi\u00e0 nel dicembre di quell'anno reimbarcando le truppe superstiti e ritrasportandole in Giamaica.\nNel gennaio del 1742 l'esercito coloniale inglese, rafforzato da nuove truppe provenienti dall'Europa, decise di attaccare la citt\u00e0 di Panama. A questo scopo doveva essere prima riconquistata Portobello, per poter poi avanzare verso sud in direzione di Panama. Come nei precedenti attacchi a Cartagena e a Santiago di Cuba, l'impresa si rivel\u00f2 un disastro. A causa di un frettoloso attacco di unit\u00e0 della flotta del Vernon su Portobello (il piano originale prevedeva un attacco da terra), la guarnigione spagnola di Portobello ebbe il tempo di fuggire e rifugiarsi a Panama, cosicch\u00e9 la citt\u00e0 fu avvertita in tempo del prossimo attacco inglese. L'impresa, priva di prospettive, dovette essere quindi annullata gi\u00e0 a fine di marzo.\nIl ruolo della Francia.\nA seguito dell'alleanza fra Spagna e Francia (Patto di famiglia) anche quest'ultima fu coinvolta nel conflitto. A seguito dell'invio della formazione navale inglese nelle Indie occidentali, il cardinale Fleury reag\u00ec inviando anch'egli nelle Indie occidentali una formazione navale francese agli ordini dell'ammiraglio Antoine-Fran\u00e7ois d'Antin che tuttavia, dopo essere giunto al largo di Haiti, per unirsi alla flotta spagnola, a causa di un'epidemia e delle difficolt\u00e0 di rifornimento, fu costretto a rientrare in Francia senza combattere. In seguito la Francia non fece alcun ulteriore tentativo di aiutare la Spagna e dal 1741 al 1744 vi fu un armistizio navale di fatto fra Inghilterra e Francia.\nIl confronto in Georgia e in Florida.\nLa fondazione della colonia inglese della Georgia nel 1733 aveva consentito agli inglesi di raggiungere diversi obiettivi. Oltre ai motivi di carattere commerciale (coltivazione del gelso e produzione della seta, del lino e della canapa) e filantropico (insediamento di detenuti inglesi e di protestanti perseguitati in Europa), venne a proposito soprattutto della protezione delle preziose colonie della Carolina del Sud dagli spagnoli della Florida e dai francesi della Louisiana.\nDopo che gli spagnoli gi\u00e0 nel 1735 avevano condotto un attacco di sorpresa contro Savannah, James Edward Oglethorpe, che a quel tempo esercitava i suoi poteri di governatore in Georgia, incominci\u00f2 a pianificare la istituzione di una linea di difesa e il reclutamento di truppe in difesa delle giovani colonie.\nDopo essersi assicurato i fianchi mediante accordi con le popolazioni di indigeni, Oglethorpe pot\u00e9, con lo scoppio della guerra fra Spagna e Inghilterra, passare a una politica pi\u00f9 aggressiva contro la Florida. Il 1\u00ba gennaio 1740 gli inglesi incominciarono il loro attacco alla Florida ma, nonostante il forte dispendio di truppe e materiale, l'assedio della piazza spagnola di Saint Augustine, incominciato il 31 maggio di quell'anno, fall\u00ec allorch\u00e9 all'inizio di luglio gli assediati ricevettero rinforzi dall'Havana. Cos\u00ec l'impresa inglese termin\u00f2 senza successo, esattamente come accadr\u00e0 due anni pi\u00f9 tardi con il contrattacco portato dagli spagnoli in Georgia (luglio 1742).\nConclusione della guerra e sue conseguenze.\nDopo il fallito tentativo di attacco degli inglesi alla citt\u00e0 di Panama nel marzo del 1742, il corpo di spedizione britannico consisteva solo pi\u00f9 in 1.500 combattenti circa. Ulteriori attacchi ai punti-chiave del sistema di trasporti spagnolo come La Guaira e Puerto Cabello erano diventati perci\u00f2 privi di prospettive. Mentre il comandante generale della fanteria Wentworth proponeva un trasferimento delle sue truppe in Georgia, il viceammiraglio Ogle impose la sua proposta di suddividere gli uomini validi fra le sue navi da guerra.\nLa questione aperta della Georgia trov\u00f2 soluzione nel 1748 con il Trattato di Aquisgrana (18 ottobre) Con la fine del corpo di spedizione britannico nell'America centrale e meridionale del 1742, la cosiddetta \"guerra dell'orecchio di Jenkins\" pu\u00f2 considerarsi conclusa.\nSuccessivamente gli inglesi incominciarono nei Caraibi una programmata guerra di corsa, con la quale posero fine quasi completamente al trasporto di metalli preziosi dalle colonie spagnole alla madrepatria. Contemporaneamente sbocci\u00f2 il contrabbando inglese e olandese.\nIn Europa il confronto fra le grandi potenze coloniali fu messo in ombra dallo scoppio della guerra di successione austriaca (1740\u20131748).\nBibliografia.\nin inglese:"}
{"id": "2015201", "revid": "1784425", "url": "https://it.wikipedia.org/wiki?curid=2015201", "title": "Gheorghe Apostol", "text": "Politico di rilievo durante il regime comunista, \u00e8 noto per la sua grande rivalit\u00e0 con Nicolae Ceau\u0219escu. Fu primo segretario del Partito Comunista Rumeno (all'epoca Partito Rumeno dei Lavoratori) tra il 1954 e il 1955.\nBiografia.\nNato in un villaggio nel Distretto di Gala\u021bi, nel 1934 divenne membro del Partito Comunista Rumeno. Subito dopo la seconda guerra mondiale, tra il 1945 e il 1952, \u00e8 il presidente della Confederazione generale dei lavoratori (\"Confedera\u021biei Generale a Muncii\") dopodich\u00e9 presidente del Consiglio generale dei sindacati (\"Consiliului General al Sindicatelor\") tra il 1955 e il 1961 e poi tra il 1967 e il 1969. In due occasioni \u00e8 stato vicepresidente del consiglio dei ministri (1952-1954 e 1961-1967) e primo segretario del Partito Comunista rumeno (1954-1955) oltre che ministro in diverse occasioni.\nAccusato di scarsa moralit\u00e0 \u00e8 stato mandato in America del Sud come ambasciatore tra il 1969 e il 1989.\nNel 1988, assieme ad altri 5 esponenti comunisti firm\u00f2 una lettera aperta di protesta (chiamata \"Scrisoarea celor \u0219ase\" ossia Lettera dei Sei) contro il regime di Ceau\u0219escu, che divenne pubblica in Romania dopo la sua trasmissione tramite le radio Voce dell'America e Radio Free Europe. A seguito di ci\u00f2 venne posto agli arresti domiciliari e sottoposto a continui interrogatori affinch\u00e9 rivelasse di essere un agente provocatore al soldo dei nemici del regime.\nDopo la caduta del regime di Ceau\u0219escu, nel 1989, cerc\u00f2, senza successo di rifondare un partito comunista rumeno col nome di Partito Socialista Laburista.\nVita privata.\nSi \u00e8 sposato tre volte, l'ultima delle quali con la cantante lirica rumena Adriana Codreanu. Ha avuto tre figli: Eugenia dalla prima moglie, Gelu e Sanda (emigrati da molti anni rispettivamente in Canada e Israele) dalla terza moglie."}
{"id": "2015205", "revid": "1573940", "url": "https://it.wikipedia.org/wiki?curid=2015205", "title": "Nazionale di pallavolo femminile di Mauritius", "text": "La nazionale di pallavolo femminile di Mauritius \u00e8 una squadra africana composta dalle migliori giocatrici di pallavolo di Mauritius ed \u00e8 posta sotto l'egida della Federazione pallavolistica di Mauritius."}
{"id": "2015206", "revid": "765341", "url": "https://it.wikipedia.org/wiki?curid=2015206", "title": "Spazio cotangente", "text": "In geometria differenziale lo spazio cotangente \u00e8 un campo vettoriale che \u00e8 possibile associare ad ogni punto di una variet\u00e0 differenziabile. Tipicamente lo spazio cotangente \u00e8 definito come lo spazio duale dello spazio tangente ad una variet\u00e0 differenziabile, sebbene esistano altre definizioni. Gli elementi dello spazio cotangente si possono chiamare in vari modi, tra cui vettori cotangenti, vettori covarianti o covettori tangenti (pi\u00f9 semplicemente covettori).\nPropriet\u00e0.\nTutti gli spazi cotangenti su una variet\u00e0 hanno la stessa dimensione, pari alla dimensione della variet\u00e0. Tutti gli spazi cotangenti possono essere \"incollati\" a formare il fibrato cotangente della variet\u00e0, analogo al fibrato tangente.\nGli spazi tangente e cotangente sono punto per punto spazi vettoriali isomorfi attraverso diversi possibili isomorfismi. L'introduzione di una metrica Riemanniana o di una forma simplettica crea un isomorfismo naturale puntuale tra gli spazi tangente e cotangente, associando ad ogni covettore tangente un vettore tangente canonico e viceversa.\nDefinizioni formali.\nDefinizione come funzionale lineare.\nSia \"M\" una variet\u00e0 differenziabile e sia \"x\" un punto di \"M\". Sia \"T\"x\"M\" lo spazio tangente in \"x\". Allora lo spazio cotangente \u00e8 definito come lo spazio duale di \"T\"xM:\nConcretamente ci\u00f2 significa che gli elementi dello spazio cotangente sono funzionali lineari che operano sullo spazio tangente \"T\"x\"M\": se formula_2 allora:"}
{"id": "2015207", "revid": "599013", "url": "https://it.wikipedia.org/wiki?curid=2015207", "title": "Octavio Valdez", "text": "Carriera.\nDebutta nella stagione Verano 1997, nella partita Necaxa-Pachuca 2-1; gioca 4 partite nella stagione, di cui tre da titolare. Nel 2002 si trasferisce al Club Deportivo Toluca, dove gioca tutte le due stagioni di Apertura e Clausura da titolare. Nel 2003 torna alla societ\u00e0 di partenza, rimanendoci fino alla fine del Clausura 2005, trasferendosi al San Luis. Nel 2008 va in prestito al Monterrey. Nel 2009 passa al Veracruz.\nNazionale.\nDal 2001 al 2004 ha giocato nella nazionale di calcio messicana, totalizzando 30 presenze."}
{"id": "2015208", "revid": "1522738", "url": "https://it.wikipedia.org/wiki?curid=2015208", "title": "Camicie Rosse (Messico)", "text": "Le Camicie Rosse (spagnolo: \"Camisas Rojas\") furono un'organizzazione paramilitare messicana, fondata nel 1930, dal governatore di Tabasco Tom\u00e1s Garrido Canabal, ateo, virulentemente anticattolico e anticlericale, durante il suo secondo mandato. Il gruppo, creato per attuare l'ordine nella provincia, prende il nome dal colore rosso dell'uniforme, pantaloni neri, berretti militari rosso e nero; consisteva di uomini di et\u00e0 compresa tra 15 a 30.\nA parte la religione, le Camicie Rosse attaccano anche altre cose che consideravano pregiudizievoli per il progresso ed il quieto vivere, in particolare l'alcol. La loro ideologia base era l'anticlericalismo.\nLe Camicie Rosse sono state descritte come \"truppe di indottrinamento per la campagna contro Dio e la religione'\". Essi sono stati utilizzati anche per attaccare e reprimere i \"Cristeros\", rivoltosi armati che si opponevano alla persecuzione dei cattolici. Nel 1934 Garrido fu nominato Segretario dell'agricoltura da parte del nuovo presidente L\u00e1zaro C\u00e1rdenas, sperando di contenere la violenza delle Camicie Rosse in quel modo. Invece Garrido port\u00f2 le Camicie Rosse con s\u00e9 a Citt\u00e0 del Messico, ove agirono in particolare all'Universit\u00e0 nazionale autonoma del Messico contro gli studenti cattolici.\nIl 30 dicembre 1934, le \"Camicie Rosse\" aprirono il fuoco sui cattolici che uscivano dalla Messa presso la chiesa dell'Immacolata Concezione nel Coyoac\u00e1n, uccidendone cinque e ferendone molti altri. Garrido invi\u00f2 in carcere agli assassini una bottiglia di champagne, e dichiar\u00f2 che essi erano sotto la sua protezione. Garrido fu licenziato e poco dopo mandato in esilio a Los Angeles. Non molto pi\u00f9 tardi le \"Camicie Rosse\" furono sciolte. Garrido mor\u00ec nel 1943.\nNote.\n "}
{"id": "2015213", "revid": "1402222", "url": "https://it.wikipedia.org/wiki?curid=2015213", "title": "Vasile Patiline\u021b", "text": "\u00c8 divenuto membro del Partito Comunista Rumeno nel settembre del 1945. \u00c8 stato Ministro delle Miniere Petrolio e Geologia negli anni '70, poi sostituito dell'incarico da Virgil Trofin."}
{"id": "2015219", "revid": "253269", "url": "https://it.wikipedia.org/wiki?curid=2015219", "title": "Muse Watson", "text": "Biografia.\nWatson nasce ad Alexandria in Louisiana. Frequenta la Louisiana Tech per due anni prima di trasferirsi al Berea College a Berea, dove ha la sua prima esperienza come attore, interpretando il personaggio di Petruccio in una versione dell'opera di Shakespeare \"La bisbetica domata\". Durante e dopo i suoi anni a Berea, reciter\u00e0 drammi in teatri all' aperto e far\u00e0 parte di alcuni piccoli gruppi di recitazione. Le sue esperienze teatrali includono l'interpretazione di Amleto nell\"'Amleto\" di William Shakespeare, di Stanley in \"Un tram che si chiama Desiderio\", di Pale in \"Burn This\" e di Cervantes in \"Man of La Mancha\". Dirige anche una versione di \"Ain't Misbehavin'\".\nDal 1989 Watson inizia a interpretare ruoli cinematografici con molto impegno, tanto che nel 2005 vanta 43 film all'attivo, tra i quali: \"Sommersby\" (1993), \"Qualcosa di cui... sparlare\" (1995), \"Assassins\" (1995), \"Rosewood\" (1997), \"So cosa hai fatto\" (1997), \"Incubo finale\" (1998), \"Austin Powers - La spia che ci provava\" (1999) e \"Songcatcher\" (2000). Nel 2005, sette film in cui appare incassano complessivamente 850 milioni di Dollari. Per la televisione Watson recita in alcuni film Tv tra i quali vanno ricordati \"Vendetta cieca\" (1990), \"Un'amara verit\u00e0\" (1994) e \"Dal tramonto all'alba 2 - Texas, sangue e denaro\" (1999), e anche in molte serie televisive: \"American Gothic\", \"Le avventure del giovane Indiana Jones\", \"Matlock\", \"Lazarus Man\", \"JAG - Avvocati in divisa\", \"Walker Texas Ranger\" e \"Prison Break\".\nWatson partecipa anche a una performance con Jennifer Love Hewitt come ospite speciale al \"Saturday Night Live\" e, in seguito, nella serie tv \"Ghost Whisperer\". Dal 2005 al 2017 appare come personaggio ricorrente nella serie tv \"NCIS - Unit\u00e0 anticrimine\", nel ruolo di Mike Franks. Successivamente si unisce alla societ\u00e0 di produzione \"Shorris Film\" con Christopher Showerman and Clint Morris. Il loro primo film \u00e8 il western \"Between the Sand and the Sky\"."}
{"id": "2015227", "revid": "628767", "url": "https://it.wikipedia.org/wiki?curid=2015227", "title": "Governatorato di Homs", "text": "Il governatorato di Homs \u00e8 uno dei quattordici governatorati della Siria. Il capoluogo \u00e8 la citt\u00e0 di Homs.\nDistretti.\nIl Governatorato \u00e8 diviso in sei distretti:"}
{"id": "2015228", "revid": "1974457", "url": "https://it.wikipedia.org/wiki?curid=2015228", "title": "Buchteln", "text": "I Buchteln sono focaccine dolci di pasta lievitata, riempite di marmellata e cotte in una pirofila in modo che si attacchino l'una all'altra.\nSono originarie della Boemia, ma hanno un posto di primo piano nella cucina austriaca, nella cucina ungherese (in lingua ungherese bukta) e anche nella cucina ladina come anche a Trieste. I \"Buchteln\" tradizionali sono riempiti con \"powidl\" (confettura di frutta preparata senza aggiungere zucchero) di prugne o coperti di salsa alla vaniglia.\nI pi\u00f9 famosi \"Buchteln\" austriaci vengono serviti nel Caf\u00e9 Hawelka a Vienna, dove sono la specialit\u00e0 della casa e vengono preparati secondo una ricetta di famiglia antichissima e segreta.\nIn Baviera i \"Buchteln\" vengono chiamati Rohrnudeln.\nDai Buchteln ha origine il danubio, piatto tipico napoletano. La principale differenza sta nel ripieno, che nella versione partenopea \u00e8 di norma composto da salumi e formaggi."}
{"id": "2015229", "revid": "1543377", "url": "https://it.wikipedia.org/wiki?curid=2015229", "title": "Champions Hockey League (2008-2009)", "text": "La Champions Hockey League \u00e8 stata la pi\u00f9 importante competizione di hockey su ghiaccio europea per club.\nNata nel 2008, l'anno del centenario della federazione internazionale (IIHF), sostitu\u00ec la IIHF European Champions Cup e si disput\u00f2 unicamente quell'anno.\nEra organizzata dalla IIHF, la federazione internazionale. Ai partecipanti alla fase finale la federazione garantiva un premio totale di 16.9 milioni di franchi svizzeri da spartirsi fra le squadre, pi\u00f9 1 milione di franchi svizzeri destinato al vincitore.. Il Silver Stone Trophy era il trofeo destinato al vincitore.\nDopo la prima edizione, a causa della grande recessione gli sponsor principali della manifestazione si sono ritirati, e la IIHF prefer\u00ec sospendere la competizione, con l'intenzione di riprenderla nel 2010-2011. Nel dicembre del 2013 fu ufficializzata la sua rinascita a partire dalla stagione 2014-2015.\nFormato.\nIl primo turno di qualificazione sar\u00e0 disputato fra 18 squadre europee, vincitrici del proprio campionato nazionale, appartenenti alle nazioni che si trovano tra il 7\u00ba e il 24\u00ba posto del ranking europeo IIHF. I 18 club verranno sorteggiati in 6 gironi da 3 squadre ciascuno. I primi classificati di ogni gruppo accederanno al secondo turno di qualificazione dove affronterano, in un match andata e ritorno, le sei squadre che sono arrivate al secondo posto nei campionati delle prime sei nazioni del ranking europeo. Il vincitore sar\u00e0 deciso in base al totale dei punteggi delle due sfide. Dopo questo secondo turno si entra nella fase finale della competizione, denominata \"CHL Gruop Stage\": le sei squadre provenienti dalle qualificazioni verranno sorteggiate assieme alle vincitrici dei sei campionati pi\u00f9 importanti in quattro gironi all'italiana. I vincitori dei quattro gruppi s'incroceranno per le semifinali, in due partite, andata e ritorno, e infine avr\u00e0 luogo la finale, che si disputer\u00e0 ancora una volta andata e ritorno negli stadi delle due finaliste.\nRanking europeo IIHF 2008:\nStagione 2008-09.\nLa stagione di esordio, iniziata l'8 ottobre 2008, a causa del limitato periodo di tempo, \u00e8 stata organizzata con un formato peculiare: parteciparono 12 squadre dalle prime 7 nazioni del ranking. Per le quattro nazioni ai primi posti (Russia, Finlandia, Repubblica Ceca e Svezia) furono garantiti due posti ciascuno, uno solo per le nazioni dal 5\u00ba al 7\u00ba posto (Slovacchia, Svizzera e Germania). L'ultimo posto disponibile fu messo in palio in un girone di tre squadre provenienti da questi ultimi tre campionati."}
{"id": "2015235", "revid": "131011", "url": "https://it.wikipedia.org/wiki?curid=2015235", "title": "Macedonia (regione)", "text": ""}
{"id": "2015236", "revid": "729019", "url": "https://it.wikipedia.org/wiki?curid=2015236", "title": "Cassione", "text": "Cassione (in croato \"Ko\u0161ljun\") \u00e8 un'isoletta molto boscosa nella municipalit\u00e0 di Ponte, nella parte sud-occidentale dell'isola di Veglia. Gli abitanti dell'isoletta sono i monaci di un convento francescano. Oltre al monastero ci sono due chiesette: la chiesa dell'Annunziazione di Maria e la cappella di San Bernardino.\nGeografia.\nCassione \u00e8 un isolotto di forma ovale situato all'interno della piccola baia di Valle Cassione (\"Puntarska draga\").\nMisura, senza includere la zona semisommersa nella parte sudorientale, 330\u00a0m di lunghezza e 270\u00a0m di larghezza massima. Ha una superficie di 0,072\u00a0km\u00b2 e uno sviluppo costiero pari a 1,08\u00a0km; nel punto pi\u00f9 elevato raggiunge i 6\u00a0m s.l.m.\nL'intero isolotto \u00e8 una riserva forestale speciale.\nStoria.\nIl primo insediamento umano di cui si hanno notizie a Cassione sono delle fortificazioni romane. Dopo che tale insediamento venne abbandonato le ulteriori testimonianze di abitanti a Cassione risalgono al 1186 con la presenza nell'isolotto di un'abbazia benedettina edificata sui resti di una villa rustica romana. I monaci benedettini rimasero nell'isola fino al XV secolo, quando con la morte dell'abate Domenico, un prete veneziano che ebbe il titolo di abate di Cassione (\"Ko\u0161ljun\"), l'abbazia venne abbandonata.\nIl convento francescano.\nCon l'arrivo dei francescani a Veglia sin dal XIII secolo, la cui presenza venne favorita dei Frangipani (in croato Frankopan), signori dell'isola, il monastero venne dato nel 1447 con una bolla di papa Niccol\u00f2 V ai francescani. I lavori di recupero e ristrutturazione della vecchia abbazia benedettina ebbero inizio con il sostegno economico e le donazioni dei Frangipani.\nSulla porta del convento c'\u00e8 ancora oggi la scritta \"Ora et Labora\" motto dei benedettini. All'interno del convento c'\u00e8 il tipico atrio circondato da un porticato costruito in stile romanico, dove nei mesi estivi si svolgono concerti serali e al centro del chiostro una cisterna che in passato veniva usata per raccogliere l'acqua piovana mentre dal 2000 nell'isolotto di Cassione l'acqua che viene usata \u00e8 quella che proviene dell'acquedotto dell'isola di Veglia.\nBiblioteca e museo.\nIl convento francescano di Santa Maria ospita anche una biblioteca e un museo etnografico. La biblioteca ha una raccolta di oltre 30000 volumi tra cui una ristampa dell'Atlante di Tolomeo, una delle tre copie conservate al mondo, data alle stampe a Venezia nel 1511.\nNel museo etnografico si trovano numerosi reperti che raccontano la storia dell'isola di \"Veglia\" e dei suoi abitanti, tra cui un'antica imbarcazione, una collezione numismatica, una collezione di ceramiche e porcellane, lampade ad olio, strumenti musicali tipici della regione numerosi oggetti appartenenti ai pescatori ed ai contadini isolani di un tempo, costumi tipici della tradizione dell'isola di Veglia e il primo libro croato stampato in lingua glagolitica. La bolla di donazione di \"Nicolo V\" \u00e8 conservata nel museo.\nLa chiesa dell'Annunziazione di Maria e la cappella di San Bernardino.\nLa chiesa dell'Annunziazione di Maria, costruita con le donazioni dei Frangipani sui resti di una chiesa benedettina dell'XI secolo. Nella chiesa sono conservati un polittico del XVI secolo in cui sono immortalati i donatori e il patrono della citt\u00e0 di Veglia, San Quirino, primo vescovo di Sisak ed il pi\u00f9 grande quadro in Croazia \"Il regno di Dio\" un olio su tela del XVII secolo raffigurante \"Paradiso, purgatorio, inferno\" opera di Francesco Ughetti. Le pale degli altari laterali, raffigurano i santi Pietro d'Alc\u00e1ntara e Carlo Borromeo.\nAll'inizio del XVIII secolo la chiesa fu trasformata in stile barocco. Altre rappresentazioni sono un dipinto del XIX secolo che ritrae San Diego ed una Via Crucis del 1960\nLa cappella di San Bernardino \u00e8 la sede di una mostra permanente di arte sacra. Alla chiesa eretta nel complesso della torre dei Frangipani, si accede dal chiostro del convento. Tra i numerosi oggetti esposti, un testo biblico dell'XI secolo in un rotolo di pergamena in lingua ebraica, due esemplari d'incunaboli, sui circa venti conservati nella biblioteca del convento, due pergamene della ricca biblioteca musicale del convento ed anche gli originali e le copie dei pi\u00f9 antichi libri o manoscritti in glagolitico.\nNel bosco che circonda il convento ricoprendo interamente la superficie dell'isola si trovano la cappella della Nativit\u00e0, del 1651, la cappella di Santa Croce (\u201cJerusolim\u201d), del 1579, la cappella di San Francesco, del 1654, tutte decorate a mano."}
{"id": "2015240", "revid": "767487", "url": "https://it.wikipedia.org/wiki?curid=2015240", "title": "Pablo Birger", "text": "Carriera.\nPartecip\u00f2 al Gran Premio d'Argentina 1953 al volante di una Gordini Tipo 15 ritirandosi dopo 21 giri.\nDue anni dopo, sempre nel Gran Premio di casa affitt\u00f2 una Gordini Tipo 16, ma chiuse la corsa nel primo giro dopo una collisione con Carlos Menditeguy.\nMor\u00ec a 42 anni in un incidente stradale."}
{"id": "2015241", "revid": "628767", "url": "https://it.wikipedia.org/wiki?curid=2015241", "title": "Governatorato di Tartus", "text": "Il governatorato di Tartus \u00e8 uno dei quattordici governatorati della Siria. Il capoluogo \u00e8 la citt\u00e0 di Tartus.\nDistretti.\nIl Governatorato \u00e8 diviso in cinque distretti:"}
{"id": "2015246", "revid": "1906976", "url": "https://it.wikipedia.org/wiki?curid=2015246", "title": "Sibilla Ellespontica", "text": "La Sibilla ellespontica \u00e8 una profetessa appartenente al mondo pagano e non cristiano (da qui la differenza tra Sibilla e profetessa), che si narra abbia predetto la morte del Cristo, ed \u00e8 per questo che \u00e8 presente in vari dipinti con l'iconografia della piet\u00e0, come quello di Tiziano."}
{"id": "2015250", "revid": "110157", "url": "https://it.wikipedia.org/wiki?curid=2015250", "title": "Matteo Berbenni", "text": "Biografia.\nOriginario di Valdidentro e attivo in gare FIS dal dicembre del 1994, Berbenni esord\u00ec in Coppa Europa l'11 dicembre 1996 a Obereggen in supergigante (80\u00ba); nella stessa stagione vinse la medaglia d'oro nella discesa libera ai Mondiali juniores di Schladming e debutt\u00f2 in Coppa del Mondo, il 12 marzo a Vail nella medesima specialit\u00e0 (24\u00ba). L'anno dopo ai Mondiali juniores del Monte Bianco sempre in discesa libera vinse la medaglia d'argento, mentre nella rassegna iridata giovanile di Pra Loup/Le Sauze 1999 conquist\u00f2 la medaglia di bronzo nel supergigante.\nOttenne l'unica vittoria in Coppa Europa, nonch\u00e9 primo podio, il 4 marzo 2000 al Passo del Tonale in supergigante, il miglior piazzamento in Coppa del Mondo il 2 marzo 2001 a Kvitfjell in discesa libera (23\u00ba) e il secondo e ultimo podio in Coppa Europa l'8 febbraio 2002 a Tarvisio nella medesima specialit\u00e0 (2\u00ba). Prese per l'ultima volta il via in Coppa del Mondo il 10 gennaio 2004 a Chamonix in discesa libera (46\u00ba) e si ritir\u00f2 al termine della stagione 2008-2009; la sua ultima gara fu uno slalom gigante \"citizen\" disputato il 23 marzo a Chiesa in Valmalenco, chiuso da Berbenni al 51\u00ba posto. In carriera non prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "2015256", "revid": "106930696", "url": "https://it.wikipedia.org/wiki?curid=2015256", "title": "Chevrolet Nova", "text": "La Chevrolet Nova (anche chiamata Chevy II) \u00e8 una autovettura introdotta sul mercato dalla Chevrolet nel 1962 e prodotta sino al 1979; nel 1985 vi \u00e8 stato un riutilizzo del nome per un altro tipo di vettura costruita sino al 1988, basata sulla Toyota Corolla/Sprinter. \nIl contesto.\nL'auto era considerabile come una \"compatta\" per gli standard statunitensi del tempo. La prima versione montava un motore OHV a quattro o a sei cilindri in linea ed era disponibile con la stessa classica configurazione di un'automobile delle dimensioni di una berlina media (come la Volkswagen Passat), cio\u00e8 coup\u00e9, berlina, familiare e cabriolet. \nLa Nova aveva diversi requisiti per essere un'auto gradevole: il suo aspetto era in linea con i gusti del momento e la vettura era ampia e ragionevolmente economica. Il taglio dei costi deciso dalla General Motors le caus\u00f2 per\u00f2 un grave danno di immagine. Il modello base era accessibile a famiglie dal budget limitato, ma era poco accessoriata, e l'abitacolo era rifinito in plastica nera molto fragile. Inoltre, l'auto presentava un consumo eccessivo di olio, mentre la ruggine, stranamente, aggrediva la parte posteriore della macchina, mentre quella anteriore rimaneva pulita. I proprietari, poi, riferivano ripetute avarie al cambio, mentre certi modelli presentavano della corrosione al sottoscocca. La risposta ai comandi era mediocre, ma il comportamento in curva rimaneva dignitoso fino a quando le boccole delle sospensioni resistevano. \nFu prodotta fino al 1979 anche in Canada e Argentina."}
{"id": "2015258", "revid": "7969", "url": "https://it.wikipedia.org/wiki?curid=2015258", "title": "Antoine de Chezy", "text": ""}
{"id": "2015260", "revid": "7969", "url": "https://it.wikipedia.org/wiki?curid=2015260", "title": "Antoine de Ch\u00e9zy", "text": ""}
{"id": "2015261", "revid": "287204", "url": "https://it.wikipedia.org/wiki?curid=2015261", "title": "Antoine Chezy", "text": ""}
{"id": "2015262", "revid": "1924342", "url": "https://it.wikipedia.org/wiki?curid=2015262", "title": "Tiziano Ferro", "text": "Salito alla ribalta grazie al singolo di debutto \"Xdono\", che ottenne il terzo posto nella classifica dei singoli pi\u00f9 venduti in Europa nel 2002, \u00e8 ritenuto uno dei pi\u00f9 influenti e innovativi cantautori italiani contemporanei. L'alta popolarit\u00e0 del suo repertorio lo ha reso tra gli artisti italiani pi\u00f9 apprezzati e famosi in Italia e all'estero, nonch\u00e9 un punto di riferimento della musica internazionale.\nNel corso della sua carriera ha venduto oltre 20 milioni di copie nel mondo, prevalentemente in Europa e in America Latina. Il suo album di debutto \"Rosso relativo\", con oltre due milioni e mezzo di copie vendute nel mondo, \u00e8 uno dei dischi italiani pi\u00f9 venduti della storia, mentre il quarto e il quinto album, \"Alla mia et\u00e0\" e \"L'amore \u00e8 una cosa semplice\", sono stati i dischi pi\u00f9 venduti in Italia rispettivamente nel 2009 e nel 2012.\nOltre che in lingua italiana, Ferro ha cantato anche in inglese, spagnolo, portoghese e francese e ha collaborato con importanti artisti della scena musicale italiana e mondiale tra cui Laura Pausini, Franco Battiato, Mina, Fiorella Mannoia, Biagio Antonacci, Carmen Consoli, Ed Sheeran, Kelly Rowland, John Legend, gli OneRepublic, Pepe Aguilar e Dean Martin.\nInoltre, ha ottenuto numerosi premi, candidature e riconoscimenti tra i pi\u00f9 importanti a livello nazionale e internazionale. Dal 5 luglio 2021, \u00e8 membro votante della giuria dei Grammy Award.\nBiografia.\nPrimi anni (1980-2000).\nLa sua famiglia, proveniente dal paese di Cavarzere, in Veneto, \u00e8 composta dalla madre Giuliana, casalinga, dal padre Sergio, geometra, e dal fratello Flavio, di 11 anni pi\u00f9 giovane. All'et\u00e0 di cinque anni ricevette come regalo di Natale la sua prima tastiera Bontempi: \u00e8 il primo incontro con la musica. Cominci\u00f2 fin da piccolissimo a scrivere i primi brani, componendo le varie basi con mezzi molto semplici e incidendo mediante un registratore. Due di questi brevi brani, realizzati nel 1987 e intitolati \"Il cielo\" e \"Gli occhi\", vennero successivamente inseriti come tracce fantasma nel terzo album in studio \"Nessuno \u00e8 solo\" (2006).\nFerro attravers\u00f2 un'adolescenza difficile: a causa della sua timidezza venne spesso emarginato dai compagni di classe e soffr\u00ec di bulimia con conseguente sovrappeso (arrivando a pesare centoundici chili). Trov\u00f2 uno sfogo nella musica e cominci\u00f2 a partecipare a corsi privati di chitarra classica (sette anni), canto, pianoforte (due anni) e batteria (un anno). Nel 1994 ebbe una piccola esperienza di doppiaggio, prestando la voce al personaggio di Jan nella prima edizione dell'anime \"Il mio amico Patrasche\", e due anni pi\u00f9 tardi entr\u00f2 a far parte del Coro Gospel di Latina Big Soul Mama Gospel Choir, dove si appassion\u00f2 alle atmosfere e ai ritmi della musica nera statunitense. Successivamente partecip\u00f2 a un corso a distanza per doppiatore cinematografico, cominciando a collaborare come speaker per alcune radio locali della sua citt\u00e0, oltre che per Radio Luna. Fece inoltre esperienze di pianobar in vari locali con il proprio gruppo rap Q4, proponendo reinterpretazioni di black music e hip hop, e con le gare amatoriali di karaoke.\nNel 1997 si iscrisse all'Accademia della Canzone di Sanremo con il brano \"Quando ritornerai\" (ritenuto il primo brano ufficialmente composto dal cantautore), intenzionato a partecipare al successivo Festival di Sanremo, ma venne scartato alle prime selezioni. Ritent\u00f2 con lo stesso brano nel 1998, riuscendo ad arrivare fra i 12 finalisti ma senza aggiudicarsi uno dei tre posti che garantivano l'ammissione all'edizione seguente della manifestazione. Nel mentre partecip\u00f2 come concorrente al programma televisivo \"Caccia alla frase\" in onda su Italia 1, dove il conduttore Peppe Quintale gli permise di esibirsi per qualche secondo. In quel periodo ottenne 55/60 all'esame di maturit\u00e0 del Liceo scientifico \"Ettore Majorana\" di Latina. Venne anche pubblicato l'album \"Anima e corpo\" degli ATPC, contenente il singolo \"Sulla mia pelle\" realizzato con lo stesso Ferro. Una versione registrata dal solo Ferro sarebbe stata successivamente inclusa nella raccolta \"TZN - The Best of Tiziano Ferro\" del 2014.\nTra marzo e maggio 1999 partecip\u00f2 alla tourn\u00e9e del gruppo rap Sottotono come corista. Il suo futuro da cantante rimase tuttavia incerto, quindi Ferro decise inizialmente di continuare gli studi, iscrivendosi alla facolt\u00e0 d'ingegneria dell'Universit\u00e0 degli Studi di Roma \"La Sapienza\", passando successivamente a scienze della comunicazione.\nNel 2000 scrisse il testo di \"Angelo mio\", adattamento italiano del brano \"Angel of Mine\" della cantante Monica (cover di un brano originariamente composto dal gruppo femminile Eternal). Anche questo brano sarebbe stato inserito successivamente nella raccolta \"TZN - The Best of Tiziano Ferro\".\n\"Rosso relativo\" (2001-2002).\nNel 2001, dopo alcuni rifiuti da parte delle etichette discografiche, i produttori Alberto Salerno e Mara Maionchi, conosciuti durante la sua seconda partecipazione all'Accademia della Canzone di Sanremo, convinsero la EMI a puntare su Ferro. Sulle composizioni di quest'ultimo si alternarono vari arrangiatori, finch\u00e9 Michele Canova Iorfida riusc\u00ec a tradurle nel sound desiderato.\nIl 22 giugno 2001 Ferro esord\u00ec con il primo singolo \"Xdono\", che raggiunse i vertici delle classifiche europee e che anticip\u00f2 il primo album in studio \"Rosso relativo\", uscito il 26 ottobre dello stesso anno e promosso dai singoli \"L'olimpiade\" (26 ottobre), \"Imbranato\" (18 gennaio 2002), \"Rosso relativo\" (7 giugno) e \"Le cose che non dici\" (4 febbraio 2003). Malgrado buona parte della critica avesse stroncato l'artista pontino come l'ennesimo bluff delle etichette discografiche per \u00abcatturare le ragazzine\u00bb, il pubblico dimostr\u00f2 di riuscire a comprendere la novit\u00e0 introdotta dal cantautore, che un\u00ec le sonorit\u00e0 R&amp;B e pop della musica d'oltreoceano con testi particolari e carichi di significati profondi.\nIl successo di \"Xdono\" port\u00f2 l'artista a incidere il brano anche in inglese, spagnolo (\"Perdona\"), portoghese (\"Perdoa\") e in versione franco-italiana. Il 15 dicembre partecip\u00f2 al Concerto di Natale in Vaticano, durante il quale esegu\u00ec \"Soul-dier\" insieme a un coro gospel di New York e una reinterpretazione del brano di John Lennon \"Happy Xmas (War Is Over)\" in duetto con Elisa.\nTra gennaio 2002 e marzo 2003 Ferro intraprese il \"Rosso relativo Tour 2002/03\", composto da 70 date tenute in Europa. Nell'estate del 2002 prese parte al Festivalbar con il singolo \"Rosso relativo\", mentre il 4 marzo 2003 venne pubblicata l'edizione in lingua spagnola dell'album, dal titolo \"Rojo relativo\". Sempre nel 2003, la versione spagnola di \"Imbranato\", \"Alucinado\", fu scelta come colonna sonora della telenovela brasiliana \"Mulheres apaixonadas\", mentre il brano \"Boom Boom\" venne utilizzato nella serie televisiva italiana \"Un pap\u00e0 quasi perfetto\".\n\"111\" (2003-2005).\nNel 2003 \u00e8 autore di numerosi brani per vari artisti: \"Entro il 23\" (insieme a Roberto Casalino) per il gruppo Mp2, pubblicato nell'album \"Illogico\"; \"Dove il mondo racconta segreti\" per Michele Zarrillo, pubblicato nell'album \"Liberosentire\"; \"Dime t\u00fa\" per Myriam Montemayor, pubblicato nell'album \"Una mujer\". Duetta inoltre con Tony Aguilar nel brano \"Latido urbano\", pubblicato nell'album \"Tony Aguilar y Amigos\". Nello stesso anno appare in un episodio della terza stagione della serie televisiva spagnola \"Paso adelante\", interpretando se stesso nel brano \"Rojo relativo\". Il 12 settembre Ferro ha pubblicato il singolo \"Xverso\", presentato per la prima volta dal vivo otto giorni pi\u00f9 tardi alla finale del Festivalbar 2003 e che ha anticipato il secondo album in studio del cantautore. Intitolato \"111\", l'album \u00e8 stato pubblicato il 7 novembre e il titolo prende spunto dal peso raggiunto dal cantante durante la sua adolescenza. Da esso sono stati estratti anche i singoli \"Sere nere\" (7 novembre), \"Non me lo so spiegare\" (13 febbraio 2004) e \"Ti voglio bene\" (25 marzo). Il 10 novembre 2003 \u00e8 inoltre uscita la corrispettiva edizione in lingua spagnola, denominata \"111 ciento once\".\nNel 2004 il cantautore si \u00e8 trasferito a Puebla de Zaragoza e da marzo 2004 ad agosto 2005 ha intrapreso il \"111% Tour 2004/05\", composto da 71 date tra Europa e America Latina. Il 5 maggio 2004 al PalaLottomatica di Roma duetta con Laura Pausini nei brani \"E ritorno da te\" e \"Imbranato\". Ad aprile ha collaborato con i Blue per l'adattamento della canzone \"Breathe Easy\" in lingua italiana, dal titolo \"A chi mi dice\", singolo pubblicato nell'album \"Guilty\" per il mercato italiano. Tra maggio e giugno dello stesso anno ha partecipato al Festivalbar 2004 con il brano \"Ti voglio bene\", mentre nel mese di giugno \u00e8 stato scelto come unico rappresentante italiano dei Giochi della XXVIII Olimpiade per cantare in coppia con Jamelia il brano \"Universal Prayer\", estratto come singolo il 23 luglio e pubblicato nella raccolta \"Unity - The Official Athens 2004 Olympic Games Album\" e nell'album della cantante, \"Thank You\". Sempre nello stesso anno \u00e8 apparso in un episodio della prima stagione della telenovela messicana \"Rebelde\" interpretando se stesso nel brano \"No me lo puedo explicar\".\nNel 2005 si trasferisce a Manchester; prende parte al doppiaggio del film d'animazione statunitense \"Shark Tale\", distribuito il 25 febbraio dalla DreamWorks Animation, dove presta la voce al protagonista Oscar; ottiene il diploma di laurea breve presso un'universit\u00e0 di Los Angeles, come interprete e traduttore in lingua inglese e spagnola, con valutazione 88/100. Ad aprile duetta con la cantante brasiliana Liah nel brano \"Sere nere-Tarde negra\" in versione italo-portoghese, pubblicato nell'album \"Perdas e ganhos\", estratto come singolo in Brasile a luglio e inserito successivamente nell'edizione brasiliana di \"111\" e nel 2014 anche nella raccolta \"TZN - The Best of Tiziano Ferro\". A maggio \u00e8 autore insieme a Roberto Casalino del brano \"E va be\"' per la cantante Syria, pubblicato nell'album \"Non \u00e8 peccato\".\n\"Nessuno \u00e8 solo\" (2006-2007).\nIl 3 marzo partecipa al Festival di Sanremo 2006 in qualit\u00e0 di ospite, esibendosi con Michele Zarrillo nel brano \"L'alfabeto degli amanti\". Nel mese di maggio, in occasione della sua partecipazione alla trasmissione televisiva \"Che tempo che fa\" di Fabio Fazio, a una domanda riguardante i 44 Paesi in cui sarebbe stato pubblicato il suo terzo album, ha dichiarato: Le parole dell'artista hanno provocato dure polemiche in America Latina: associazioni di artisti messicani e movimenti dell'estrema destra nazionalista chiedono che al cantante non venga pi\u00f9 permesso di vendere dischi nel loro Paese e che vengano vietati i suoi concerti. Alcuni parlamentari presentano un'interrogazione contro l'artista, sfiorando lo scontro diplomatico. In seguito a un incontro con il console messicano a Roma, Ferro riconosce il suo errore e chiede pubblicamente scusa in una popolare trasmissione della televisione messicana, riconoscendo di essersi \u00abcomportato da stupido\u00bb.\nIl 23 giugno viene pubblicato il terzo album di inediti \"Nessuno \u00e8 solo\", anticipato il 12 maggio dal singolo \"Stop! Dimentica\", contenente anche gli estratti \"Ed ero contentissimo\" (25 agosto), \"Ti scatter\u00f2 una foto\" (20 gennaio 2007), \"E Raffaella \u00e8 mia\" (18 maggio) ed \"E fuori \u00e8 buio\" (14 settembre). Tra le collaborazioni \u00e8 presente il duetto con Biagio Antonacci nel brano \"Baciano le donne\". L'album viene pubblicato in lingua spagnola con il titolo \"Nadie est\u00e1 solo\", il 26 giugno in Spagna e il giorno seguente in America Latina. La versione per l'America Latina contiene anche il brano \"Mi credo\", eseguito in duetto con il cantante messicano Pepe Aguilar. Tale brano in agosto verr\u00e0 estratto come singolo per il mercato latino e incluso anche nell'album \"Enamorado\" di Aguilar. Quell'estate Tiziano Ferro partecipa inoltre al Festivalbar 2006 in qualit\u00e0 di ospite. Il 29 settembre viene pubblicato l'album di Luca Carboni \"...le band si sciolgono\", contenente il brano \"Pensieri al tramonto\" in duetto con Tiziano Ferro, mentre il 10 novembre esce l'album di Laura Pausini \"Io canto\", comprendente anche una reinterpretazione di \"Non me lo so spiegare\" eseguita in duetto con lo stesso Ferro ed estratta successivamente come singolo il 23 marzo 2007. Sempre nello stesso anno appare in un episodio della telenovela messicana \"La fea m\u00e1s bella\" (in onda su \"Las Estrellas\") interpretando se stesso nel brano \"Te tomar\u00e9 una foto\".\nDa gennaio ad agosto 2007 \u00e8 impegnato nella tourn\u00e9e \"Nessuno \u00e8 solo Tour 2007\", composta da 50 date tra Italia ed Europa, durante la quale duetta con artisti internazionali come Laura Pausini (il 30 gennaio al Mediolanum Forum di Milano, nel brano \"Non me lo so spiegare\") e Raffaella Carr\u00e0 (il 17 febbraio al PalaLottomatica di Roma, nel brano \"Rumore\"). Durante i tre concerti tenuti nel capoluogo pontino interpreta il brano \"Latina\", dedicato alla sua citt\u00e0 natale (pubblicato successivamente nella raccolta \"TZN - The Best of Tiziano Ferro\" del 2014). A febbraio \u00e8 autore del brano \"Amaro amarti\" per Iva Zanicchi, pubblicato nell'album \"Colori d'amore\". Il brano \u00e8 la versione italiana di \"Dime t\u00fa\", realizzata nel 2003 per la cantante messicana Myriam Montemayor. Il 2 marzo partecipa come ospite al Festival di Sanremo 2007, dove ha occasione di presentare il singolo \"Ti scatter\u00f2 una foto\", e nello stesso mese viene nominato ambasciatore della citt\u00e0 di Latina nel mondo. Come accaduto nel 2004 con \"Sere nere\", colonna sonora di \"Tre metri sopra il cielo\", \"Ti scatter\u00f2 una foto\" viene inclusa tra le tracce di \"Ho voglia di te\", seguito del film (fa parte della colonna sonora della pellicola anche il brano \"La paura che...\"). Il 25 maggio viene pubblicato l'album di Max Pezzali \"Time Out\", dove Tiziano Ferro figura come corista nell'omonimo brano. Il 2 giugno \u00e8 presente allo Stadio Giuseppe Meazza di San Siro a Milano come ospite del concerto di Laura Pausini, con la quale duetta in \"Non me lo so spiegare\" (tale versione sarebbe stata inclusa nell'album dal vivo \"San Siro 2007\"). Il 14 agosto viene pubblicato un album in onore di Dean Martin, \"Forever Cool\", che contiene un duetto virtuale con Tiziano Ferro (unico artista italiano scelto per l'album) in \"Arrivederci Roma\". Il 15 settembre, insieme a molti altri artisti, si \u00e8 esibito in Piazza del Duomo a Milano davanti a un pubblico di centomila persone in occasione dell'MTV Day 2007, durante il quale ha eseguito \"Stop! Dimentica\", \"E fuori \u00e8 buio\", \"Ti scatter\u00f2 una foto\", \"E Raffaella \u00e8 mia\" e una reinterpretazione del brano di Franco Battiato, \"Centro di gravit\u00e0 permanente\". Il 21 settembre viene pubblicato in Spagna e in America Latina l'album di Mina \"Todav\u00eda\", contenente il brano \"Cuesti\u00f3n de feeling\" in duetto con Tiziano Ferro, estratto come singolo nello stesso mese. \"Arrivederci Roma\" e \"Cuesti\u00f3n de feeling\" verranno poi inseriti anche nella raccolta \"TZN - The Best of Tiziano Ferro\" del 2014.\nA ottobre \u00e8 presente a Berlino come ospite di un concerto di Irene Grandi, con la quale duetta nei brani \"Imbranato\" e \"Bruci la citt\u00e0\".\n\"Alla mia et\u00e0\" (2008-2010).\nL'8 febbraio 2008 il gruppo musicale nu metal Linea 77 ha pubblicato il quinto album \"Horror vacui\", contenente il brano \"Sogni risplendono\" realizzato in duetto con Ferro. In estate il cantautore firma i testi di alcuni brani per l'album d'esordio della cantante Giusy Ferreri, \"Gaetana\": insieme a Roberto Casalino \u00e8 autore dei singoli \"Non ti scordar mai di me\", \"Stai fermo l\u00ec\" e \"Passione positiva\", insieme a Sergio Cammariere \u00e8 autore del brano \"Il sapore di un altro no\" e infine come autore solista scrive \"Aria di vita\" e \"L'amore e basta!\", quest'ultimo eseguito in duetto. Gli ultimi due brani sono stati successivamente reinterpretati dall'artista e inclusi nella raccolta del 2014 \"TZN - The Best of Tiziano Ferro\". Il 7 novembre viene pubblicato l'album di Fiorella Mannoia \"Il movimento del dare\", che contiene il singolo \"Il re di chi ama troppo\" (uscito il 9 gennaio 2009) in duetto con Ferro e composto da quest'ultimo; nello stesso giorno viene pubblicato anche il quarto album in studio del cantautore, \"Alla mia et\u00e0\", anticipato il 3 ottobre dall'omonimo singolo, contenente anche \"Il regalo pi\u00f9 grande\" (9 gennaio 2009), \"Indietro\" (4 maggio), scritto insieme a Ivano Fossati, \"Il sole esiste per tutti\" (11 settembre) e \"Scivoli di nuovo\" (27 novembre). Franco Battiato scrive e duetta nel brano \"Il tempo stesso\", mentre Kelly Rowland duetta in \"Breathe Gentle\" (versione inglese di \"Indietro\"). L'album viene pubblicato lo stesso giorno in America Latina in lingua spagnola con il titolo \"A mi edad\" e contiene anche una collaborazione con Anah\u00ed e Dulce Mar\u00eda nel brano \"El regalo m\u00e1s grande\". Il 22 maggio 2009 viene pubblicato in Spagna e contiene una nuova versione del brano \"El regalo m\u00e1s grande\", questa volta eseguito in duetto con Amaia Montero, ex cantante del gruppo La Oreja de Van Gogh.\nIl 21 aprile 2009 ha partecipato insieme ad altri artisti italiani alla registrazione del singolo benefico \"Domani 21/04.2009\", realizzato per devolvere interamente i proventi alle popolazioni colpite dal terremoto dell'Aquila del 2009 in Abruzzo. Da aprile a settembre 2009 ha intrapreso la tourn\u00e9e \"Alla mia et\u00e0 Tour 2009/10\", composta da 37 date tra Italia, Svizzera, Romania, Canada e Stati Uniti. A maggio 2010 ha aggiunto tre ulteriori date in Spagna. Dal tour \u00e8 stato pubblicato il DVD \"Alla mia et\u00e0 Live in Rome\", pubblicato il 20 novembre e registrato durante i due concerti tenuti allo Stadio Olimpico di Roma il 24 e il 25 giugno. Nello stesso giorno \u00e8 stato pubblicato anche l'album di Giusy Ferreri \"Fotografie\", nel quale Ferro ha svolto i ruoli di produttore artistico e adattatore dei testi in italiano delle cover. L'8 dicembre 2009 ha condotto la trasmissione televisiva \"Due\" insieme a Laura Pausini, con la quale ha improvvisato alcuni brani e duetti tratti dal loro repertorio. Il 18 dicembre \u00e8 stato pubblicato l'album \"Stronger with Each Tear\" della cantautrice R&amp;B Mary J. Blige, nella cui versione italiana \u00e8 presente il brano \"Each Tear\" in duetto con Tiziano Ferro, estratto come singolo il 19 marzo 2010. Durante la serata finale del Festival di Sanremo 2010 del 20 febbraio, Ferro avrebbe dovuto esibirsi in duetto con la cantante statunitense, ma a causa di una laringite non ha potuto presenziare alla serata.\nIl 20 ottobre 2010 \u00e8 stato pubblicato il suo primo libro ufficiale \"Trent'anni e una chiacchierata con pap\u00e0\", edito da Kowalski, un diario scritto dal cantante dal 1995 al 2010. Due giorni pi\u00f9 tardi \u00e8 uscito il singolo \"Guarda l'alba\" di Carmen Consoli, composto da quest'ultima insieme a Ferro, mentre a partire dal 29 dello stesso mese \u00e8 stato pubblicato, in allegato alla rivista \"TV Sorrisi e Canzoni\" e al quotidiano \"Corriere della Sera\", il cofanetto \"Tiziano Ferro Collection\", contenente tutti gli album in studio del cantautore e il DVD \"Alla mia et\u00e0 Live in Rome\". I quattro album in studio, senza il DVD, sono stati in seguito raccolti anche in un ulteriore cofanetto dal titolo \"The Album Collection\", uscito il 26 novembre e certificato disco d'oro per le oltre 30.000 copie vendute.\n\"L'amore \u00e8 una cosa semplice\" (2011-2013).\nIl 28 novembre 2011 viene pubblicato il quinto album intitolato \"L'amore \u00e8 una cosa semplice\", anticipato il 14 ottobre dal singolo \"La differenza tra me e te\". L'album \u00e8 composto da 14 brani di cui \u00e8 l'unico autore, fatta eccezione per tre collaborazioni: con John Legend (nel brano \"Karma\", versione in lingua inglese di \"Smeraldo\"), con Irene Grandi (autrice di testo e musica del brano \"Paura non ho\") e Nesli (autore e interprete della versione originale di \"La fine\"). Il disco \u00e8 stato registrato a Los Angeles e rispecchia la ritrovata serenit\u00e0 del cantautore. L'album contiene anche i singoli \"L'ultima notte al mondo\" (6 gennaio 2012), \"Hai delle isole negli occhi\" (30 marzo), \"Per dirti ciao!\" (22 giugno), \"Troppo buono\" (21 settembre), \"L'amore \u00e8 una cosa semplice\" (30 novembre) e \"La fine\" (1\u00ba febbraio 2013). L'album esce anche nelle versioni per il mercato europeo e sudamericano: il 12 marzo 2012 viene pubblicato in lingua spagnola per l'America Latina con il titolo \"El amor es una cosa simple\"; il 25 maggio 2012 viene pubblicata l'edizione per Austria e Germania contenente la versione italo-tedesca del brano \"L'amore \u00e8 una cosa semplice\" in duetto con la cantautrice R&amp;B tedesca Cassandra Steen, dal titolo \"Liebe ist einfach/L'amore \u00e8 una cosa semplice\", estratta come primo singolo dell'album il 13 aprile 2012; il 25 settembre 2012 viene pubblicata l'edizione in lingua spagnola per la Spagna contenente una nuova versione del brano \"El amor es una cosa simple\", eseguito in duetto con la cantante spagnola Mal\u00fa ed estratto come primo singolo dell'album il 19 maggio 2012. Il 20 dicembre \u00e8 ospite del concerto di Pablo Albor\u00e1n (collaboratore alla stesura del testo in lingua spagnola di \"La diferencia entre t\u00fa y yo\") al Palacio de Deportes di Madrid, con il quale duetta nel brano \"Desencuentro\". Sempre a dicembre partecipa al brano \"Massena Christmas Party\", un jingle natalizio di Radio Deejay, insieme a Laura Pausini, Giorgia e Mario Biondi (pubblicato nell'album \"Natale a casa Deejay\" del 2014) e al brano \"Buon Natale Radio Kiss Kiss\", un jingle natalizio di Radio Kiss Kiss con Laura Pausini, Francesco Facchinetti e altri artisti.\nL'8 febbraio 2012 viene pubblicato il secondo libro ufficiale, anch'esso intitolato \"L'amore \u00e8 una cosa semplice\", edito da Kowalski e che narra la sua parte di vita durante il 2010 e il 2011. Da aprile ad agosto rimane impegnato nella tourn\u00e9e \"L'amore \u00e8 una cosa semplice Tour 2012\", composta da 32 date tra Italia, Belgio, Monaco e Svizzera. Il 14 maggio partecipa insieme ad altri artisti italiani (tra cui Laura Pausini, Max Pezzali e Biagio Antonacci) a \"Radio Italia Live - Il concerto\", manifestazione volta a celebrare i 30 anni di Radio Italia in Piazza Duomo a Milano, esibendosi in \"Stop! Dimentica\", \"Indietro\" e \"Non me lo so spiegare\". Il 18 settembre viene pubblicato l'album di Alice, \"Samsara\", che contiene due brani composti da Ferro, \"Nata ieri\" e \"Cambio casa\", quest'ultimo reinterpretato dal cantautore e poi incluso nella raccolta \"TZN - The Best of Tiziano Ferro\" del 2014. Il 2 ottobre viene pubblicato l'album di Miguel Bos\u00e9 \"Papitwo\" contenente il brano \"Amiga\" in duetto con Tiziano Ferro (anch'esso inserito successivamente in \"TZN - The Best of Tiziano Ferro\"). Il 22 settembre partecipa insieme ad altri 13 artisti italiani al concerto \"Italia Loves Emilia\", tenuto a Campovolo per raccogliere fondi destinati alle popolazioni colpite dal terremoto dell'Emilia del 2012, esibendosi in \"La differenza tra me e te\", \"Indietro\" e \"Sere nere\". Nel finale interpreta con tutti gli artisti il brano \"A muso duro\", registrato successivamente in studio e pubblicato come singolo benefico il 13 novembre per anticipare l'uscita dell'album dal vivo \"Italia Loves Emilia. Il concerto\".\nNello stesso anno, l'artista partecipa in qualit\u00e0 di coach al talent show spagnolo \"La Voz\".\nIl 20 novembre 2012 viene pubblicato in Italia \"L'amore \u00e8 una cosa semplice - Special Edition\", un cofanetto contenente una nuova versione dell'album originale con l'aggiunta della traccia multimediale \"Trama sintetica di una giornata storica\" (documentario che racconta la giornata del 14 luglio allo Stadio Olimpico di Roma, tappa de \"L'amore \u00e8 una cosa semplice Tour 2012\" durante la quale l'artista si \u00e8 esibito davanti a oltre 50.000 fan) e un secondo CD intitolato \"L'amore \u00e8 una cosa swing\", composto da cinque brani provenienti dai precedenti album e riarrangiati in chiave swing, l'inedito \"Per te (For You)\" scritto da Ferro, David Foster e Chris Botti, precedentemente pubblicato nell'album \"Impressions\" del 2012 di Botti e interpretato da Andrea Bocelli, e il medley live \"TVM/Quiero vivir con vos\" registrato a maggio 2012 al Mediolanum Forum d'Assago a Milano. L'edizione pubblicata in Spagna contiene inoltre \"La diferencia entre t\u00fa y yo\" in versione swing. Il 29 novembre esce il film \"L'amore \u00e8 imperfetto\" avente i brani \"L'amore \u00e8 una cosa semplice\" e \"TVM (ti voglio male)\" come colonna sonora.\nIl 10 febbraio 2013, in occasione degli annuali Grammy Awards, ha ricevuto insieme a Chris Botti e David Foster il Grammy Award al miglior album pop strumentale, per la composizione del brano \"Per te (For You)\" pubblicato nell'album \"Impressions\" di Botti. Il 15 gennaio 2013 viene pubblicato l'album di Gianna Nannini \"Inno\", contenente il singolo \"Nostrastoria\" scritto con Tiziano Ferro. Il 12 marzo viene pubblicato l'album di Baby K \"Una seria\" prodotto da Ferro insieme a Michele Canova Iorfida e contenente anche quattro brani scritti con la collaborazione dello stesso Ferro: \"La verit\u00e0\", \"Il tuo boy \u00e8 preso male\", \"Sei sola\" e \"Killer\", gli ultimi due rispettivamente estratti come quarto e secondo singolo dell'album. Il 24 settembre viene pubblicato l'album di Alessandra Amoroso \"Amore puro\" prodotto da Ferro e Iorfida e contenente otto brani scritti dallo stesso Ferro: \"Amore puro\" (primo singolo estratto il 30 agosto), \"Da casa mia\", \"Fuoco d'artificio\" (secondo singolo il 15 novembre), \"Star\u00f2 meglio\", \"Difendimi per sempre\", \"Bellezza, incanto e nostalgia\" (terzo singolo il 27 giugno 2014), \"L'hai dedicato a me\" (quarto singolo il 24 ottobre) e \"La vita che vorrei\". Il 1\u00ba ottobre viene pubblicato l'album di Luca Carboni \"Fisico &amp; politico\", che contiene il brano \"Persone silenziose\" in duetto con Tiziano Ferro (estratto come singolo il 15 novembre 2013 e pubblicato anche nella raccolta \"TZN - The Best of Tiziano Ferro\" del 2014 insieme ad una reinterpretazione di \"Difendimi per sempre\"), mentre il 15 ottobre viene pubblicato l'album di Elisa, \"L'anima vola\", contenente il brano \"E scopro cos'\u00e8 la felicit\u00e0\" scritto da Tiziano Ferro ed eseguito in duetto. A novembre \u00e8 autore dei brani \"La vita e la felicit\u00e0\" con Sergio Vallarino e \"Non aver paura mai\" con Emanuele Dabbono per Michele Bravi, vincitore della settima edizione di X Factor, pubblicati nell'album \"A passi piccoli\". Il 20 dicembre \u00e8 presente al PalaDozza di Bologna come ospite di Luca Carboni nel tour \"Fisico &amp; politico Tour 2013-2014\" per duettare nei brani \"Persone silenziose\" e \"Pensieri al tramonto\".\n\"TZN - The Best of Tiziano Ferro\" (2014-2015).\nA gennaio 2014 il brano \"Non me lo so spiegare\" viene utilizzato come colonna sonora della serie televisiva di Rai 1 \"Braccialetti rossi\". Il 7 febbraio il manager Fabrizio Giannini annuncia attraverso Twitter che il nuovo album del cantante sarebbe stato pubblicato entro la fine dell'anno e sarebbe stato una raccolta dei suoi pi\u00f9 grandi successi. Il 27 ottobre 2014 viene pubblicata la raccolta di Fiorella Mannoia, \"Fiorella\", che contiene una rivisitazione del brano \"La paura non esiste\" in duetto con Ferro. Il 25 novembre viene pubblicata la prima raccolta dell'artista, intitolata \"TZN - The Best of Tiziano Ferro\" e costituita dai suoi pi\u00f9 grandi successi del passato pi\u00f9 sedici brani inediti, tra cui \"Senza scappare mai pi\u00f9\", estratto come primo singolo il 17 ottobre dello stesso anno. L'album \u00e8 stato commercializzato in Italia in tre edizioni: standard (in formato doppio CD e quadruplo LP), deluxe e \"Special Fan Edition\" da quattro CD. Il 26 novembre 2014 viene commercializzata l'edizione britannica per il Regno Unito composta da un solo CD e il 3 marzo 2015 l'edizione in lingua spagnola per la Spagna, anch'essa in versione singola.\nIl 20 gennaio 2015 \u00e8 stato pubblicato l'album \"Status\" del rapper Marracash, nel quale \u00e8 presente il brano \"Senza un posto nel mondo\", realizzato in duetto con Ferro ed estratto successivamente come singolo l'11 settembre dello stesso anno. Nel mese di febbraio 2015 il cantautore ha firmato frasi d'amore tratte dai suoi brani pi\u00f9 celebri per i cartigli dei Baci Perugina in edizione limitata, mentre il 10 febbraio \u00e8 stato ospite della prima serata del Festival di Sanremo, durante la quale ha eseguito un medley tra \"Non me lo so spiegare\", \"Sere nere\" e \"Il regalo pi\u00f9 grande\" e portato all'esordio \"Incanto\", estratto come singolo gi\u00e0 a met\u00e0 gennaio. Il 19 maggio \u00e8 stato pubblicato l'album \"Never Again\" di Briga, in cui \u00e8 presente una rivisitazione del brano \"Indietro\" realizzata insieme a Ferro e intitolata \"Giunto alla linea (indietro)\". In quel periodo il brano \"La differenza tra me e te\" viene scelto come colonna sonora di \"Tutte le strade portano a Roma\", film con Raoul Bova e Sarah Jessica Parker. Tra giugno e dicembre 2015 Ferro \u00e8 stato impegnato nella tourn\u00e9e \"Lo stadio Tour 2015\", composta da 28 date suddivise in due parti. La prima parte si \u00e8 svolta in estate negli stadi ed \u00e8 partita il 20 giugno 2015 a Torino, per poi toccare Firenze, Roma (doppia data), Bologna, Milano (doppia data) e Verona. La seconda parte, \"European Tour 2015\", si \u00e8 invece svolta in inverno in palazzetti tra Italia, Belgio e Svizzera.\nIl 30 ottobre \u00e8 stato pubblicato l'album di Gianna Nannini \"Hitstory\" che contiene il brano \"Amica mia\" scritto da Tiziano Ferro, mentre il 20 novembre \u00e8 stata pubblicata la riedizione di \"TZN - The Best of Tiziano Ferro\", denominata \"Lo stadio Tour 2015 Edition\" e contenente, oltre ai due CD dell'edizione standard, due CD e un DVD che racchiudono i concerti tenuti il 4 e il 5 luglio 2015 presso lo Stadio Giuseppe Meazza di Milano. In autunno ha composto insieme a Michael Menisci il brano \"La vita in un anno\" per Alessandra Amoroso, inserito nell'album \"Vivere a colori\" del 2016, e \"Per difenderti da me\" per Patty Pravo, pubblicato nell'album \"Eccomi\" dello stesso anno. Il 30 dicembre \u00e8 stato trasmesso su Rai 1 un documentario dedicato all'artista intitolato \"Tiziano Ferro - Lo stadio\", nel quale lo stesso Ferro si racconta in musica e dialoghi.\n\"Il mestiere della vita\" (2016-2018).\nIl 29 luglio 2016 la Carosello Records ha pubblicato le ristampe dei primi tre album in studio \"Rosso relativo\", \"111\" e \"Nessuno \u00e8 solo\" in formato CD (il 23 settembre per la prima volta anche in formato LP); nello stesso mese Ferro ha prodotto il brano \"Chiusa con te (XXX)\" della cantautrice Giordana Angi.\nIl 2 dicembre viene pubblicato il sesto album di inediti intitolato \"Il mestiere della vita\", anticipato il 28 ottobre dal singolo \"Potremmo ritornare\". Composto da 13 brani, l'album presenta sonorit\u00e0 pop, hip hop e contemporary R&amp;B, con tematiche che spaziano dal perdono alla paura e alla rabbia. Tra i collaboratori figurano Baby K, Raige, Emanuele Dabbono, Tormento e Carmen Consoli, quest'ultima duettante nel secondo singolo \"Il conforto\" estratto il 13 gennaio 2017. Gli altri singoli estratti dal disco sono stati \"Lento/Veloce\" (21 aprile), utilizzato da maggio 2017 come tema musicale per lo spot del gelato \"Cornetto Algida\", \"Valore assoluto\" (8 settembre), l'omonimo \"Il mestiere della vita\" (17 novembre) e \"\"Solo\" \u00e8 solo una parola\" (2 febbraio 2018).\nIl 7 febbraio 2017 il cantautore \u00e8 stato ospite della prima serata del Festival di Sanremo, durante la quale ha eseguito un omaggio alla memoria di Luigi Tenco con la reinterpretazione del brano \"Mi sono innamorato di te\", \"Potremmo ritornare\" e \"Il conforto\" insieme a Carmen Consoli. La cover \u00e8 stata pubblicata in versione studio il giorno seguente per il download digitale. Il 10 marzo \u00e8 stata pubblicata l'edizione in lingua spagnola dell'album, \"El oficio de la vida\", anticipata dal singolo \"Podr\u00edamos regresar\" (20 gennaio 2017). L'album include due nuovi duetti con artiste spagnole, ovvero \"Casi\" con Silvina Magari ed \"El oficio de la vida\" con Vanesa Mart\u00edn, ma esclude quello con la Consoli. Il 14 aprile, in occasione dell'annuale Record Store Day, sono stati pubblicati nel formato 7\" i singoli \"Il conforto\" e \"Mi sono innamorato di te\". Da giugno a luglio 2017 si \u00e8 svolta la tourn\u00e9e \"Il mestiere della vita Tour 2017\", composta da tredici date negli stadi italiani. Il 23 giugno \u00e8 stato pubblicato per il download digitale \"Lento/Veloce (Remixes)\", contenente 13 tracce remix del brano in lingua italiana e spagnola e anticipato da \"A ti te cuido yo (Lento/Veloz)\", brano in duetto con il cantante spagnolo Dasoul entrato in rotazione radiofonica lo stesso giorno. Il 7 luglio \u00e8 stata pubblicata la versione italiana del brano \"No Vacancy\" degli OneRepublic, in collaborazione con il cantautore. Nello stesso giorno \u00e8 stato commercializzato il formato 10\" di \"Lento/Veloce (Remixes)\", composto da cinque tracce. Il 7 agosto viene caricato sul profilo Vevo ufficiale dell'artista un documentario di 18 minuti riguardante \"Il mestiere della vita Tour 2017\". Il 10 novembre viene pubblicata un'edizione speciale dell'album intitolata \"Il mestiere della vita Urban vs Acoustic\". Il cofanetto presenta un secondo disco con una selezione di brani in versione urban e acustica e quattro bonus track: una nuova versione di \"Valore assoluto\" in duetto con Levante, un remix dello stesso brano, \"No Vacancy\" con gli OneRepublic e \"Mi sono innamorato di te\". Il 24 novembre il cantautore compare come ospite all'interno della ristampa dell'album \"Munay\" di Vanesa Mart\u00edn, con la quale esegue una nuova versione italo-spagnola del brano \"Ya\". Il 18 dicembre il rapper Fabri Fibra pubblica una nuova versione del singolo \"Stavo pensando a te\" incisa con Ferro.\nDa febbraio 2018 l'artista \u00e8 testimonial dell'azienda di telefonia Vodafone. Nel corso dell'anno collabora con i Tiromancino alla rivisitazione del loro brano \"Per me \u00e8 importante\", inserita nell'album \"Fino a qui\" del gruppo e pubblicata come singolo l'8 marzo 2019, e con Ed Sheeran e il fratello Matthew alla composizione di \"Amo soltanto te\" (\"This Is the Only Time\" nella versione inglese), brano di cui Tiziano Ferro firma il testo e interpretato da Andrea Bocelli e Sheeran all'interno dell'album \"S\u00ec\". Duetta inoltre con Giorgia ne \"Il conforto\", rivisitazione del brano di Ferro pubblicata nell'album di cover della cantante \"Pop Heart\".\n\"Accetto miracoli\" (2019-presente).\nIl 22 novembre viene pubblicato il settimo album di inediti intitolato \"Accetto miracoli\", composto da 12 brani e anticipato dai singoli \"Buona (cattiva) sorte\" (31 maggio) e \"Accetto miracoli\" (20 settembre). Tra le collaborazioni, il singolo \"Balla per me\" in duetto con Jovanotti nell'edizione in lingua italiana e \"Acepto milagros\" in duetto con la cantante spagnola Ana Guerra nell'edizione in lingua spagnola, quest'ultima pubblicata come singolo in Spagna il 18 ottobre 2019. Dal 4 all'8 febbraio 2020 l'artista ha preso parte a tutte le cinque serate della settantesima edizione del Festival di Sanremo in qualit\u00e0 di ospite fisso. Durante la manifestazione ha cantato alcuni dei suoi brani pi\u00f9 celebri e ha reinterpretato \"Nel blu dipinto di blu\", \"Almeno tu nell'universo\" e \"Portami a ballare\", oltre a duettare con Massimo Ranieri in \"Perdere l'amore\" e con Fiorello in \"Finalmente tu\". Il 30 giugno viene pubblicato un video sul canale YouTube Officina Pasolini, con una nuova versione di \"Accetto miracoli\" eseguita in duetto con Tosca e registrata a distanza tra Roma (dove vive Tosca) e Los Angeles (dove Ferro si \u00e8 trasferito).\nIl 6 novembre 2020 \u00e8 stato pubblicato l'album di cover \"\", composto da reinterpretazioni di canzoni italiane. Tra esse sono presenti \"Perdere l'amore\" con Massimo Ranieri (primo singolo, 3 agosto 2020), registrata per l'iniziativa \"I Love My Radio\" atta a celebrare i 45 anni del sistema radiofonico italiano, \"Rimmel\" (2 settembre 2020) e \"E ti vengo a cercare\" (30 ottobre 2020). Sempre il 6 novembre su Prime Video \u00e8 uscito \"Ferro\", un documentario dedicato all'artista che segue cronologicamente il periodo da settembre 2019 a febbraio 2020.\nPer la promozione degli album, Tiziano Ferro avrebbe dovuto intraprendere il \"TZN Tour 2020\", composto da quindici date negli stadi italiani (dal 30 maggio al 16 luglio) e dieci date autunnali in altri paesi europei (dall'11 novembre al 14 dicembre). In sole 24 ore dall'apertura delle prevendite erano stati venduti oltre 75.000 biglietti, ma a causa della pandemia di COVID-19 le date autunnali sono state annullate e quelle negli stadi italiani sono state riprogrammate dal 6 giugno al 18 luglio 2021, con la sostituzione di Catania a Messina come tappa siciliana. Il 19 aprile 2021 viene tuttavia comunicato, attraverso i profili social dell'artista, che con il proseguire dell'emergenza sanitaria la tourn\u00e9e \u00e8 stata definitivamente cancellata, in favore del prossimo tour che avr\u00e0 luogo nel 2023.\nIl 28 maggio 2021 viene pubblicato il singolo \"Solo lei ha quel che voglio 2021\" dei Sottotono, che ha visto la partecipazione di Ferro e anche dei rapper Gu\u00e9 Pequeno e Marracash.\nPremi e riconoscimenti.\nNella sua carriera Tiziano Ferro ha ottenuto molti prestigiosi riconoscimenti nazionali e internazionali: Billboard Latin Music Awards, European Border Breakers Awards, Festivalbar, Wind Music Awards, MTV Europe Music Awards, MTV Awards, Nickelodeon Kids' Choice Awards, Onstage Awards, Premios Cadena Dial, Premios Oye!, Premio italiano della musica, Premio Lunezia, Premio Videoclip Italiano, Rockol Awards, TRL Awards, World Music Award.\nVita privata.\nNel 2004 si \u00e8 trasferito a Puebla de Zaragoza in Messico, l'anno seguente a Manchester nel Regno Unito, per poi tornare in Italia a Milano nel 2011; dal 2016 risiede principalmente a Los Angeles. Dichiaratamente omosessuale, il 13 luglio 2019, a Sabaudia, si unisce civilmente al compagno Victor Allen, che aveva precedentemente sposato a Los Angeles il 25 giugno.\nDa molti anni aderisce a svariate iniziative di solidariet\u00e0 e di beneficenza.\nIl 20 ottobre 2010 ha pubblicato il suo libro \"Trent'anni e una chiacchierata con pap\u00e0\", in cui ha dichiarato per la prima volta il proprio orientamento sessuale. Nel 2012 ha pubblicato il secondo libro \"L'amore \u00e8 una cosa semplice\", che prende il titolo dall'omonimo album."}
{"id": "2015264", "revid": "1310927", "url": "https://it.wikipedia.org/wiki?curid=2015264", "title": "Oleg Vlasov", "text": "Carriera.\nOleg Vlasov crebbe calcisticamente a Pskov, una citt\u00e0 situata nel nord-ovest della Russia, all'incirca a 20\u00a0km ad est dal confine con l'Estonia. Debutt\u00f2 appena diciassettenne nella squadra locale ed un anno dopo venne notato dagli osservatori dello , che decisero di prelevarlo. Debutt\u00f2 in prima squadra il 23 maggio 2003, a 19 anni, in una gara persa per 2-1 dallo Zenit in casa del Krylya Sovetov Samara. Da questo momento della stagione in poi inizi\u00f2 a giocare costantemente in prima squadra. Grazie alla sua capacit\u00e0 di rendersi incisivo appena entrato in campo, realizz\u00f2 due reti in campionato da subentrato, sempre contro l'FC Mosca, prima in un match vinto per 3-0 dalla formazione di San Pietroburgo, poi decidendo la gara del girone di ritorno, conclusasi 0-1, grazie ad un suo gol allo scadere. Al termine di questa sua prima positiva stagione, venne considerato come uno dei pi\u00f9 interessanti giovani talenti russi; nello Zenit formava inoltre il 'trio del 1984' con i centrocampisti Vladimir Bystrov ed Igor' Denisov, entrambi suoi coetanei, con i quali legher\u00e0 subito.\nNella stagione successiva, dopo un periodo iniziale trascorso fra panchina e tribuna, inizi\u00f2 a giocare con regolarit\u00e0 a partire dalla nona giornata del campionato russo. A causa della sovrabbondanza di esterni nella rosa dello Zenit, che gi\u00e0 in quegli anni lottava ai vertici del calcio russo, partiva da titolare soltanto di rado, chiuso da giocatori pi\u00f9 forti come Vladimir Bystrov, Olexander Spivak e Radek \u0160\u00edrl. Tuttavia, riusc\u00ec ad entrare nel giro della nazionale russa Under-21. Segn\u00f2 il suo terzo gol in Prem'er-Liga nel terzultimo match del campionato 2004, contro il Saturn, la sua futura squadra.\nNonostante una rete contro il Kuban Krasnodar che valse allo Zenit il passaggio del turno in Coppa di Russia, l'inizio della successiva stagione fu difficile: chiuso in un primo momento dall'arrivo dell'ennesimo esterno, Oleg Trifonov, con la cessione di Bystrov allo , riusc\u00ec a trovare pi\u00f9 spazio, sia in campionato che in Coppa UEFA, complice anche un serio infortunio occorso al ceco Sirl.\nIl 2006 sembr\u00f2 l'anno della sua definitiva consacrazione: disput\u00f2 una buona gara nel ritorno dei Quarti di finale di Coppa UEFA contro il Siviglia e soprattutto riusc\u00ec a rendersi decisivo in una vittoria ottenuta dallo Zenit contro il , cambiando la partita con il suo ingresso in campo e realizzando di testa la rete del 2-1 su calibrato assist di Arshavin. Sembrava essere la classica gara della svolta, poich\u00e9, forse per la prima volta da quando era allo Zenit, divent\u00f2 un titolare fisso della squadra. Ma proprio in quel periodo lo Zenit inizi\u00f2 ad entrare in una piccola crisi di risultati che pregiudic\u00f2 l'andamento in campionato. Il tecnico Petrzela venne esonerato e, dopo la pausa per il Campionato mondiale di calcio 2006, arriv\u00f2 a San Pietroburgo Dick Advocaat. Vlasov fece una buona impressione in allenamento al suo nuovo allenatore, segnando il gol della vittoria nella prima gara della sua gestione (ottavo di finale di Coppa di Russia) ma, inaspettatamente, venne ceduto dallo Zenit pochi giorni dopo.\nNel frattempo, viene tenuto d'occhio dal neo Commissario tecnico della Nazionale russa, Guus Hiddink, che lo inserisce nella lista dei 50 giocatori convocabili per le qualificazioni per EURO 2008 ma, proprio sul pi\u00f9 bello, la sua carriera venne compromessa. Dopo appena tre incontri disputati con il Saturn, infatti, si infortun\u00f2 gravemente al ginocchio, rimanendo fermo quasi un intero anno. Il periodo di recupero fu lungo e rientr\u00f2 nella stagione successiva, nella quale collezion\u00f2 in totale 9 presenze (di cui appena due da titolare), tutte nell'estate del 2007, con un gol (che decise la sfida in Coppa di Russia contro lo .\nNel gennaio del 2008, scaduto il suo contratto con il Saturn, ha deciso di trasferirsi a parametro zero al , che lo ha annunciato sul proprio sito ufficiale ma, per motivi sconosciuti, non \u00e8 stato per\u00f2 tesserato dal club del Mar Nero ed \u00e8 rimasto cos\u00ec fermo fino al giugno successivo, quando supera con successo un provino con il , formazione cecena neopromossa nella massima serie russa. Attualmente conta 12 presenze (di cui 4 da titolare) con la maglia biancoverde."}
{"id": "2015266", "revid": "188323", "url": "https://it.wikipedia.org/wiki?curid=2015266", "title": "Amperaggio", "text": ""}
{"id": "2015271", "revid": "279725", "url": "https://it.wikipedia.org/wiki?curid=2015271", "title": "Simboli di pericolo chimico", "text": ""}
{"id": "2015272", "revid": "125609880", "url": "https://it.wikipedia.org/wiki?curid=2015272", "title": "WOH G64", "text": "WOH G64 \u00e8 una stella rossa della costellazione del Dorado, che appartiene alla vicina galassia della Grande Nube di Magellano. Dista circa dal sistema solare.\nInizialmente il raggio fu stimato essere quello del Sole, tuttavia osservazioni sulla stella nel 2009 da parte di Emily M. Levesque e i suoi colleghi, hanno stimato un diametro inferiore, pari a quello solare, mentre sempre nel 2009, la stima di Ohnaka \"et al.\" fu di .\nCaratteristiche.\nWOH G64 \u00e8 una ipergigante rossa di tipo spettrale M7,5 0. Dai primi studi, la sua enorme luminosit\u00e0 ( la luminosit\u00e0 solare) e la sua massa ( quella del Sole), parevano incompatibili con la sua bassa temperatura superficiale, ritenuta, grazie a misure di tipo spettroscopico, di . Studi successivi hanno mostrato che l'astro \u00e8 circondato da uno spesso disco di polveri, che riduce la luminosit\u00e0 del corpo celeste di un fattore 2; di conseguenza, WOH G64 brilla solamente come . Allo stesso modo, la sua massa stimata attualmente \u00e8 circa la met\u00e0 di quella stimata inizialmente: , un valore pi\u00f9 concorde con i modelli dell'evoluzione stellare.Il limite interno del disco \u00e8 posto a dalla stella, mentre il confine esterno si trova a quasi un anno luce dalla stella (quasi ).\nGli astrofisici ritengono che la stella abbia perso, tramite il vento, una quantit\u00e0 di materia compresa tra il 10 e il 40% della sua massa, mentre si avvia a concludere la propria esistenza esplodendo in supernova. Si pensa che tale avvenimento accadr\u00e0 entro i prossimi ."}
{"id": "2015273", "revid": "339392", "url": "https://it.wikipedia.org/wiki?curid=2015273", "title": "American Free Korps der SS", "text": ""}
{"id": "2015275", "revid": "729019", "url": "https://it.wikipedia.org/wiki?curid=2015275", "title": "\u00d3scar Gonz\u00e1lez", "text": "Partecip\u00f2 al Gran Premio d'Argentina 1956 al volante di una Maserati condividendo l'auto con il connazionale Alberto Uria.\nConclusero la gara al 6\u00ba posto."}
{"id": "2015283", "revid": "116154926", "url": "https://it.wikipedia.org/wiki?curid=2015283", "title": "Il ritorno di Don Calandrino", "text": "Il ritorno di Don Calandrino \u00e8 un'opera buffa di Domenico Cimarosa, su libretto di Giuseppe Petrosellini. L'opera venne rappresentata durante la stagione di Carnevale del 1778 al Teatro Valle di Roma.\nRappresentazione in tempi moderni.\nL'opera in tempi moderni \u00e8 stata rappresentata nel 2007 al Festival di Pentecoste di Salisburgo, al Teatro P\u00e9rez Gald\u00f3s di Las Palmas de Gran Canaria, al Teatro Alighieri per il Ravenna Festival, al Teatro Verdi di Pisa ed al Teatro Municipale di Piacenza diretta da Riccardo Muti."}
{"id": "2015284", "revid": "114876028", "url": "https://it.wikipedia.org/wiki?curid=2015284", "title": "L'uomo che sognava con le aquile", "text": "L'uomo che sognava con le aquile \u00e8 una miniserie televisiva italiana.\nDescrizione.\nLa fiction \u00e8 diretta da Vittorio Sindoni, prodotta nel 2005 dalla Albatross Entertainment e da Rai Fiction. Il protagonista Rocco Ventura \u00e8 interpretato da Terence Hill.\nLe due puntate della fiction, che durano 100 minuti ciascuna, sono state girate in pi\u00f9 location: Gerace, Caulonia, Gambarie, Reggio Calabria e Roma. Trasmessa in prima visione TV nel gennaio del 2006 in prima serata su Rai 1, questa miniserie ottenne una media del 39% di share, con pi\u00f9 di 10.000.000 di spettatori incollati davanti allo schermo per il secondo episodio.\nTrama.\nRocco Ventura, ex avvocato calabrese, si \u00e8 ritirato sulle montagne dell'Aspromonte, dove vive producendo un antico formaggio dalla ricetta tipica tramandata di generazione in generazione. Quando una direttiva comunitaria gli impone di cambiare il metodo di produzione l'ex avvocato combatte contro la Comunit\u00e0 Europea, ottenendo l'appoggio della comunit\u00e0 locale. La sua lotta si interseca con una delicata storia di amore e amicizia."}
{"id": "2015285", "revid": "38120", "url": "https://it.wikipedia.org/wiki?curid=2015285", "title": "A tutto Goal", "text": ""}
{"id": "2015290", "revid": "179078", "url": "https://it.wikipedia.org/wiki?curid=2015290", "title": "Fabio e Mingo", "text": ""}
{"id": "2015292", "revid": "938", "url": "https://it.wikipedia.org/wiki?curid=2015292", "title": "Nukuoro", "text": "Nukuoro \u00e8 un atollo delle Isole Caroline. \nAmministrativamente \u00e8 una municipalit\u00e0 del Distretto di Pohnpei Altre Isole, nello Stato di Pohnpei, uno degli Stati micronesiani.\nGeografia fisica.\nL'atollo \u00e8 composto da circa 40 isolette e ha una superficie di 40\u00a0km\u00b2, compresa la laguna interna (la sola terra emersa misura 1,70\u00a0km\u00b2). La laguna ha un diametro di 6\u00a0km.\nPopolazione.\nLa popolazione \u00e8 di circa 375 persone (stima del 2008), le cui principali attivit\u00e0 economiche sono la pesca e la coltivazione di taro e cocco. Recentemente \u00e8 stata introdotta nell'atollo la coltivazione di ostriche con perle nere, attivit\u00e0 che genera ulteriori introiti per la popolazione locale. L'attivit\u00e0 turistica \u00e8 inesistente, eccezion fatta per i passeggeri di occasionali yacht di passaggio.\nLe lingue parlate sono il nukuoro, una lingua oceanica, e l'inglese.\nInfrastrutture e trasporti.\nNukuoro non \u00e8 dotata di piste d'atterraggio per velivoli e l'unico collegamento pubblico con le isole circostanti \u00e8 un'imbarcazione che transita per\u00f2 con ridotta frequenza.\nSull'atollo \u00e8 presente una piccola scuola con quattro aule, ma i ragazzi sopra i 14 anni devono recarsi a Pohnpei per frequentare le scuole superiori."}
{"id": "2015293", "revid": "38120", "url": "https://it.wikipedia.org/wiki?curid=2015293", "title": "Ai Confini dell'Universo", "text": ""}
{"id": "2015294", "revid": "113164071", "url": "https://it.wikipedia.org/wiki?curid=2015294", "title": "Villa La Loggetta", "text": "Villa La Loggetta \u00e8 un edificio residenziale di Napoli ubicato in via Bernardo Cavallino, all'Arenella.\nDi stile piuttosto eclettico, questa villa venne realizzata tra il 1936 e il 1937 da Marcello Canino su commissione della famiglia Cenzato. La villa si ripresenta con uno stile che assomiglia all'architettura romana.\nLe strutture sono contraddistinte da due lunghi pergolati in calcestruzzo armato; oggi, la villa \u00e8 stravolta grazie a recenti interventi di articolazione degli ambienti.\nVoci correlate.\nbibliografia: Sergio Stenti (a cura di), Marcello Canino 1895-1970, Clean, 2005"}
{"id": "2015295", "revid": "7969", "url": "https://it.wikipedia.org/wiki?curid=2015295", "title": "Antoine Leonard de Chezy", "text": ""}
{"id": "2015297", "revid": "339392", "url": "https://it.wikipedia.org/wiki?curid=2015297", "title": "American Free Corps", "text": ""}
{"id": "2015299", "revid": "697352", "url": "https://it.wikipedia.org/wiki?curid=2015299", "title": "Teatro Auditorium al Duomo", "text": ""}
{"id": "2015305", "revid": "287204", "url": "https://it.wikipedia.org/wiki?curid=2015305", "title": "Antoine-Leonard Chezy", "text": ""}
{"id": "2015307", "revid": "287204", "url": "https://it.wikipedia.org/wiki?curid=2015307", "title": "Alberto Uria", "text": "Partecip\u00f2 al Gran Premio d'Argentina 1955 al volante di una Maserati non terminando la gara.\nL'anno successivo, nello stesso Gran Premio chiuse la corsa al 6\u00ba posto assieme al connazionale \u00d3scar Gonz\u00e1lez."}
{"id": "2015308", "revid": "486946", "url": "https://it.wikipedia.org/wiki?curid=2015308", "title": "Tramezzi affrescati in Piemonte e Lombardia", "text": ""}
{"id": "2015313", "revid": "304507", "url": "https://it.wikipedia.org/wiki?curid=2015313", "title": "Joseph Rouletabille", "text": ""}
{"id": "2015315", "revid": "36426", "url": "https://it.wikipedia.org/wiki?curid=2015315", "title": "Teatro Alfieri (Castelnuovo Garfagnana)", "text": ""}
{"id": "2015320", "revid": "729019", "url": "https://it.wikipedia.org/wiki?curid=2015320", "title": "Habis al-Majali", "text": "Biografia.\nUfficiale della Legione araba, fu protagonista della vittoria di La\u1e6dr\u016bn e B\u0101b al-W\u0101d nel 1948. \nGuardia del corpo di re \u02bfAbd All\u0101h I di Giordania, fu promosso fino al grado di feldmaresciallo e divenne capo di stato maggiore per tutto il periodo 1958-1975, coordinando la repressione delle attivit\u00e0 armate palestinesi sul suolo giordano (Settembre nero).\nFu ministro della Difesa (1967-1968) e infine senatore (1981-2001)."}
{"id": "2015321", "revid": "110157", "url": "https://it.wikipedia.org/wiki?curid=2015321", "title": "Aimor\u00e9s", "text": "Aimor\u00e9s \u00e8 un comune del Brasile nello Stato del Minas Gerais, parte della mesoregione della Vale do Rio Doce e della microregione di Aimor\u00e9s."}
{"id": "2015323", "revid": "279725", "url": "https://it.wikipedia.org/wiki?curid=2015323", "title": "Frasi di rischio", "text": ""}
{"id": "2015324", "revid": "279725", "url": "https://it.wikipedia.org/wiki?curid=2015324", "title": "Consigli di prudenza", "text": ""}
{"id": "2015325", "revid": "188323", "url": "https://it.wikipedia.org/wiki?curid=2015325", "title": "Protezione elettrica", "text": ""}
{"id": "2015326", "revid": "74801", "url": "https://it.wikipedia.org/wiki?curid=2015326", "title": "Roberto Payr\u00f3", "text": "Biografia.\nRoberto Payr\u00f3 studi\u00f2 nel Collegio di San Giuseppe a Buenos Aires e trascorse gli anni dell'adolescenza nella casa paterna a Lomas de Zamora (Buenos Aires), dove si conserva la sua nutrita biblioteca. Attratto fin da giovanissimo dal giornalismo, fond\u00f2 a Bah\u00eda Blanca il quotidiano anticonformista \"La Tribuna\" e, per aver sostenuto idee marcatamente socialiste, fu oggetto di persecuzioni di natura politica. Con altri intellettuali tent\u00f2 di costituire in Argentina un partito socialista. Nel 1892 divenne corrispondente all'estero della \"Naci\u00f3n\" e i suoi articoli dal Belgio, durante la Prima guerra mondiale, gli valsero anni di prigione. Torn\u00f2 in patria nel 1923. In campo letterario \u00e8 un esponente della scuola realista."}
{"id": "2015330", "revid": "188323", "url": "https://it.wikipedia.org/wiki?curid=2015330", "title": "Protezione attiva", "text": ""}
{"id": "2015332", "revid": "287204", "url": "https://it.wikipedia.org/wiki?curid=2015332", "title": "All Saints (David Bowie)", "text": "All Saints \u00e8 il nome di due diverse compilation di David Bowie, la prima pubblicata nel 1993 e la seconda nel 2001 dalla EMI, entrambe relative a musica strumentale.\nLa prima delle due compilation era un disco doppio, prodotto come regalo di Natale per gli amici e i familiari di Bowie nel 1993. Ne furono prodotte solo 150 copie. Considerata la sua rarit\u00e0, l'album, nel corso degli anni, \u00e8 diventato un pezzo da collezione assai ricercato.\nNel 2001 un secondo album intitolato \"All Saints\" \u00e8 stato messo in commercio da Bowie. Per questa release, tutte le tracce appartenenti all'album \"Black Tie White Noise\" e la traccia \"South Horizon\" dell'album \"The Buddha of Suburbia\" sono state eliminate e sostituite da \"Brilliant Adventure\" dall'album hours... e da \"Crystal Japan\", pezzo strumentale singolo.\nNessuna delle due release rappresenta una compilation completa della produzione strumentale di Bowie."}
{"id": "2015333", "revid": "200568", "url": "https://it.wikipedia.org/wiki?curid=2015333", "title": "Jacu\u00ed", "text": "Jacu\u00ed \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di S\u00e3o Sebasti\u00e3o do Para\u00edso."}
{"id": "2015334", "revid": "37401", "url": "https://it.wikipedia.org/wiki?curid=2015334", "title": "Giasone di Fere", "text": "Giasone tra il 384 e il 370 unific\u00f2 la Tessaglia e venne nominato \"Tago\" ovvero re della regione. Riusc\u00ec ad unificare e ad estendere i suoi domini sfruttando l'aspro confronto tra Tebe, Atene e Sparta.\nIn un primo momento si alle\u00f2 con Tebe contro Sparta, ma dopo il 371 a.C., in seguito alla vittoria dei tebani di Epaminonda nella battaglia di Leuctra si interpose tra i due belligeranti.\nOltre che ad un abile strategia Giasone, modific\u00f2 la struttura dell'esercito, composto ora da 20.000 opliti e da un elemento di spicco, la famosa \"cavalleria tessalica\", composta da ben 8.000 cavalieri oltre ad un folto gruppo di mercenari.\nCos\u00ec facendo riusc\u00ec a conquistare l'Epiro e trasformare i suoi domini in un potente stato greco ipotizzando persino di invadere l'Impero persiano utilizzando il tesoro del tempio di Delfi.\nLa potenza raggiunta da Giasone attir\u00f2 le simpatie di Isocrate che gli scrisse esortandolo ad unificare la Grecia.\nMa quest'ipotesi non ebbe fortuna poich\u00e9 nel 370 a.C. il re venne assassinato.\nA governare la Tessaglia gli succedette Alessandro di Fere."}
{"id": "2015339", "revid": "287204", "url": "https://it.wikipedia.org/wiki?curid=2015339", "title": "Protezioni attive", "text": ""}
{"id": "2015340", "revid": "110157", "url": "https://it.wikipedia.org/wiki?curid=2015340", "title": "Cabo Verde (Brasile)", "text": "Cabo Verde \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di S\u00e3o Sebasti\u00e3o do Para\u00edso."}
{"id": "2015346", "revid": "508036", "url": "https://it.wikipedia.org/wiki?curid=2015346", "title": "Villa Bianca", "text": "La Villa Bianca, anche detta Casa Bianca, \u00e8 un edificio residenziale di Napoli ubicato tra via Francesco Petrarca e via Posillipo, progettato da Massimo Pica Ciamarra.\nL'edificio, costruito fra il 1967 ed il 1970, ruota attorno ad una piazzetta-corte e, grazie al progetto organico di Pica Ciamarra, ingloba un ambiente voltato di precedente edificazione ed un antico colombarium. Sulle coperture sorge un tetto-giardino. Su uno dei terrazzi, invece, \u00e8 eretta una scultura in acciaio di Renato Barisani realizzata nel 1953. L'edificio \u00e8 circondato da spazi verdi, alcuni comuni ed altri facenti riferimento a singoli appartamenti.\nLa famiglia Pica Ciamarra possiede l'intero immobile, di cui alcune parti sono utilizzate dall'architetto Pica Ciamarra come studio e laboratorio di progettazione."}
{"id": "2015347", "revid": "433605", "url": "https://it.wikipedia.org/wiki?curid=2015347", "title": "Campanha", "text": "Campanha \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di Varginha."}
{"id": "2015350", "revid": "729019", "url": "https://it.wikipedia.org/wiki?curid=2015350", "title": "Sapwuahfik", "text": "Sapwuahfik \u00e8 un atollo delle Isole Caroline. \nAmministrativamente \u00e8 una municipalit\u00e0 del Distretto Pohnpei Altre Isole, dello stato di Pohnpei, uno degli Stati Federati di Micronesia.\nGeografia fisica.\nL'atollo, situato a 160\u00a0km da Pohnpei, \u00e8 composto da una decina di isolette ed ha una superficie di 1.6\u00a0km\u00b2. La popolazione \u00e8 di circa 682 persone (stima del 2008) e vive sull'isoletta Ngatik. La lingua parlata \u00e8 il ngatikese e l'inglese.\nIl massacro di Ngatik.\nNel 1837, l'equipaggio della nave commerciale inglese Lampton, uccise quasi tutti gli abitanti per poter rubare indisturbati i gusci delle tartarughe marine."}
{"id": "2015358", "revid": "287204", "url": "https://it.wikipedia.org/wiki?curid=2015358", "title": "Popoli celtici", "text": ""}
{"id": "2015360", "revid": "15756", "url": "https://it.wikipedia.org/wiki?curid=2015360", "title": "Grande recessione", "text": "La grande recessione fu una crisi economica mondiale verificatasi tra il 2007 e il 2013 scoppiata negli Stati Uniti d'America nel 2006 in seguito alla crisi dei subprime e del mercato immobiliare.\nFu innescata dallo scoppio di una bolla immobiliare, che produsse a catena una grave crisi finanziaria nell'economia americana. La recessione ha poi gradualmente assunto un carattere globale, spinta da meccanismi finanziari di contagio, e perdurante (tranne alcune eccezioni come India e Cina) con la spirale recessiva che si \u00e8 ulteriormente aggravata, in diversi Paesi europei (Europa mediterranea e altri), con la crisi del debito degli Stati sovrani europei.\nTra i principali fattori della crisi figurano gli alti prezzi delle materie prime (petrolio \"in primis\"), una crisi alimentare mondiale, la minaccia di una recessione in tutto il mondo e una crisi creditizia (seguita a quella bancaria) con conseguente crollo di fiducia dei mercati borsistici. Viene considerata da molti economisti come una delle peggiori crisi economiche della storia, seconda solo alla grande depressione dei primi decenni del XX secolo.\nStoria.\nAlla crisi finanziaria scoppiata nell'agosto del 2007 sono seguite una recessione, iniziata nel secondo trimestre del 2008, e una grave crisi industriale (seguita al fallimento di Lehman Brothers il 15 settembre per la crisi dei subprime) scoppiata nell'autunno dello stesso annodi proporzioni pi\u00f9 ampie che nella Grande crisicon una forte contrazione della produzione e degli ordinativi.\nIl 2009 ha poi visto una crisi economica generalizzata, pesanti recessioni e vertiginosi crolli di PIL in numerosi Paesi del mondo e in special modo nel mondo occidentale. Terminata la recessione nel terzo trimestre 2009, tra la fine dello stesso anno e il 2010 si \u00e8 verificata una parziale ripresa economica.\nTra il 2010 e il 2011 si \u00e8 conosciuto l'allargamento della crisi ai debiti sovrani e alle finanze pubbliche di molti paesi (in larga misura gravati dalle spese affrontate nel sostegno ai sistemi bancari), soprattutto ai Paesi dell'eurozona (vedi crisi del debito sovrano europeo), impossibilitati a operare manovre sul tasso di cambio o ad attuare politiche di credito espansive e di monetizzazione, che in alcuni casi hanno evitato l'insolvenza sovrana (Portogallo, Irlanda), grazie all'erogazione di ingenti prestiti da parte di FMI, BCE e Commissione europea (la cosiddetta \"troika\").\nTali interventi, denominati \"piani di salvataggio\" e volti a scongiurare possibili \"default\", sono stati per\u00f2 concessi a prezzo di politiche di bilancio fortemente restrittive sui conti pubblici (c.d. austerit\u00e0) con freno a consumi e produzione e alimentazione della spirale recessiva.\nCrisi finanziaria negli Stati Uniti.\nCrisi del mercato immobiliare.\nLa crisi dei mutui sub-prime inizi\u00f2 a manifestarsi nel 2006 e scoppi\u00f2 nel 2008, anno in cui i risparmiatori statunitensi cominciarono a non ripagare pi\u00f9 i mutui, dando avvio a un massiccio aumento dei pignoramenti (1,7 milioni di case coinvolte nel solo 2007).\nAll'origine di questo fenomeno la vertiginosa crescita del mercato immobiliare negli Stati Uniti, con il forte aumento dei prezzi delle abitazioni e la successiva espansione degli investimenti nel settore. Tale bolla speculativa si espanse di pari passo col costante apprezzamento delle case. L'indebitamento delle famiglie statunitensi provoc\u00f2 nel 2006 l'esplosione dei prezzi delle attivit\u00e0, e in particolare di quelli immobiliari; l'indebitamento aumentava al crescere del valore delle propriet\u00e0 immobiliari. La caduta dei prezzi nel 2007 provoc\u00f2 l'esplosione del valore dei mutui a livelli superiori alla consistenza stessa del valore delle abitazioni. Le famiglie maggiormente indebitate avevano scommesso sul protrarsi della crescita, ignorando il rischio di un rovesciamento del mercato.\nL'esplosione della bolla dei mutui fu amplificata dal fatto che le banche statunitensi, al fine di ridurre l'esposizione rispetto a questi prodotti finanziari altamente rischiosi, vendevano a terzi i mutui stessi attraverso diversi strumenti finanziari, parcellizzandoli e riassemblandoli con altri prodotti (CDO, CMO, CLO, ABS). In questo modo le banche scaricavano su altri soggetti (inizialmente investitori istituzionali, ma poi anche banche e risparmiatori) i rischi corsi concedendo tali finanziamenti. La cartolarizzazione dei mutui subprime moltiplicava spesso i rendimenti in quanto chiedeva un ulteriore rendimento ai soggetti a cui si rivendevano i derivati dei mutui secondari. Tali processi hanno reso infetto l'intero sistema finanziario mondiale di questi titoli, a un certo punto della crisi, conosciuti con un'espressione peggiorativa ma efficace, come \"tossici\". La cartolarizzazione e il successivo \"impacchettamento\" dei titoli in sempre nuovi prodotti nei quali era assemblato, assieme a una parte di titoli garantiti, un certo quantitativo di titoli tossici, aveva lo scopo di fare alzare il giudizio di affidabilit\u00e0 delle agenzie, cosicch\u00e9 a un rapporto maggiore di titoli sani rispetto a quelli tossici nello stesso \"pacchetto\" sarebbe corrisposta una qualit\u00e0 del rating superiore.\nLa forte svalutazione di questi strumenti innesc\u00f2 difficolt\u00e0 economiche in alcuni fra i pi\u00f9 grandi istituti di credito americani. Bear Stearns, Lehman Brothers e AIG vennero ridotti al collasso e poi messi in sicurezza dall'intervento del Tesoro statunitense di concerto con la FED. Anche banche europee furono investite dalla svalutazione dei titoli immobiliari, venendo successivamente nazionalizzate o costrette a ricapitalizzarsi. Dopo diversi mesi di debolezza e perdita di impieghi, il fenomeno \u00e8 collassato tra il 2007 e il 2008 causando la bancarotta di banche ed entit\u00e0 finanziarie e determinando una forte riduzione dei valori borsistici e della capacit\u00e0 di consumo e risparmio della popolazione, con effetti immediatamente recessivi sull'economia.\nCrollo delle borse e crisi di fiducia.\nIl crollo del mercato immobiliare fu reso pi\u00f9 devastante dal graduale rialzo del tasso di sconto operato dalla FED negli anni dell'esplosione della crisi dei mutui. Gli Stati Uniti, entrati in una grave crisi creditizia e ipotecaria, patirono anche lo svilimento del valore del dollaro molto basso rispetto all'euro e ad altre valute.\nLa ripercussione delle borse, segnata dalle fortissime vendite sul mercato bancario, fu immediato. A causarlo la radicale crisi di fiducia dei depositanti e degli azionisti verso le banche. L'indice S&amp;P500 di Wall Street, tra settembre e ottobre 2008 diminu\u00ec del 25,9%, con ondate di vere e proprie vendite da panico (\"panic selling\") in alcuni giorni. A ci\u00f2 si accompagn\u00f2 una crisi del credito, determinata dal clima di pessimismo e di diffidenza tra le stesse banche (forte aumento dei tassi interbancari), che port\u00f2 in breve tempo alla carenza di liquidit\u00e0 nel sistema economico.\nLa crisi dei mutui in pochi mesi colp\u00ec anche l'economia reale provocando recessione, caduta degli investimenti e dei redditi e crollo dei consumi. La risposta pi\u00f9 immediata alla crisi fu il massiccio intervento degli Stati e delle banche centrali che tagliarono i tassi d'interesse e immisero liquidit\u00e0 nel sistema economico per incentivare gli investimenti e far riprendere l'economia. Altre misure di intervento furono la sospensione delle contrattazioni nelle piazze azionarie per impedire danni su scala mondiale e la proibizione, da parte delle commissioni di vigilanza delle piazze azionarie, delle vendite allo scoperto su titoli finanziari e assicurativi.\nLa bancarotta di Lehman Brothers.\nIl fallimento di Lehman Brothers fu il pi\u00f9 grande della storia degli Stati Uniti e fece precipitare nel panico le borse mondiali con effetti devastanti sull'intero sistema economico-finanziario. La bancarotta super\u00f2 per grandezza quelle di gruppi come Worldcom o Enron.\nPrima che Lehman Brothers annunciasse bancarotta, Federal Reserve e governo degli Stati Uniti cercarono di pattuire l'acquisizione della banca d'affari da parte di Barclays o di Bank of America, che tuttavia opposero il loro rifiuto. Le agenzie di rating, nonostante la condizione di dissesto dell'istituto, mantennero rating pi\u00f9 che discreti sul titolo Lehman Brothers fino a pochi giorni prima della bancarotta (\"A\" Standard &amp; Poor's, \"A2\" Moody's, A+ Fitch).\nLa banca d'investimento non ricevette l'erogazione dei fondi statali n\u00e9 l'intervento di capitali esterni, venendo costretta a iniziare le procedure fallimentari il 15 settembre 2008 (facendo ricorso al \"chapter 11\") con un indebitamento di 613 miliardi di dollari. Lehman Brothers nel 2007 aveva chiuso i bilanci con ricavi di 19 miliardi di dollari e un utile netto di 4,19 miliardi. Solo il 10 settembre dell'anno successivo, cinque giorni prima del fallimento, alla fine del secondo trimestre, i ricavi del gruppo apparivano negativi per 2,9 miliardi di dollari, mentre gli utili per 3,9 miliardi. La causa del rapido tracollo furono i debiti contratti sui mutui ad alto rischio, le massicce svalutazioni dei titoli seguite al crollo del mercato immobiliare e le contemporanee esposizioni che il gruppo aveva accumulato nel mercato dei \"credit default swap\". Come conseguenza immediata del fallimento, in una sola giornata le borse mondiali videro cancellati 1.200 miliardi di dollari di capitalizzazione.\nTra coloro che sono ritenuti tra i responsabili principali della bolla speculativa, molti hanno successivamente riassunto nuovi incarichi o non sono stati per nulla sottoposti al giudizio della magistratura americana. Tra questi figurano:\nIntervento del Tesoro statunitense sul sistema bancario e finanziario.\nL'aggravarsi della crisi spinse il Governo degli Stati Uniti a intervenire. Il segretario all'economia Henry Paulson patrocin\u00f2 l'attuazione di un piano di salvataggio del sistema finanziario americano, approvato il 3 ottobre 2008 dal Congresso degli Stati Uniti, venendo in soccorso dei grandi istituti di credito e delle banche americane ridotte al rischio di fallimento.\nIl cosiddetto Tarp (\"Troubled asset relief program\") prevedeva un programma di interventi statali in pi\u00f9 fasi nel cuore dell'economia Usa, ponendo fine al modello economico della \"deregulation\" reaganiana. I piani di nazionalizzazione e di intervento nel sistema economico americano ponevano fine a un'epoca in cui l'amministrazione americana, soprattutto negli anni novanta, aveva esercitato pressioni sulle banche semipubbliche perch\u00e9 concedessero pi\u00f9 credito ai ceti meno abbienti, alimentando le speranze dell'\"american dream\" e in una sostanziale continuit\u00e0 con le politiche della destra repubblicana, sulla scia del reaganismo.\nIl piano di intervento, che all'inizio prevedeva una soglia nominale massima non superiore ai 700 miliardi di dollari, complessivamente ammont\u00f2 a 7.700 miliardi di dollari. Tale liquidit\u00e0 fu immessa sul mercato bancario a tassi prossimi allo zero dalla Federal Reserve, a sostegno delle banche sia americane che europee (come Royal Bank of Scotland e UBS) durante il triennio 2007-2009. Istituti come Bear Stearns, quasi fallita, Freddie Mac e Fannie Mae, Merrill Lynch, AIG, Morgan Stanley, Citigroup, State Street e Wells Fargo giovarono dell'intervento del Tesoro americano e della Fed oppure vennero acquisite da altri gruppi bancari americani di maggiori proporzioni (Goldman Sachs, J.P. Morgan Chase, Bank of America), costituendo in questo modo forti posizioni di monopolio.\nI 600 miliardi di asset tossici posseduti da Fannie Mae e Freddie Mac vennero acquisiti dalla Federal Reserve, impedendo il fallimento delle due banche. La decisione della Fed arriv\u00f2 dopo un altro intervento in favore di Citigroup, beneficiaria dal dipartimento del Tesoro e dalla Federal Deposit Insurance Corporation di garanzie per 306 miliardi di dollari. Aig, allora la pi\u00f9 grande compagnia assicurativa del mondo, gi\u00e0 colpita dal giudizio negativo delle agenzie di rating, sub\u00ec fortissime perdite economiche a causa della caduta del settore immobiliare e cadde in crisi di liquidit\u00e0. Il 17 settembre 2008, il Federal Reserve System mise in atto una linea di credito, legata anche all'intervento di investitori privati, di 85 miliardi di dollari in favore di Aig in cambio di una quota del 79,9% del capitale della compagnia: fu il pi\u00f9 importante salvataggio di una compagnia privata nella storia degli Stati Uniti. Il 9 ottobre 2008 la Fed attiv\u00f2 un ulteriore prestito da 37,8 miliardi di dollari in favore della compagnia.\nNel gennaio 2009, a otto giorni dalla nomina presidenziale, Barack Obama ottenne l'approvazione dell\"'American Recovery and Reinvestment Act\", un pacchetto di stimoli all'economica da 1.000 miliardi di dollari in tre anni, per fronteggiare alla perdita di 500.000 posti di lavoro, ad un balzo del tasso di disoccupazione fino al 6% ed un crollo del PIl pari al 5%. Nel dicembre 2009, fu varata la seconda manovra economica, dopo aver speso 787 miliardi di dollari nei primi dieci mesi. Obama annunci\u00f2 che le banche destinatarie del Troubled Asset Relief Program di Bush avevano restituito al Tesoro gli aiuti di Stato ricevuti per l'acquisto dei \"titoli tossici\", e che un avanzo di cassa pari a 200 miliardi di dollari aveva permesso di finanziare la detassazione degli investimenti fino a 250.000 dollari, la proroga dei sussidi di disoccupazione, gli sgravi all'economia verde, la spesa pubblica in infrastrutture (ferrovie, ponti, strade, reti idriche), nonch\u00e9 gli incentivi alle opere di efficientamento energetico e di ristrutturazione edilizia.\nGli effetti in Europa.\nGli interventi nel sistema bancario nel Regno Unito.\nLa generalizzata presenza nelle banche di \"asset\" \"tossici\" favor\u00ec l'allargamento della crisi, intaccando direttamente anche diversi paesi europei: le borse del vecchio continente accumularono sin dallo scoppio della crisi molteplici perdite. La crisi dei mutui tocc\u00f2 per prima la Northern Rock, quinto istituto di credito britannico, specializzato nei mutui immobiliari. A met\u00e0 settembre del 2007, la diffusione della notizia che la banca non sarebbe stata in grado di ripagare i suoi clienti a causa dell'impossibilit\u00e0 di rifornirsi sul mercato interbancario, innesc\u00f2 il panico tra i risparmiatori che presero d'assalto gli sportelli nel tentativo di recuperare i propri depositi.\nLa Banca d'Inghilterra e l'FSA, l'ente che controlla il settore creditizio, diffusero proclami che invitavano alla calma i correntisti. Secondo i quotidiani britannici Northern Rock aveva continuato tuttavia a concedere ai clienti prestiti sino a cinque volte l'ammontare dei salari e fino al 125% del valore delle case, nonostante tutti gli avvertimenti sull'instabilit\u00e0 economica e il possibile crollo delle quotazioni degli immobili. La Banca centrale britannica procedette quindi alla nazionalizzazione dell'istituto impegnando circa 110 miliardi di sterline. L'intervento della Banca d'Inghilterra fu poi esteso all'intero sistema bancario, attraverso interventi di ricapitalizzazione e acquisti ingenti di bond a favore di vari istituti. La Bradford &amp; Bingley venne anch'essa tratta in salvo e nazionalizzata, mentre vennero acquistate anche azioni di Hbos, Lloyds Tsb e Royal Bank of Scotland. Il governo inglese in alcuni casi ha acquisito il diritto alla nomina dei vertici e alla deliberazione di decisioni importanti per le banche beneficiarie, imponendo pi\u00f9 severe regole di \"governance\".\nIl salvataggio delle banche da parte dei governi europei.\nA beneficiare degli aiuti di stato sono stati anche altri due grandi gruppi finanziari: Dexia e Fortis. La prima, banca specializzata nei prestiti alle collettivit\u00e0 locali, finanziandosi in gran parte a breve termine, vendendo obbligazioni agli investitori o indebitandosi verso altre banche, si trov\u00f2 particolarmente esposta alla crisi del credito e al clima di sfiducia tra gli istituti finanziari non pi\u00f9 disposti a prestarsi denaro tra loro. Il governo belga intervenne per primo iniettando liquidit\u00e0 per 3 miliardi di euro insieme agli azionisti belgi. Anche il governo francese, in parte attraverso Cdc, la Cassa Depositi transalpina a controllo statale, intervenne riservandosi una parte consistente del capitale della banca. Il Lussemburgo partecip\u00f2 al piano di salvataggio con una relativamente piccola quota di capitale. Anche il gruppo bancario belga-olandese Fortis sub\u00ec una parziale nazionalizzazione. Pesantemente danneggiata a fine settembre dal crollo della borsa, ricevette il soccorso dei governi di Belgio, Paesi Bassi e Lussemburgo. Il contributo pi\u00f9 importante fu quello belga; di proporzioni inferiori quello del governo dei Paesi Bassi, mentre quello lussemburghese fu il pi\u00f9 ridotto. Nel 2011 furono nazionalizzate banche irlandesi, nel 2013 i Paesi Bassi decisero la nazionalizzazione della Sns Bank, quarto istituto del Paese, i risparmi degli investitori che possedevano obbligazioni subordinate e azioni furono azzerati. Nel 2016 l'Ucraina, per salvaguardare il sistema nazionale finanziario, nazionalizza PrivatBank e nello stesso periodo l'Italia nazionalizza parzialmente il Monte dei Paschi di Siena.\nLa valutazione al ribasso delle stime sulla solidit\u00e0 di Hypo Real Estate e la conseguente richiesta di rifusione da parte dei creditori caus\u00f2 il rischio di tracollo dell'istituto tedesco. Guidata dal governo di Berlino, dalla Banca centrale tedesca e dalla BaFin, l'authority tedesca di controllo dei mercati finanziari, il piano di salvataggio della HRE fu il pi\u00f9 grande della storia tedesca. Il governo tedesco intervenne anche su Sachsen Lb, West Lb e Ikb, optando per una strategia diretta ad assicurare la capitalizzazione di banche e compagnie assicurative e la garanzia sui titoli di nuova emissione. Altri piani di salvataggio vennero predisposti da Svezia, Danimarca, Portogallo, Grecia e Paesi Bassi.\nGli aiuti effettivamente erogati dai governi alle banche dei rispettivi sistemi nazionali furono 1.240 miliardi di euro (10,5% del Pil Ue), per la maggior parte elargiti in forma di garanzie (757 miliardi), la restante parte attraverso ricapitalizzazioni (303 miliardi), gestione di titoli (104 miliardi) e linee di credito (77 miliardi). I tre maggiori mercati bancari europei beneficiati dagli aiuti furono quelli Germania, Francia e Gran Bretagna. Ai dieci maggiori istituti di credito europei furono destinati 620 miliardi, mentre le successive venti banche ricevettero il 25% del totale. Tra i maggiori dieci istituti figuravano: Rbs, Hypo, Lloyds Banking Group con oltre 74 miliardi, Dexia, Fortis e Anglo Irish con quasi 50 miliardi ciascuna, HSH Nordbank, Allied Irish, Ing e Cr\u00e9dit Agricole con circa 25 ciascuno. Gli ultimi due hanno in parte restituito i capitali incassati. In totale \u00e8 stato calcolato che il costo dei salvataggi bancari nel mondo produsse un aumento del debito consolidato dei paesi del G7 (dove era compresa anche l'Italia) di 18.000 miliardi di dollari, fino a un livello di indebitamento mai toccato di 140.000 miliardi. Dell'ammontare totale dei 18.000 miliardi, 5.000 miliardi furono il prodotto dell'azione delle banche centrali del G7 (ossia Fed, Banca del Giappone, Banca d'Inghilterra e BCE).\nNegli altri Stati del mondo.\nL'influenza sull'economia reale.\nComplessivamente, nella prima met\u00e0 del 2008 si assistette a un rallentamento deciso delle principali economie del pianeta e all'aumento repentino dell'inflazione, che sarebbe stata spinta dall'aumento dei prezzi delle commodity, anche se altri studi affermano che i prezzi pi\u00f9 elevati delle materie prime non avrebbero generato ripercussioni consistenti sull'inflazione. La parte finale dell'anno vide il manifestarsi di una pesante recessione, seguita all'aggravarsi dopo l'estate della crisi finanziaria e creditizia. Sintomo della grave situazione di crisi l'abbassamento in picchiata dei prezzi delle materie prime e del greggio, che scese fino a toccare i 40 dollari al barile (WTI e Brent). Il fallimento di Lehman Brothers e l'aggravarsi della crisi finanziaria e economica, spinse le principali banche centrali, tra cui la BCE e la FED (dopo aver in estate scelto di non operare ribassi dei tassi d'interesse per contrastare l'alta inflazione) a intervenire riducendo i tassi di sconto e immettendo grosse dosi di liquidit\u00e0 a sostegno del sistema bancario al fine di evitare una crisi del credito, come non era mai stato fatto dai tempi del dopoguerra.\nLe ripercussioni.\nLa bolla immobiliare americana ed il successivo fallimento di Lehman Brothers provocarono ripercussioni economiche a livello mondiale. La produzione industriale in Europa a partire dall'autunno del 2008 cal\u00f2 bruscamente, per ridursi ulteriormente l'anno successivo con una pesante recessione che colp\u00ec l'intero mondo occidentale, mentre le economie emergenti (Cina, India, Brasile) accusarono solo lievi o poco consistenti flessioni del Pil. Il rapido contagio tra le economie del pianeta mise a nudo un'evidente dipendenza dei modelli di sviluppo dal commercio estero. In America Latina la crescita si attest\u00f2 al 4,6 rispetto al 5,8% del 2007; i paesi pi\u00f9 colpiti furono quelli dell'America centrale, esportatori di materie prime. L'economia cinese vide ridotta la crescita dal 13 al 9% con una riduzione dell'export, mentre i consumi privati mantennero un buon livello. L'India crebbe invece del 7,3 rispetto al 9,3% del 2007. Anche l'Europa orientale, che pure aveva sperimentati tassi di crescita sostenuti, conobbe grosse difficolt\u00e0 legate soprattutto alla frenata della domanda della Germania, maggior \"partner\" delle economie della zona. Particolarmente colpiti furono i paesi dell'area baltica, penalizzati dal blocco improvviso del credito che aveva eccitato i consumi di famiglie e incentivato gli investimenti. La Russia mantenne invece un dinamismo costante con uno sviluppo complessivo nel 2008 del 5,6%, venendo penalizzata soprattutto nella seconda parte dell'anno dalla caduta del prezzo del petrolio e dalla svalutazione del rublo.\nAltri paesi soffrirono gravi effetti immediati dall'esplosione della crisi finanziaria americana: la Danimarca entr\u00f2 in recessione (sei mesi consecutivi di crescita economica negativa) nel primo trimestre del 2008, colpita soprattutto dalla crisi del mercato degli immobili e dalle difficolt\u00e0 nel settore bancario che porteranno al fallimento di 11 istituti di credito. Nel periodo luglio-settembre del 2008, l'insieme delle economie dell'eurozona si contrasse dello 0,2%, mentre nel quarto trimestre si tocc\u00f2 la cifra dell'1,6%. La produzione industriale dell'area euro evidenzi\u00f2 nei mesi conclusivi del 2008 una riduzione del quasi 3%; particolarmente colpita fu la produzione manifatturiera tedesca. Ancor peggio l'Islanda, la cui fragile economia fu messa in crisi dal fallimento quasi contemporaneo delle tre maggiori banche del paese e da una massiccia svalutazione della corona, accompagnata a tassi di disoccupazione e inflazione a due cifre. L'Islanda aveva ricevuto il sostegno finanziario del Fondo Monetario Internazionale (FMI), di stati europei e degli USA, ma il presidente islandese, \u00d3lafur Ragnar Gr\u00edmsson, pose un netto rifiuto all'accordo con Gran Bretagna e Paesi Bassi per rimborsare 4 miliardi ai circa trecentomila risparmiatori della banca Icesave, controllata da Landsbanki e fallita nel 2008, determinando un forte raffreddamento delle relazioni con i due stati.\nSe fino ai mesi estivi le prospettive di espansione economica non sembravano compromesse, alla fine dell'estate l'allargamento della crisi creditizia si fece pi\u00f9 marcato e pi\u00f9 profonda si avvert\u00ec la recessione. Il Pil degli Stati Uniti sul finire dell'anno, nel quarto trimestre, si contrasse del 6,3% (su base congiunturale), mentre la produzione industriale si ridusse complessivamente nel 2008 del 2,2% e la disoccupazione pass\u00f2 dal 4,9 al 7,2. Segnali ugualmente negativi si ebbero per i prezzi al consumo e quelli del mercato immobiliare, che raggiunse livelli minimi mai raggiunti. Nel periodo ottobre-dicembre il Pil del Giappone, sebbene la sua economia fosse meno esposta rispetto alle turbolenze del settore finanziario, si ridusse del 3,2%; a fine anno il saldo della bilancia dei pagamenti fu negativo per la prima volta dal 1996. Anche il Regno Unito, ugualmente esposto alla crisi del settore immobiliare e bancario come gli Stati Uniti, risent\u00ec di un forte rallentamento dell'economia con una crescita nel 2008 dello 0,7% rispetto al 3% dell'anno precedente.\nLa crisi mondiale del 2009.\nNel 2009 l'economia mondiale risent\u00ec pienamente degli effetti della crisi finanziaria originatasi negli Stati Uniti e acuitasi nell'ultima parte del 2008. Radicale fu la contrazione dell'attivit\u00e0 economica in tutti i principali paesi del mondo, raggiungendo il punto di massima contrazione nel primo trimestre dell'anno, tanto che quella del 2009 \u00e8 stata considerata come la peggiore recessione dal 1929. La crisi generalizzata determin\u00f2 un aumento verticale della disoccupazione che compresse la capacit\u00e0 di spesa delle famiglie, favor\u00ec la propensione al risparmio, indebolendo la domanda aggregata. Nell'aprile 2009, per la prima volta in Europa,\nil tasso di disoccupazione maschile super\u00f2 quello femminile, mentre la disoccupazione giovanile (al di sotto di 25 anni), sub\u00ec fortemente le conseguenze della fase recessiva, con una crescita costante che raggiunse il 18,7% ad aprile 2009.\nIn Europa la recessione determin\u00f2 effetti profondamente negativi con forti riduzioni di Pil in Irlanda (-5,0%), nel Regno Unito (-2,8%), e in Germania (-2,3%), Paesi Bassi e Spagna (-2,0%), Belgio (-1,9%), Italia (-3,1%), Francia (-1,8%). Solo la Slovacchia, appena entrata nell'euro, registr\u00f2 ancora una crescita significativa (2,7%), ma comunque in netta frenata rispetto alla stima del 2008 (7,1%) e il 10,4% dell'anno precedente. Dati ancora peggiori si registrarono nell'Europa dell\u2019est, dove la crescita a cavallo tra met\u00e0 2008 e 2009 accus\u00f2 sensibili cali: Lettonia (-6,9%), Estonia (-4,7%), Lituania (-4,0%), Polonia (-2,0%). L'inflazione dell'eurozona, nel periodo tra il maggio 2008 e 2009 rimase invece stazionaria per la politica di contenimento adottata dalla BCE diretta da Jean-Claude Trichet.\nLe difficolt\u00e0 della ripresa furono determinate anche da una troppo fragile condizione del sistema creditizio, appesantito dalle conseguenze della crisi di fiducia dei mesi precedenti. L'export delle economie meno sviluppate, risultato della riduzione del prodotto e dei consumi nei paesi pi\u00f9 avanzati, segn\u00f2 una brusca riduzione, nell'ordine del 12,3%. L'interscambio ha poi iniziato a riattivarsi nei mesi estivi del 2009. Il segno di una ripresa, gi\u00e0 in corso nel 2009, fu il rialzo deciso dei costi delle materie prime (nel 2009 quelle industriali del 27%, quelle alimentari del 15%), la cui discesa era stata pi\u00f9 alta per quelle industriali che per quelle alimentari. Essa fu per\u00f2 pi\u00f9 decisa nelle economie emergenti e pi\u00f9 stentata in quelle avanzate; pi\u00f9 dinamica apparve la ripresa degli Stati Uniti in confronto all'Europa, dove la minore consistenza delle misure adottate per l'uscita dalla crisi e una maggiore tutela a beneficio dell'occupazione hanno comportato pi\u00f9 alti costi a carico delle imprese, non in grado di attuare sin dall'inizio dei piani di riconversione. Da poco pi\u00f9 di 40 dollari a barile, il prezzo del Brent, il greggio di riferimento per i mercati europei, \u00e8 salito fino ai 70 dollari in giugno. A partire da ottobre, le quotazioni del petrolio hanno fluttuato all'interno di un andamento compreso tra i 70 e gli 80 dollari a barile.\nNella prima parte del 2009 la Banca Centrale Europea prosegu\u00ec la fase di ribassi dei tassi di interesse ufficiali che aveva iniziato nell'ottobre dell'anno precedente. L'istituto centrale continu\u00f2 inoltre ad attuare interventi \"non convenzionali\", introdotti nell'ottobre del 2008, finalizzati a favorire il funzionamento del mercato interbancario, a sostenere i bilanci delle banche e ad allentare le condizioni di finanziamento al settore privato e promuovere l'ulteriore riduzione degli spread nel mercato monetario e ad incoraggiare l'attivit\u00e0 di prestito delle banche alle imprese ed alle famiglie. A fine anno, nella riunione del 3 dicembre 2009, il consiglio direttivo della BCE decise, in seguito ai miglioramenti delle condizioni reali e finanziarie, di avviare sin dall'inizio del 2010 un graduale rientro dalle misure non convenzionali.\nL'andamento dei mercati azionari e obbligazionari manifest\u00f2 un miglioramento delle prospettive economiche a partire dal secondo trimestre del 2009. Nel primo trimestre dell'anno era proseguita la discesa delle quotazioni azionarie che aveva avuto inizio alla fine del 2007. A partire dal secondo trimestre del 2009, invece, le condizioni dei mercati finanziari subirono un significativo miglioramento, stabilizzandosi negli ultimi tre mesi dell'anno.\nLa parziale ripresa economica nel biennio 2010-2011.\nNel corso del 2009 la caduta dell'economia negli Stati Uniti, dopo aver raggiunto il picco negativo nel primo trimestre, periodo in cui il PIL si flett\u00e9 del 6,4%, ha in seguito evidenziato una decisa risalita, tanto da far registrare una variazione positiva del 5,6% negli ultimi tre mesi dell'anno. Nel primo trimestre del 2010 si verific\u00f2 un aumento di prodotto interno lordo del 2,2%, favorito soprattutto dall'aumento dei consumi e dall'accumulo di scorte; sul fronte dell'occupazione, la percentuale dei senza lavoro non accus\u00f2 miglioramenti, rimanendo nel 1\u00ba trimestre pari al 9,7% (15 milioni di disoccupati). Positivi si registrarono i contributi delle esportazioni nette (1,1 punti percentuali) e della spesa pubblica, beneficiata dagli effetti della manovra di 787 miliardi di dollari fortemente espansiva approvata dal Governo degli Stati Uniti guidato da Barack Obama. Anche l'eurozona dopo aver seguito un andamento negativo nella prima parte dell'anno, torn\u00f2 a percentuali di sviluppo positive nel 3\u00ba trimestre, non registrando alcuna variazione nel trimestre successivo. Tra i paesi avanzati il Giappone risent\u00ec maggiormente del ciclo economico negativo internazionale. Le economie emergenti dell'Asia, dopo essere state colpite duramente nella prima parte dell'anno, tornarono a evidenziare un'accelerazione grazie soprattutto alla ripresa cinese, che guid\u00f2 il recupero degli scambi commerciali. Singapore e Taiwan evidenziarono un calo particolarmente accentuato, con una caduta dell'export tendenzialmente superiore al 9%. Nel secondo trimestre Indonesia, Singapore, Taiwan e Hong Kong subirono anch'esse contrazioni in termini di Pil. La Cina riusc\u00ec a limitare le conseguenze congiunturali attestandosi su una crescita dell'8,7%, dopo aver toccato nel primo trimestre dell'anno il tasso di crescita minimo dal 1990 (6,1%).\nDopo una dura contrazione del pil e del commercio mondiali nei primi due trimestri del 2009, a partire dal terzo trimestre si verificarono segnali di ripresa economica (crescita del commercio mondiale del 12,4% nel 2010 rispetto al 10,9 del 2009). Complessivamente nel 2010 il pil mondiale crebbe del 5%, pur distribuendosi in maniera molto eterogenea nelle diverse aree del pianeta (pi\u00f9 stentata in Europa, ad eccezione della Germania, pi\u00f9 dinamica in USA e Giappone). Si registr\u00f2 mediamente una sostenuta ripresa nei paesi sviluppati, ed un'ancor pi\u00f9 forte nei paesi emergenti, dove le economie mostrarono un rapido e deciso recupero (Cina e India in media del 10%). Questa fase di recupero si trascin\u00f2, sebbene subendo un certo rallentamento (il PIL Usa 2011 ebbe una crescita dell'1,7%, valore minore rispetto a quello del 2010 del 3%) nel 2011, per arrestarsi verso fine dello stesso anno (terzo e quarto trimestre), a partire dal quale si accus\u00f2 un calo deciso delle economie, con sensibili riduzioni del pil. Il pil italiano in particolare, dopo la crescita del primo e secondo trimestre 2011, cal\u00f2 per un intero semestre, proseguendo nella discesa anche per l'intero 2012 ed il 2013, documentando lo stato di recessione dell'economia del paese.\nL'incostanza nel 2012.\nI rischi per l'economia mondiale, pur rimanendo alti, si attenuarono a seguito dell'accordo raggiunto negli Stati Uniti per evitare il \"fiscal cliff\" (burrone fiscale), dell'allentamento delle tensioni finanziarie nell'area dell'euro e del miglioramento delle prospettive nei paesi emergenti (vd. BRICS), che pure andranno incontro a un rallentamento del tasso di crescita (a causa dell'impatto negativo della congiuntura internazionale). Nella seconda met\u00e0 del 2012 la dinamica dell'economia globale rimase debole e le stime di crescita del commercio internazionale erano riviste al ribasso. Nell'area dell'euro l'attivit\u00e0 economica continu\u00f2 a perdere vigore nell'ultimo trimestre del 2012. Le conseguenze delle tensioni finanziarie su alcuni paesi dell'area (Italia, Spagna, Portogallo, Grecia, Irlanda) e gli effetti del consolidamento dei bilanci pubblici si ripercuotevano sulle economie ritenute pi\u00f9 solide (Germania e Francia), pur riducendosi i rendimenti dei titoli di stato nei paesi maggiormente interessati dalle tensioni (ma mantenendosi elevati i divari nei tassi bancari attivi). A questi sviluppi favorevoli contribuivano, seppure in minima misura, gli effetti dell'annuncio, in estate, del piano Outright Monetary Transactions da parte della BCE, la decisione dell'Eurogruppo in novembre di rinnovare i prestiti alla Grecia e il miglioramento, seppur lieve (nonostante il persistere di pesanti squilibri tra paesi del nord e del sud Europa), dei saldi del sistema Target 2.\nComplessivamente si registrava una disparit\u00e0 della ripresa tra alcuni paesi occidentali, in particolare Regno Unito, Stati Uniti e Giappone, e l'area euro la cui la crescita invece mostrava un tasso negativo: in Francia e Germania la produzione industriale declinava, mentre nei paesi dell'Europa meridionale si evidenziavano pesanti segnali di stagnazione. La riduzione dell'inflazione (a dicembre al 2,2) e la decelerazione dei prezzi al consumo (a causa della debolezza della domanda e delle minori pressioni dal lato dei costi) evidenziava l'aggravarsi della condizione di deflazione e recessione (non attenuate neppure da un sostegno della maggiore erogazione del credito bancario, che appariva viepi\u00f9 in contrazione).\nLe nuove crisi in Brasile e Venezuela e la ripresa.\nLe stime preliminari della crescita del Pil del quarto trimestre 2011 certificavano che l'economia europea era entrata in recessione (dopo due contrazioni congiunturali consecutive). Per la Germania, il quarto trimestre 2011 mostr\u00f2 segnali di crisi, mentre solo la Francia, in controtendenza rispetto agli altri grandi paesi europei, continuava a mostrare una crescita del Pil moderatamente positiva anche nel quarto trimestre. Italia, Spagna, Portogallo e Grecia apparivano invece gi\u00e0 in recessione, come anche Belgio e Paesi Bassi. L'Italia present\u00f2 il dato peggiore di tutti i paesi, fatta esclusione della Grecia, destinata assieme al Portogallo ad essere fanalino del continente.\nNel primo trimestre 2012 in termini congiunturali il Pil aumentava in Giappone, negli Stati Uniti e in Germania, mentre si manteneva stazionario in Francia e diminuiva in Italia e Regno Unito. Nei mesi successivi, in termini congiunturali il quadro non mutava: il prodotto interno lordo registrava un incremento in Giappone, negli Stati Uniti e in Germania, mentre diminuiva nel Regno Unito e rimaneva stabile in Francia, collocandosi a livello stazionario rispetto al 2011 su scala europea. Particolarmente colpite dalla crisi del settore industriale Italia, Spagna, Portogallo e Grecia, con sensibili riduzioni degli ordinativi e perdita di interi settori produttivi, cali profondi del pil che annullavano gli effetti della ripresa a cavallo tra 2009 e 2010, e aggravamento della disoccupazione, specie giovanile. Secondo le stime dell'Ocse nell'insieme il Pil aggregato del G7 per il 2012 si incrementava dell'1,4%, ma in maniera molto difforme: se la Germania accumulava una crescita dello 0,8, la Francia non registrava alcun aumento, la Gran Bretagna subiva un calo dello 0,7%, mentre USA e Giappone crescevano del 2,3 e del 2,2. Se il Pil europeo rimaneva fermo, il Pil mondiale si portava invece sul 3,5, con un forte timore del blocco della domanda aggregata mondiale a causa delle previsioni negative per le economie emergenti. Per la seconda volta nel giro di tre anni, la zona euro entrava cos\u00ec in recessione: dopo aver registrato una crescita nulla nel corso dei primi tre mesi del 2012, i due trimestri successivi mostravano una passivit\u00e0 complessiva (rispettivamente, -0,1% e -0,2%). A differenza di Italia e Spagna, il Pil di Germania e Francia rimaneva leggermente superiore allo zero.\nIl rallentamento economico riguardava anche le economie dei BRICS, con una crescita attestata sui 3 punti percentuali per quanto attiene il Brasile, e uno sviluppo rispettivamente del 7,5, del 6,6 e del 4, relativamente a Cina, India e Russia. A ci\u00f2 va aggiunto che i costi del greggio di qualit\u00e0 Brent apparivano instabili (con una discesa dei prezzi arrestatasi solo a novembre, a fronte di un picco raggiunto a marzo), a causa dal peggioramento del quadro congiunturale globale, dalle politiche espansive delle banche centrali (che provocavano un aumento della domanda e delle quotazioni dell'oro), e del persistere di tensioni di natura geopolitica sull'offerta (guerra civile siriana e libica, problemi produttivi nel Mare del Nord, minaccia di attacco israeliano all'Iran). All'interno di questo quadro, la Cina, dopo aver commerciato in yuan con Giappone e Iran lo scorso giugno, il 6 settembre 2012 decise di pagare le forniture di greggio provenienti dalla Russia con la propria valuta senza ricorrere al dollaro.\nCrisi dei debiti sovrani europei.\nLa crisi economica apparve ulteriormente aggravata dalla crisi dei debiti pubblici di alcuni stati europei (Grecia, Irlanda, Spagna, Portogallo, Italia, Cipro, Slovenia), i cui piani di salvataggio finanziario (erogati dalla cosiddetta \"troika\") furono volti a scongiurare il rischio di insolvenza sovrana (\"default\"), con effetti che si rivelarono tuttavia ulteriormente recessivi per l'economia reale. Questi piani furono subordinati all'accettazione di misure di politica di bilancio restrittive sui \"conti pubblici\" (\"austerity\") basate su riduzioni di spesa pubblica e aumenti delle imposte.\nTali ricette sono state pesantemente messe in discussione, da una parte del mondo accademico internazionale (specie di formazione keynesiana), come una delle cause dell'aggravarsi dello stato di crisi che, soprattutto all'interno dell'Eurozona, appariva amplificato dall'attuazione di pesanti misure di \"austerity\" (rese necessarie dall'adozione dell'euro con cambio fisso che non consente eccessivi squilibri nel conto delle partite correnti tra gli stati aderenti). Altri esponenti accademici, di cultura liberista, ritengono invece tali misure come necessarie per evitare l'esplosione del debito pubblico e il rischio di default.\nCrisi greca.\nLa Grecia, nella prima parte del 2009, sembrava avere attraversato la fase di crisi internazionale in maniera relativamente meno negativa, supportata dalla capacit\u00e0 di resistenza delle sue esportazioni e da consistenti aumenti salariali. Negli anni precedenti la Grecia aveva conosciuto uno sviluppo economico sostenuto (fino alla recessione del 2008 nel 2006 il pil cresceva del 5,6%, nel 2007 del 4,28%). Nell'ultima parte del 2009 la situazione per\u00f2 peggior\u00f2 drasticamente (il PIL nel 2009 cal\u00f2 del 2,04%).\nA ottobre il nuovo governo a guida socialista di George Papandreou rese noto che il deficit di bilancio nel 2009 avrebbe raggiunto il 12,7% del Pil: pi\u00f9 del triplo di quanto previsto dall'amministrazione precedente. Il governo Karamanlis aveva nascosto un buco di bilancio nei conti di Atene sconosciuto alle autorit\u00e0 europee. Gli effetti di tale annuncio, avvenuto in concomitanza con la crisi del settore immobiliare a Dubai e l'avvio della discussione su una futura exit strategy da parte della BCE, si concretizzarono nel declassamento dell'affidabilit\u00e0 finanziaria della Grecia sul suo debito da parte delle maggiori agenzie di rating, suscitando forti preoccupazioni circa la possibilit\u00e0 di default della Grecia.\nIl governo Papandreou sceglie una linea di intervento che punta ad attuare una serie di tagli della spesa pubblica insieme a provvedimenti profondamente impopolari, stridenti peraltro con il suo programma politico. La diffusione della reale situazione economica delle Grecia gett\u00f2 l'allarme sui mercati finanziari. Il 16 dicembre 2009 Standard &amp; Poor\u2019s tagli\u00f2 il rating sul debito di Atene a BBB+; dopo pochi mesi, il 27 aprile, la stessa agenzia operer\u00e0 taglio di rating sul debito greco di altri tre livelli declassandolo a BB+, ossia al livello di \"obbligazione spazzatura\" (junk bond). Emerse, a giudizio degli osservatori, il rischio di un \"contagio\" che toccasse anche altri stati della periferia europea come Portogallo, Spagna, Italia e Irlanda.\nIl segno della debolezza dell'UE risiedeva nell'assenza di un meccanismo che consentisse agli organismi europei di difendere i propri membri pi\u00f9 fragili in caso di crisi gravi. Papandreou promise un rientro al 3% del rapporto tra disavanzo pubblico annuale e PIL (entro i parametri di Maastricht) in quattro anni. Tuttavia la scoperta di un debito pubblico superiore al 120% del Pil, con un deficit intorno al 13%, un'economia sommersa pari a un quarto del PIL e la corruzione ammontante a 20 miliardi di euro l'anno, mise in discussione le rassicurazioni del governo greco, difficilmente in grado di riequilibrare autonomamente il bilancio dello Stato. Nei mesi successivi la Grecia sarebbe stata costretta a operare nuovi tagli decisi del deficit statale ed approvare pesanti interventi di riduzione della spesa statale, venendo obbligata dalle continue emergenze di liquidit\u00e0 ad essere rifinanziata con nuovi piani di concessione di credito da parte di FMI, Commissione europea e BCE (designati nel gergo giornalistico \"troika\").\nIl 5 luglio 2015 il popolo greco viene chiamato ad esprimersi tramite referendum sull'accettare o meno il piano proposto dai creditori internazionali. Dopo la vittoria del \"NO\" (61,3%), il premier Tsipras sceglie di continuare a trattare per la permanenza della Grecia nell'area Euro. Ma il referendum ha scosso la fiducia dei Paesi creditori: l'accordo raggiunto in extremis tra le parti \u00e8 durissimo, e costringe la Grecia a sottostare a maggiori controlli.\nIl 2 maggio 2010 venne varato un finanziamento da 110 miliardi di euro, in cambio di forti interventi di austerit\u00e0 da parte del governo greco, appoggiato dall'Unione Europea e dal Fondo Monetario Internazionale dopo che l'euro era gi\u00e0 sceso sotto un cambio di 1,3 contro il dollaro. Dopo un venerd\u00ec terribile, l'8 maggio, i vertici Ecofin annunciarono il luned\u00ec successivo la creazione di un fondo europeo da circa 750 miliardi di euro per il sostegno dell'Eurozona. Il piano prevedeva, per la prima volta nella storia dell'Europa, prestiti bilaterali dagli Stati della zona euro per 440 miliardi, 60 di fondi del bilancio Ue e fino a 250 miliardi di contributi prestati dal FMI (pari a un terzo del totale), nonch\u00e9 la possibilit\u00e0 (mai avvenuta in passato) di intervento della BCE, in grado agire sul mercato secondario dei titoli di stato acquistando obbligazioni pubbliche.\nIl crollo degli indici borsistici della seduta dell'8 maggio aveva mostrato come il caso della Grecia pesasse sul futuro stesso della tenuta dell'unione monetaria europea. I dubbi del governo di Berlino e i timori di un allargamento del \"contagio\" ad altri stati periferici come il Portogallo, la Spagna, l'Irlanda e, dopo che la si era ritenuta inattaccabile, anche l'Italia finirono per generare il panico nei mercati. Sui mercati obbligazionari e su quelli dei credit default swap, polizze assicurative contro il default degli stati, spesso strumento della speculazione divenuto riferimento per la fissazione dei rendimenti, e la crescita dei tassi d'interesse chiesti dagli investitori in titoli statali, dimostr\u00f2 l'allargamento della crisi all'intera eurozona.\nPresto, l'inefficacia dei piani di austerit\u00e0 e la profonda crisi dell'economia del paese (il debito in rapporto al Pil sal\u00ec rapidamente al 160%), indussero l'Institute of international finance (IIF), la BCE e l'UE ad avviare complesse trattative per la ristrutturazione (riduzione) del debito greco, decidendo il coinvolgimento del settore privato (banche, fondi d\u2019investimento, fondi pensioni e hedge fund), ormai anche disposto a un severo \"haircut\" (taglio) dei bond greci impossibili da rimborsare per le finanze elleniche, di cui larghe posseditrici apparivano numerose banche francesi e tedesche. Il 26 ottobre 2011 si decise un abbattimento forfettario del debito del 50% a carico dei creditori privati. Alla vigilia del vertice del G20 convocato a Cannes per il 3 e 4 novembre Papandreou rese nota la volont\u00e0 da parte sua di indire un referendum sull'accordo europeo per il salvataggio del paese. Pochi giorni prima lo stesso Papandreou aveva operato la sostituzione improvvisa dei vertici delle forze armate, secondo alcuni, nel timore di possibili golpe. La diffusione della notizia del referendum port\u00f2 a un'ondata di vendite sul mercato borsistico. Pochi giorni dopo il premier greco rassegner\u00e0 le dimissioni, venendo sostituito da un ex membro della Bce, Lucas Papademos, sostenuto da una maggioranza parlamentare trasversale.\nLe trattative per l'abbattimento del debito (o per un \"default controllato\", come \u00e8 stato definito) proseguirono per diversi mesi e tra difficolt\u00e0, innescando timori sulle borse, soprattutto per la possibilit\u00e0 che il taglio del debito potesse non essere sufficiente ad evitare l'insolvenza delle casse greche; inoltre nuove misure economiche e riforme vennero richieste, soprattutto dalla Germania, al governo Papademos a condizione dell'ottenimento di un secondo piano di assistenza finanziaria, approvate in definitiva dal parlamento greco a febbraio 2012 (con tagli dei salari minimi e messa in mobilit\u00e0 di 15.000 statali). Nella notte del 21 febbraio infine, l'Eurogruppo, raggiunto un accordo con I'IIF per un taglio del valore nominale dei titoli greci del 53,5% (che saliva in termini reali a un valore vicino al 75%) e di una riduzione del debito greco di circa 100 miliardi, concesse con riserva un prestito di 130 miliardi alla Grecia evitandone l'insolvenza.\nLo Stato greco in cambio fu costretto ad accettare un controllo pi\u00f9 stringente dei bilanci da parte della \"Troika\" (UE, BCE, FMI), con il rafforzamento della missione dei contabili della Commissione e del Fondo monetario presso Atene. L'operazione di finanziamento venne confermata con l'adesione allo swap da parte dei creditori (nella misura del 95%) il 9 marzo.\nCrisi spagnola.\nIn Spagna la crisi \u00e8 stata generata dai prestiti a lungo termine, l'esplosione del mercato immobiliare che ha incluso anche la bancarotta di grandi societ\u00e0, e un grave incremento della disoccupazione che ha raggiunto il 21,4% nell'ottobre 2014.\nCrisi portoghese.\nA inizio aprile 2010 le banche portoghesi danno l'annuncio di non essere in grado di acquistare in asta i titoli del debito pubblico portoghese, destando la sorpresa del mercato. L'esito, anch'esso molto anomalo, dell'asta dei titoli di stato a breve termine portoghesi il 6 aprile 2011, con i T-bill a scadenza semestrale e annuale, assegnati con tassi in forte rialzo rispetto alle emissioni precedenti costitu\u00ec il campanello d'allarme per l'imminente crisi di liquidit\u00e0 dello Stato portoghese. Il Portogallo stava scontando la condizione di tassi di crescita economica molto lievi, dovuti all'erosione continua di competitivit\u00e0, di salari troppo alti rispetto alla produttivit\u00e0, di infrastrutture inadeguate o insufficienti, istruzione inadeguata e scarsa razionalizzazione della spesa pubblica. L'assenza di sviluppo si combin\u00f2 con un gettito fiscale insufficiente, fattori che inseriti nel contesto di una crisi di fiducia degli investitori condussero rapidamente il Portogallo ad essere incapace di rifinanziarsi sul mercato e di onorare il debito gi\u00e0 contratto. Nel marzo 2011 il premier Jos\u00e9 S\u00f3crates era stato costretto alle dimissioni in seguito alla bocciatura in aula delle misure di austerit\u00e0 (quarta manovra economica in ordine di tempo).\nDopo aver fatto richiesta ufficiale di aiuti per 80 miliardi di euro, l'eurogruppo approv\u00f2 il piano di salvataggio del Portogallo, concesso a condizione che il parlamento approvasse il risanamento di bilancio. L'intervento, dell'ammontare complessivo di 80 miliardi, fu concesso in una situazione di estrema emergenza di fondi dello Stato, impossibilitato a coprire i rimborsi e le spese ordinarie. Successivamente il parlamento portoghese sar\u00e0 costretto a discutere e approvare pesanti misure di riduzione del disavanzo e delle spese, tra le pi\u00f9 dure degli ultimi 50 anni. Il 5 luglio 2011 anche il Portogallo fu colpito dal declassamento di Moody's, con un taglio di quattro note del rating a lungo termine (dal Baa1 a Ba2) e outlook negativo alla luce - secondo il comunicato ufficiale dell'agenzia - del \"crescente rischio che il Portogallo chieda una seconda tranche di finanziamenti internazionali prima che possa tornare sul mercato privato e dell'aumento delle possibilit\u00e0 che venga chiesta come pre-condizione la partecipazione del settore privato\".\nCrisi irlandese.\nL'Irlanda fu investita dallo scoppio della bolla speculativa immobiliare -\"Irish property bubble\"- (fortissima espansione del settore edilizio) con il repentino ribasso dei prezzi delle abitazioni, tra 2007 e 2008, che gett\u00f2 in crisi l'intero sistema bancario del paese. L'Irlanda aveva conosciuto un periodo di espansione economica tra i pi\u00f9 vasti della sua storia, a tal punto che tale periodo storico venne definito della \"Tigre celtica\" (ventennio 1988-2008). In tempi recenti una crescita avvenuta con la leva degli aumenti salariali e l'attrazione di investimenti esteri (grazie al ricorso al \"dumping\" fiscale), accanto alla speculazione immobiliare che aveva contribuito a provocare l'espansione economica (con conseguente crescita della domanda di investimenti), della domanda interna e della prosperit\u00e0 delle famiglie (susseguente all'allargamento della capacit\u00e0 del credito), aveva segnato il riscatto del paese dopo decenni passati di arretratezza.\nLe conseguenze della crisi nei mesi del 2009 apparvero dure: riduzione del Pil del 7,5%, tasso di disoccupazione al 13,8% nel 2009 (12,5% nel marzo 2010), una deflazione al 6,5% nello stesso 2009, un aumento del deficit pubblico da 33,6 miliardi di euro a 40,46 miliardi di euro, contenuto da un rapporto debito-PIL del 63,7%. I timori, sul piano internazionale, relativi ad un indebolimento delle finanze pubbliche irlandesi erano inizialmente legati al piano di salvataggio di 30 miliardi deciso dal governo irlandese a sostegno della \"Anglo-Irish bank\", cifra vicina al 20% del Pil e che avrebbe portato a un eccessivo ingrandimento del deficit. L'impennata degli spread fra titoli del debito irlandese e titoli tedeschi, rafforzava i segnali di sfiducia del mercato nei confronti delle finanze irlandesi e della sua capacit\u00e0 di ripagare i rendimenti: il 25 agosto i CDS irlandesi salirono a 322 punti base.\nDopo che la BCE aveva gi\u00e0 elargito finanziamenti a medio termine per le banche irlandesi, il governo di Brian Cowen fu cos\u00ec costretto a cedere alle pressioni europee e del FMI accettando a fine novembre un programma di salvataggio accanto a un prestito di 85 miliardi di euro (concertato anche assieme a paesi non membri della zona dell'euro, Gran Bretagna, Svezia e Danimarca), cui sarebbe corrisposto un piano di austerit\u00e0 e di contenimento del deficit, con severe riduzioni della spesa sociale, tagli degli stipendi pubblici e applicazione di nuove imposte. Il 12 luglio 2011 l'agenzia internazionale di rating Moody's tagli\u00f2 il rating dell'Irlanda a livello \"junk\" (Ba1), con prospettive negative, nel timore che \"al termine del corrente programma di aiuti di Unione europea e Fondo monetario, alla fine del 2013, il Paese abbia bisogno di ulteriori finanziamenti prima di tornare sul mercato. E con la probabilit\u00e0 che una partecipazione del settore privato sia richiesta come precondizione per un sostegno addizionale\".\nCrisi del debito italiano.\nLa crisi del debito italiano fu scatenata da tre ragioni combinate: l'alto livello del debito pubblico, in rapporto al PIL (che sub\u00ec una forte crescita a partire dal 2008, in coincidenza con la crisi, dopo diversi anni di complessiva riduzione); la scarsa o assente crescita economica, con il prodotto interno lordo aumentato in termini reali solo del 4% nel decennio 2000-2010, e andato poi a ridursi progressivamente; la scarsa credibilit\u00e0 dei governi, e del sistema politico, spesso apparso privo di decisione o tardivo nell'affrontare le emergenze del paese agli occhi degli osservatori internazionali e degli investitori.\nL'indebitamento estero del settore privato (soprattutto verso i paesi centro-europei, cresciuto con l'adesione all'UEM), l'impossibilit\u00e0 di ricorrere alla svalutazione della moneta (proibita dagli accordi di Maastricht) per stimolare la competitivit\u00e0 delle esportazioni, il forte deficit della bilancia commerciale, cui va aggiunto il dato dell'enorme quantit\u00e0 di debito pubblico pregresso (aumentato inoltre tra 2008 e 2011 del 7%), indussero molti investitori, soprattutto esteri, a nutrire sfiducia verso la capacit\u00e0 dell'Italia di essere solvibile, provocando un deflusso di investimenti e un ritiro improvviso dei capitali (con conseguente impennata dei tassi di interesse sui titoli di stato).\nLe tensioni legate all'instabilit\u00e0 politica e all'approfondirsi della crisi erano attenuate, sul piano internazionale, dagli interventi monetari della Banca centrale europea e dal controllo delle politiche di spesa assunto dai vertici europei. Tale subalternit\u00e0 alle scelte europee avveniva a prescindere delle maggioranze e degli equilibri politici interni del paese, tanto da definire una sostanziale eterodirezione (o \"commissariamento\", termine ricorrente nel gergo giornalistico) delle iniziative dei governi da parte delle burocrazie dell'UE e dell'Eurotower.\nInnalzamento del differenziale di rendimento.\nIl 2009 aveva visto un crollo del Pil italiano del 5%, mentre l'indebitamento della amministrazioni pubbliche era aumentato a 80,8 miliardi, pari al 5,3% del Pil; il deficit aveva visto un incremento del 2,6%. Molto pesante fu il crollo del settore industriale, calato del 15,1%, come anche gli ordinativi che subirono un brusco contraccolpo. Particolarmente consistente fu il crollo del settore dell'auto, con un calo delle vendite a dicembre del 2008 del 48,9%. Sul fronte del debito pubblico, tra il 2008 e il 2010, nel contesto di una scarsa crescita e di un'economia in stagnazione (pur avendo avuto il Pil italiano un incremento nel 2010 intorno all'1,2%, ma segnando un nuovo calo nel 2011 con percentuali vicine allo zero), il debito pubblico italiano aument\u00f2 dal 103,6% al 119,0% (quarto valore pi\u00f9 grande al mondo in rapporto al Pil), per un ammontare complessivo nel 2010 a 1.843.015 milioni di euro, a fronte di un Pil pari a 1.548.816 milioni.\nL'ammontare dei titoli di stato italiani in circolazione fa riferimento a tutti i titoli emessi dallo Stato, sia sul mercato interno (attraverso BOT, CTZ, CCT, BTP e BTP\u20aci), sia sul mercato estero (programmi global, MTN e carta commerciale). A partire dal 2008 la forbice tra buoni del tesoro poliennali e Bund inizia ad ampliarsi. Essa appariva quasi del tutto irrilevante nel 2006, quando il tasso di rendimento dei titoli italiani rispecchiava un'affidabilit\u00e0 superiore ai \"Treasuries\" statunitensi e ai \"Gilts\" britannici. Nel 2008 tuttavia lo spread raggiunse la soglia vicina ai 100 punti base, salendo l'anno successivo di ulteriori 50 punti e raggiungendo in dicembre i 176 punti base.\nLa crisi del debito sovrano italiano raggiunse la sua fase pi\u00f9 acuta a partire dall'estate del 2011, dopo che gi\u00e0 Grecia, Irlanda e Portogallo avevano, a vario titolo, riscontrato difficolt\u00e0 nel collocamento dei titoli di debito pubblico sul mercato finanziario (con tassi di rendimento ormai attestati su soglie proibitive), giungendo nella condizione di non potersi rifinanziare. Ci\u00f2 alla fine di un anno circa lungo il quale il costo della raccolta per il Tesoro aument\u00f2 di oltre 1,5 punti percentuali: il BTP quinquennale nel 2010 assegnato in asta attorno al 2,64%, a luglio 2011 toccava il 4,629% (+2% circa).\nFino all'inizio dell'estate 2011, tuttavia, i buoni del tesoro poliennali italiani avevano conservato contenuti rendimenti e buona appetibilit\u00e0 sul mercato, tanto da essere considerati un \"bene rifugio\", al pari dei titoli dei paesi pi\u00f9 solidi dell'eurozona sotto il profilo dell'affidabilit\u00e0 del debito (Germania, Paesi Bassi, Austria e Francia). Per oltre dieci anni dall'introduzione della moneta unica l'Italia aveva potuto collocare a tassi vantaggiosi i propri titoli di stato, pur nelle differenze oggettive tra le economie dei paesi membri e nonostante le difficolt\u00e0 maggiori riscontrate dall'Italia, gi\u00e0 prima dell'adesione all'eurozona, nella distribuzione dei titoli pubblici.\nPrima che esplodesse la crisi della Grecia, nella primavera 2011 il Tesoro italiano rifinanziava il debito pubblico collocando titoli di stato in asta con costi medi all'emissione scesi a livelli record del 2,1 per cento. In un'asta tenutasi a met\u00e0 luglio, per\u00f2, i titoli a 15 anni vennero venduti al 5,90%, il massimo della storia della moneta unica, mentre quelli a 5 anni al 4,93%. L'ampliamento dello spread, il differenziale di rendimento fra titoli di stato italiani e tedeschi (Bund), contribu\u00ec a innescare una crisi di fiducia sulla redimibilit\u00e0 dell'Italia, provocando il ribasso dei mercati azionari europei e in particolare della Borsa di Milano. In una progressivit\u00e0 crescente, il differenziale si attest\u00f2 a 200 punti a fine giugno, a 350 a inizio luglio, a 400 a inizi agosto, per poi scendere lungo il mese di agosto, in coincidenza con l'intervento della BCE, e arrivare a 500 ai primi di novembre, toccando il massimo degli ultimi anni il 9 novembre 2011 (575 punti).\nTagli di \"rating\" e intervento della BCE a sostegno del sistema bancario.\nLe banche italiane, bench\u00e9 scarsamente esposte sul versante degli asset tossici, erano largamente posseditrici di buoni del tesoro. Il 60% del portafoglio titoli delle principali 5 banche italiane, con Intesa Sanpaolo e Unicredit principalmente, includeva bond italiani, percentuale equivalente a quasi 100 miliardi di titoli pubblici. Le stesse maggiori banche italiane (Intesa Sanpaolo, Unicredit, Montepaschi, Banco Popolare, Ubi Banca) nella seconda settimana di luglio registrarono perdite sul mercato borsistico, segnato da vendite da panico, speculazione e meccanismi automatici di vendita, per circa 8 miliardi di euro di capitalizzazione. La situazione era resa ancora pi\u00f9 seria dal fatto che l'Italia fosse costretta continuamente a emettere titoli per rifinanziarsi, con aste a scadenza settimanale, e che fosse necessario che tali titoli venissero venduti a percentuali di interesse che non comportasse n\u00e9 un bagaglio di eccessivi oneri per le capacit\u00e0 delle finanze statali, n\u00e9 l'eventualit\u00e0 di risultare ad alto rischio per gli investitori, difficilmente disponibili all'acquisto di titoli laddove il pericolo d'insolvenza dell'emittente fosse ritenuto realistico.\nNella notte del 20 settembre 2011 l'agenzia internazionale di rating Standard &amp; Poor's annunci\u00f2, a sorpresa, la decisione di tagliare il voto di affidabilit\u00e0 sul debito pubblico italiano, con prospettive future negative, a motivo della \"limita capacit\u00e0 di risposta dello Stato\" rispetto alla crisi corrente. A fine novembre lo spread continu\u00f2 a crescere, giungendo alla soglia dei 495 punti, con il titolo triennale che sfior\u00f2 l'8% tornando a livelli sfiorati solo nel 1996. Sotto le pressioni di Piazza Affari in caduta e dei rendimenti dei titoli italiani in costante ascesa, il premier Silvio Berlusconi, infine, nella serata del 12 novembre, raggiunto un accordo col capo dello Stato Giorgio Napolitano, rassegn\u00f2 le proprie dimissioni dall'esecutivo. Alcuni giorni prima il presidente della Repubblica aveva nominato senatore a vita Mario Monti, decisione ritenuta un atto di investitura ufficiale per il conferimento dell'incarico per un nuovo governo. Il neo senatore infatti scioglier\u00e0 la riserva il giorno dopo le dimissioni di Berlusconi, accettando l'incarico di formare un nuovo governo, composto esclusivamente di tecnici. In conseguenza della nomina a senatore a vita e della formazione del governo il differenziale btp-bund si ridusse sensibilmente, per poi tornare a salire a fine anno toccando nuovamente i 500 punti base.\nIl 13 gennaio 2012 Standard's &amp; Poor's declass\u00f2 ulteriormente il rating italiano portandolo da A a BBB+, collocandolo nella posizione medio-bassa della scala di giudizio relativa alla solvibilit\u00e0. Lo stesso giorno la medesima agenzia sottrae di un punto il rating di livello massimo della Francia e dell'Austria (portandoli ad AA+), decurtando ulteriormente anche quelli di Portogallo (BB), Malta, Slovacchia e Slovenia. L'agenzia emise la decisione motivandola con la condizione di persistente instabilit\u00e0 nella zona euro. S&amp;P segnal\u00f2 il peggioramento delle condizioni del credito nell'intera eurozona, l'aumento dello spread per diversi paesi, anche con tripla A (rating di livello massimo), denunciando il disaccordo fra i leader europei sulle misure necessarie a allentare il panico sulle piazze europee e a risollevare la fiducia degli investitori. L'agenzia sottoline\u00f2 infine l'elevato livello di debito pubblico e privato e il crescente rischio di recessione nel 2012, come fattori forieri di una ridotta stabilit\u00e0 finanziaria.\nAll'inizio del 2012, dopo la manovra di 20 miliardi di euro attuata dal governo Monti allo scopo di consolidare le finanze dello Stato (nella prospettiva del raggiungimento del pareggio di bilancio, nei piani del governo utile ai fini dell'abbattimento del debito), nonostante il giudizio negativo deciso dalle agenzie S&amp;P e Fitch, si assisteva a un miglioramento dell'opinione dei mercati, che vide calare in modo consistente i costi dell'indebitamento italiano in una serie di aste del debito sovrano con buone sottoscrizioni. Lo spread, risalito tra dicembre e gennaio, and\u00f2 incontro a una progressiva riduzione fino al mese di marzo, contestualmente all'attenuarsi del timore su un possibile default greco. La riduzione dei rendimenti fu dovuta in particolare all'operazione di liquidit\u00e0 di tre anni della Bce, il \"Long term refinancing operation\" (LTRO), che alcune banche italiane utilizzarono per acquistare debito sovrano. Sul versante dell'economia reale la situazione continuava a mantenersi per\u00f2 nel complesso negativa, vedendo la disoccupazione giovanile in costante aumento, un considerevole calo dei consumi, una riduzione del credito dalle banche e una prospettiva di contrazione del Pil per il 2012 di pi\u00f9 di un punto percentuale.\nI piani e gli interventi delle banche centrali europee.\nPiani di sostegno ai debiti europei e agli istituti di credito.\nIl 16 agosto 2011, di fronte al precipitare della situazione, con i rendimenti dei Bot italiani e dei Bonos spagnoli in aumento, la BCE annunci\u00f2 l'attuazione di un intervento massiccio sul mercato obbligazionario, ricorrendo all'acquisto dei titoli europei pi\u00f9 esposti alle vendite e alla speculazione. L'intervento della Bce (Securities Markets Programme), gi\u00e0 deciso il 14 maggio del 2010, cessato per 19 settimane, e fattosi pi\u00f9 ingente con l'aumento delle tensioni sui titoli italiani, costitu\u00ec un mutamento importante del ruolo dell'istituzione responsabile della politica monetaria dell'eurozona, rispetto alla precedente convinzione che dovesse essere demandata principalmente ai governi nazionali la responsabilit\u00e0 del contenimento degli squilibri interni. Nello stesso periodo gli Stati Uniti persero la tripla A del rating di Standard &amp; Poor's, il giudizio di massima affidabilit\u00e0 sui mercati finanziari, non determinando tuttavia grosse conseguenze sul mercato borsistico. Nella seconda settimana di agosto la BCE ricorse ad acquisti di titoli di stato dell'Eurozona per 22 miliardi di euro, contribuendo a ridimensionare il livello dello spread dei rendimenti dei bond italiani e spagnoli. L'acquisto di Btp italiani proseguir\u00e0 anche nei mesi successivi, giungendo a novembre ad un ammontare complessivo di acquisti per 70 miliardi di euro.\nL'intervento della BCE, tuttavia, a giudizio di numerosi analisti, doveva limitarsi non gi\u00e0 all'acquisto nel breve-medio periodo, dei bond dei paesi membri, ma doveva superare il ruolo stesso sancito dai trattati europei (ovvero di istituto che preservasse dai rischi di inflazione) per assumere quello di prestatore di ultima istanza, al pari di altre banche centrali mondiali. L'acquisto di titoli pubblici avrebbe dovuto proseguire fino a quando gli spread non fossero rientrati in regime di maggiore sostenibilit\u00e0. Tale eventualit\u00e0 tuttavia incontrava l'opposizione dei banchieri centrali tedeschi e, a fasi alterne, degli stessi governi tedesco e francese. Alternativa alla veste di \"prestatore\" della BCE fu la proposta di obbligazioni comunitarie, detti \"Eurobond\", ovvero la creazione di titoli del debito pubblico dei paesi facenti parte dell'eurozona, al fine di contenere gli effetti della crescita dei rendimenti dei paesi periferici europei. Anche la proposta degli Eurobond riceveva l'accoglienza fredda, financo ostile, degli stati sedicenti \"virtuosi\" della comunit\u00e0 europea (Germania in testa), i quali paventavano il rischio di assumere, senza alcuna garanzia, un onere aggiuntivo, in termini di costo del debito, a favore dei paesi ritenuti meno rigorosi sotto il profilo della finanza pubblica.\nA settembre 2011 il membro tedesco del board della Banca Centrale, Juergen Stark, rassegn\u00f2 le proprie dimissioni in polemica con l'acquisto di titoli di stato. A dicembre, il neo governatore della BCE Mario Draghi, che sin dal primo giorno del suo mandato ruppe la strategia di contenimento dei tassi fin l\u00ec tenuta dall'istituto, annunci\u00f2 misure eccezionali a favore delle banche allo scopo di garantire accesso alla liquidit\u00e0 agli istituti di credito, negando tuttavia la possibilit\u00e0 che l'istituto centrale potesse monetizzare i debiti europei minando la base monetaria. Sempre a dicembre, il rischio che il mercato creditizio cominciasse a permanere in uno stato di irrigidimento dell'incontro tra domanda e offerta di risorse finanziarie si fece pi\u00f9 diffuso. Secondo stime di Morgan Stanley la limitata capacit\u00e0 delle banche di prestare a tassi ragionevoli fu causata dal virtuale congelamento del mercato delle obbligazioni bancarie, tale da configurare gi\u00e0 dall'estate 2011, in coincidenza con l'allargamento della crisi dei debiti, un pesante aggravamento della stretta del credito (credit crunch), con soli 20 miliardi di euro collocati dalle banche europee tra giugno e ottobre. In dicembre la stessa Autorit\u00e0 bancaria europea (EBA) evidenzi\u00f2 la necessit\u00e0 di una urgente ricapitalizzazione da parte delle banche europee.\nNel successivo 2012 le operazioni di quantitative easing (operazione volta ad aumentare la quantit\u00e0 di moneta in circolazione attraverso l'acquisto di titoli) da parte delle banche centrali si intensificavano, non solo per iniziativa della BCE (programma LTRO). La Fed, a settembre 2012, lanci\u00f2 l'inizio del terzo ciclo di Qe al ritmo di 40 miliardi di dollari al mese, senza precisarne la fine. Operazioni analoghe venivano operate dalla Banca centrale del Giappone (BoJ) e da quella del Regno Unito (BoE). Analoga, anche se di diversa natura, l'immissione record da 46 miliardi di dollari di liquidit\u00e0 da parte della Banca Popolare Cinese (Repo), decisa il 25 settembre, con l'obiettivo di stimolare la domanda interna (discostandosi, sin dal 2008, dalla linea di austerity imposta dall'Uem e dell'Inghilterra), seguita da un'altra iniezione il 10 ottobre (di altri 42 miliardi di dollari), a causa del peggioramento del quadro congiunturale e delle basse prospettive di crescita, molto vicine alla soglia del 7%.\nA gennaio 2012 la BCE per\u00f2 neg\u00f2 l'esistenza di una condizione di stretta del credito, sebbene a partire dal novembre precedente si fosse riscontrato un rallentamento dei crediti e in dicembre l'istituto avesse versato una quantit\u00e0 record di liquidit\u00e0 (489 miliardi) a 523 banche europee in un'asta con tassi di interesse all'1%, nell'ambito di un programma straordinario denominato \"Long term refinancing operation\".\nI dati degli ultimi mesi rivelarono inoltre come lo stock di depositi detenuti dalle banche della zona euro presso la Bce (deposit facility) avesse raggiunto un livello vicino ai 500 miliardi di euro, aumentato in modo marcato nel periodo dell'aggravamento della crisi del debito sovrano, ma esploso a seguito dello stesso finanziamento straordinario da parte della BCE. L'intervento a favore degli istituti bancari europei doveva servire a fornire (sebbene solo virtualmente, considerata anche la riluttanza da parte delle banche a portare a termine qualsivoglia operazione, compresa l'attivit\u00e0 di acquisto di titoli, che esponesse le banche a rischi di crisi di liquidit\u00e0) la quantit\u00e0 necessaria di risorse utili a sostenere l'acquisto dei titoli di debito per calmierare il costante aumento dei livelli di spread (in una strategia \"indiretta\" di sostegno a favore degli Stati dell'eurozona).\nLe banche europee infatti possono ricorrere a rifinanziamenti dalla propria banca centrale, ma con l'obbligo di versare titoli di garanzia, ovvero un \"collaterale\", che qualora non fosse stato pi\u00f9 sufficiente, a causa delle difficolt\u00e0 finanziarie degli istituti, poteva essere coperto dall'emissione di obbligazioni garantite dagli stati, in modo da consentire alle banche di ottenere liquidit\u00e0 e di reinvestirla nell'acquisto di bond pubblici, a loro volta offerti come garanzia per accedere alle operazioni di quantitative easing operate dalla Banca Centrale.\nUn piano di finanziamento di uguali proporzioni rispetto a quello del 21 dicembre fu operato dalla banca centrale il 29 febbraio. La BCE elarg\u00ec un prestito di 530 miliardi a tre anni al tasso dell'1% alle banche europee, nell'intento che tale somma potesse stimolare la ripresa economica col sostegno da parte degli istituti di credito a imprese e famiglie.\nIl 6 settembre 2012 il presidente della BCE Mario Draghi annunci\u00f2 un nuovo piano di quantitative easing sul mercato secondario da parte dell'istituto, denominato Outright Monetary Transactions (OMT). Di fronte all'aperta ostilit\u00e0 della Bundesbank e di parte dell'opinione pubblica tedesca, Draghi dette avvio a un piano di acquisto di titoli sovrani dei paesi esposti all'insostenibile incremento dei rendimenti, al fine di \u201csalvaguardare l'omogeneit\u00e0 del meccanismo di trasmissione della politica monetaria nell'area euro\u201d. L'obiettivo appariva quello di porre un argine al crescente disimpegno di molti investitori privati o istituzionali rispetto al finanziamento dei debiti pubblici di alcuni stati europei. Il meccanismo avviato da Draghi era vincolato al rispetto di quattro presupposti:\nIl meccanismo europeo di stabilit\u00e0.\nIl Meccanismo europeo di stabilit\u00e0 (abbr. MES) fu istituito dalle modifiche al Trattato di Lisbona approvate il 23 marzo 2011 dal Parlamento europeo e confermate dal Consiglio europeo a Bruxelles il 25 marzo 2011. Esso si configurava inizialmente come Fondo finanziario europeo della zona euro (art. 3 del Trattato istitutivo). Esso ha assunto, con l'aggravarsi della crisi, la struttura di vera e propria organizzazione intergovernativa (sul modello dell'FMI), a motivo dell'impianto fondato su un consiglio di governatori e su un consiglio di amministrazione e del potere, attribuito dallo stesso trattato, di imporre scelte di politica macroeconomica ai paesi aderenti al fondo-organizzazione che ne dovessero richiedere l'intervento.\nIl Consiglio Europeo di Bruxelles del 9 dicembre 2011, con l'aggravarsi della crisi dei debiti sovrani, decise l'anticipazione dell'entrata in vigore del fondo, inizialmente prevista per la met\u00e0 del 2013, a partire da luglio 2012. Successivamente, per\u00f2, l'attuazione del fondo \u00e8 stata temporaneamente sospesa in attesa della pronuncia da parte della corte costituzionale della Germania sulla legittimit\u00e0 del fondo con l'ordinamento tedesco. La Corte Costituzionale Federale tedesca ha sciolto il nodo giuridico il 12 settembre 2012, quando si \u00e8 pronunciata in favore della sua compatibilit\u00e0 con il sistema costituzionale tedesco.\nNella notte tra il 28 e il 29 giugno 2012 il Consiglio Europeo nel tentativo di trovare un argine alla crescente esposizione dei paesi dell'Eurozona (in particolare alcuni paesi mediterranei tra cui Italia e Spagna che pongono il veto allo scopo di esercitare pressione sul Consiglio) alla crisi di fiducia degli investitori, deliber\u00f2 di implementare l'utilizzo del MES come copertura dai rischi di rifinanziamento degli stati e di fare del MES, accanto al Fondo europeo di stabilit\u00e0 finanziaria, un meccanismo di preservazione dall'aumento incontrollato dei rendimenti dei titoli pubblici, attribuendo agli stessi la funzione di intervenire acquistando per conto della BCE titoli di debito pubblico sul mercato secondario, a condizione che il paese richiedente sottoscrivesse un documento di intesa e si impegnasse a rispettare severe condizioni. In pi\u00f9 venne attribuita al fondo la capacit\u00e0 di ricapitalizzare le banche senza l'intermediazione dei governi nazionali.\nLe conseguenze.\nRisvolti sociali.\nLa rete di protezione sociale sviluppata dopo la crisi del 1929 - principale discriminante in termini di ripercussioni sociali - negli stati pi\u00f9 avanzati ha segnato la differenza di incidenze della grande fase di contrazione dell'economia nel mondo occidentale sulla condizione dei redditi delle famiglie. L'impatto di breve periodo, tenuto conto della caduta dell'attivit\u00e0 produttiva, sarebbe stato complessivamente contenuto. Suscettibile di variazione appare quello nel lungo periodo, sulla base dei provvedimenti che i singoli stati adotteranno per contenere gli effetti degli squilibri portati dalla recessione, soprattutto in relazione al forte indebitamento di alcuni stati, cresciuto verticalmente in numerosi paesi del mondo e in particolare in occidente, date le conseguenze pi\u00f9 pesanti della recessione. Ci\u00f2 nonostante, soprattutto nelle famiglie con figli (ove il capofamiglia ha meno di 40 anni e soprattutto tra i 40 e i 64 anni), la condizione di povert\u00e0 si sarebbe aggravata; i redditi lordi dei lavoratori autonomi sono calati repentinamente, mentre i redditi dei pensionati e quelli dei lavoratori dipendenti avrebbero continuato lungo i rispettivi trend pre-crisi, cio\u00e8 comunque con lenta ma costante diminuzione di potere d'acquisto reale.\nRipercussioni mondiali.\nIl 25 maggio 2010 segn\u00f2 un'ennesima seduta bancaria negativa con forti vendite di titoli (113 miliardi di euro di capitalizzazione bruciati nel continente). La paura fu scatenata dal fatto che le misure di risanamento adottate dall'Europa potessero minare la ripresa economica. Contestualmente vennero annunciate importanti manovre di bilancio d'emergenza, tese al contrasto del deficit e alla riduzione del debito pubblico. Il capo del dipartimento del Tesoro Usa Timothy Geithner e il presidente della Fed Ben Bernanke incontrarono il vicepresidente cinese Wang Qishan per cercare di convincerlo a promuovere ulteriori svalutazioni dello yuan. Il deprezzamento dell'euro sul dollaro e sulla stessa moneta cinese metteva a rischio le esportazioni cinesi e in parte quelle statunitensi.\nIl petrolio, inoltre, risent\u00ec pesantemente gli effetti della nuova crisi in quanto collegato al dollaro e alla domanda di energia dell'Europa. In giugno ulteriori riduzioni del rating greco fecero aumentare le preoccupazioni mondiali sul possibile default della Grecia o su una eventuale sua uscita dall'eurozona (pur non contemplando il trattato di Lisbona -art. 50- la possibilit\u00e0 dell'uscita dall'unione monetaria, ma solo dall'Unione Europea), e sulla eventualit\u00e0 dell'indebolimento, come conseguenza indiretta, della moneta unica europea, provocando forti ribassi nelle piazze borsistiche. Lo \"spettro\" dell'insolvenza greca continu\u00f2 ad agitarsi sull'Europa per tutto il 2011 e fino al 2012, provocando un persistente stato di instabilit\u00e0 sui mercati borsistici del pianeta, soprattutto nei momenti in cui gli investitori percepivano difficolt\u00e0 nel raggiungimento di un accordo con i creditori.\nAnalisi delle cause.\nDalla met\u00e0 degli anni settanta del XX secolo la deregolamentazione finanziaria, la creazione di nuovi strumenti finanziari sempre pi\u00f9 complessi, i progressi informatici che hanno permesso l'aumento della frequenza dei flussi finanziari e della liquidit\u00e0 nell'economia internazionale sempre pi\u00f9 interdipendente (a partire dallo sganciamento dall'oro del dollaro nel 1971 e dall'aumento della massa monetaria in seguito al rialzo del prezzo del petrolio), l'aumento del costo del petrolio, hanno prodotto un'egemonia del ruolo della finanza internazionale all'interno del sistema economico (aumento del ricorso ai derivati, accordi di pagamenti il cui valore deriva dal valore di un bene o di un indice \"sottostanti\"), con perno nelle maggiori piazze borsistiche globali (anche se larga importanza rivestono oggi gli spazi di contrattazione elettronici non regolamentati, detti \"dark pools\", al di fuori dei mercati azionari, costituiti da computer e server che sfruttano particolari algoritmi), tanto che, ad oggi, il peso economico dei prodotti finanziari risulta superiore in larga misura a quello della produzione mondiale di beni e servizi.\nLa costituzione di fondi sovrani, hedge fund e private equity, attraverso l'impiego delle riserve accumulate dai paesi esportatori di petrolio e da alcuni paesi asiatici grazie ai surplus commerciali, ha determinato la creazione di forti indotti di liquidit\u00e0 finanziaria utilizzati a scopo speculativo.\nGrazie alle politiche delle banche centrali, a partire da quelle adottate dalla FED, che favorirono il basso costo del denaro, fu agevolata l'erogazione credito alle famiglie, spinte a indebitarsi in misura crescente per alimentare i consumi, e agli speculatori (banche d'investimento, imprese e fondi finanziari), portati a effettuare investimenti sui mercati finanziari (con la conseguente creazione di bolle speculative, con ricadute poi sull'economia produttiva).\nAnche i grossi istituti finanziari, le banche di investimento in particolare, presero a indebitarsi a breve termine per realizzare operazioni speculative. Tutto ci\u00f2 era favorito, soprattutto con riguardo alle pi\u00f9 massicce attivit\u00e0 di compravendita azionaria, dalla creazione di \"sistemi bancari ombra\" (sistemi di intermediazione creditizia costituiti da entit\u00e0 ed attivit\u00e0 operanti al di fuori del normale sistema bancario), messi in opera dalle stesse banche, che sfruttavano spazi di contrattazione non regolamentati (le cosiddette \"dark pools\") e specializzati nella raccolta e nell'investimento di prodotti e sotto-prodotti finanziari strutturati, oltrech\u00e9 derivati finanziari. A ci\u00f2 va aggiunto il crescente peso esercitato dalle agenzie di rating statunitensi (Moody's, Standard &amp; Poor's, Fitch), spesso accusate di esprimere giudizi di valutazione del credito tendenziosi.\nCrisi del dollaro e la liberalizzazione dei mercati finanziari.\nTra il 1971 e il 1973, sotto la presidenza di Richard Nixon, gli Stati Uniti abbandonarono il regime di convertibilit\u00e0 del dollaro in oro (\"Gold standard\"), adottando un sistema fondato sull'inconvertibilit\u00e0 del dollaro. Gli Stati Uniti decisero di lasciar fluttuare liberamente la moneta secondo la legge della domanda e dell'offerta, operando una serie di svalutazioni monetarie fino al 1973. Ci\u00f2 favor\u00ec un aumento improvviso e repentino della circolazione monetaria (alimentata dall'ingente flusso di \"petroldollari\" ricavati dai paesi dell'Opec e reinvestiti sui mercati finanziari e bancari europei), che fu tra le cause, accanto al rialzo dei prezzi del greggio, del forte irrobustimento dei fenomeni inflativi, gi\u00e0 nondimeno verificatisi alla fine degli anni sessanta, complice anche lo shock petrolifero dello stesso 1973 (che vide aumentare di quattro volte il prezzo del petrolio, da 2-3 dollari a 12 al barile, e fino a tre volte nel 1979, giungendo a 32 dollari). Le teorie keynesiane in quel tempo subirono un rapido declino, accusate di aver provocato stagflazione dagli economisti monetaristi (convinti, sulla base dell'equazione di Fisher, che fosse il volume di moneta a determinare i prezzi, tanto da applicare tale modello all'indirizzo delle stesse banche centrali, che tenevano alti i tassi d'interesse, nel tentativo di ridurre l'inflazione) e neoclassici (tra cui Milton Friedman). Il filosofo e politologo Norberto Bobbio cos\u00ec riassume la nuova epoca di \"reazione\" liberale:\nL'aumento dell'inflazione negli anni settanta, determinato da shock di natura geopolitica legata a squilibri nell'area mediorientale e dai conseguenti rialzi dei prezzi delle \"commodities\" (del petrolio su tutte, che triplic\u00f2 il suo costo nuovamente nel 1979), dalle rivendicazioni operaie (la cui pressione induceva gli industriali ad agire sul rialzo dei prezzi dei beni) e poi dalla recessione del 1975, l'emergere di teorie a supporto della liberazione da vincoli e posizioni di monopolio (specie statale, connesso ai grandi enti a controllo pubblico) dell'economia, condusse alla ribalta le teorie di matrice liberoscambista, influenzate dalle ricerche dell'Universit\u00e0 di Chicago e dalle tesi patrocinate dagli studiosi Ludwig von Mises, Friedrich von Hayek, Alfred Edward Kahn e lo stesso Friedman. Si ritornava cos\u00ec a un modello economico liberista-concorrenziale che aveva gi\u00e0 dominato la scena mondiale nei decenni precedenti la prima guerra mondiale (vd. \"prima globalizzazione\").\nNegli Stati Uniti il processo di deregolamentazione fu portato avanti dapprima dalla presidenza Carter, influenzato da Kahn, e successivamente in maniera pi\u00f9 estesa da Ronald Reagan a partire dal biennio 1980-1981 (e contestualmente dal primo ministro Margaret Thatcher in Gran Bretagna), tanto da far parlare poi di \"deregulation reaganiana\" e \"\"reaganomics\" (condotta al motto di \"meno stato, pi\u00f9 mercato\" o \"meno societ\u00e0, pi\u00f9 individuo\"\"). Il \"Federal reserve board\" all'epoca innalz\u00f2 al 25% la soglia di realizzo degli istituti di credito sui propri utili ed istitui\u00ec il ricorso al \"leveraged buyout\" (LBO), che sub\u00ec un vero boom tra 1983 e 1989. Sotto la presidenza Clinton l'amministrazione democratica interruppe nel 1999 la separazione del sistema bancario (abrogando il Glass-Steagall Act, attraverso il Gramm-Leach-Bliley Act) tra attivit\u00e0 bancaria commerciale e d'investimento (\"investment banking\"), legittimando la nascita di grandi conglomerati finanziari (Merrill Lynch, Bear Sterns, Lehman Brothers, Goldman Sachs e Morgan Stanley) e favorendo negli anni successivi la deregolamentazione del trading dei derivati e dei Credit default swap (CDS) (in particolare attraverso il \"Commodity futures modernization act\"), e il ricorso alla cartolarizzazione dei titoli obbligazionari. Nel 2000 il \"Commodity Futures Modernization Act, \"approvato dalla stessa amministrazione Clinton, deregolament\u00f2 il mercato degli strumenti derivati\" over the counter\", non facendoli pi\u00f9 rientrare nella vigilanza della SEC (autorit\u00e0 di vigilanza bancaria USA).\nLe politiche di liberalizzazione finanziaria avviate nel mondo anglosassone furono immediatamente recepite dal resto del mondo sviluppato, come l'Unione europea dove vennero messe in atto tra il 1985 e il 1990. Le banche centrali furono sollevate dall'obbligo di finanziare i debiti pubblici e rese indipendenti dal potere esecutivo; allo stesso tempo banche, fondi finanziari e fondi pensione furono liberalizzati, venendo acquisiti da soggetti privati; fu liberalizzata la circolazione internazionale dei capitali, non pi\u00f9 sottoposti a controlli preventivi o a regole di movimentazione, mentre gli afflussi di capitali si fecero pi\u00f9 massicci e si avviarono rimozioni di vincoli, come quello dei massimali di credito (divieto di erogare credito oltre certe soglie) o dell'obbligo di acquistare quote di titoli di debito nazionale per le istituzioni economiche controllate dallo Stato.\nQuesti fenomeni di deregolamentazione si accompagnavano a eventi che preparavano una vera rivoluzione finanziaria dell'economia e l'apertura di un'epoca di \"seconda globalizzazione\". La crescita dei commerci internazionali, la mondializzazione dei flussi finanziari, l'avvento di una industria proiettata nel \"post-fordismo\" (fondato sui distretti e sulle reti produttive, sulla \"ri-specializzazione\" del lavoro e sul \"know-how\"), la teoria del just in time, la velocizzazione dei flussi informativi, monetari e informatici, il decentramento della produzione, la flessibilit\u00e0 del lavoro e l'aumento dell'ineguaglianza globale aprirono una fase \"post-industriale\" in cui gli investimenti finanziari, oltre ad apparire spesso preferibili rispetto a quelli produttivi (col conseguente calo degli investimenti tecnologici delle imprese e della produttivit\u00e0), acquisivano importanza crescente e mostravano la loro \"originalit\u00e0\" in relazione alla funzione stessa della produzione e del capitalismo classico. Gli Stati-nazione tradizionali inoltre, apparendo spesso vulnerabili di fronte alla rapidit\u00e0, alla natura e alla dimensione dei movimenti finanziari (che saranno diretti a colpire con finalit\u00e0 puramente speculative anche i debiti sovrani), vedevano indebolire le loro capacit\u00e0 di controllo e regolazione del mercato finanziario dominato dalle grandi imprese, non riuscendo a tutelare adeguatamente neppure la posizione, spesso debole anch'essa, degli stessi soggetti risparmiatori e lavoratori.\nCrisi dei subprime.\nAccanto ai CDS, il cui valore raggiunse la cifra dei 60.000 miliardi di dollari nel 2008, cresceva anche l'esposizione al credito delle banche, delle imprese, e delle stesse famiglie, favorita dai tassi d'interesse ridotti e dalla facilit\u00e0 nella concessione dei prestiti. Il ricorso alla sottoscrizione dei mutui a basse garanzie (\"subprime\"), sottoscritti anche da persone agiate che confidavano in consistenti guadagni, si fece sempre pi\u00f9 frequente, venendo concessi dalle banche spesso con la consapevolezza di non poter essere rimborsati: il trading dei \"subprime\" crebbe dai 145 miliardi del 2001 ai 635 miliardi del 2005.\nTra il 2005 e il 2007, tuttavia, la FED port\u00f2 i tassi di riferimento dall'1,5% al 5,25%, nel tentativo di frenare la speculazione e drenare liquidit\u00e0 dal sistema economico. Nel 2006, come effetto immediato, il numero dei pignoramenti e delle insolvenze si moltiplic\u00f2, soprattutto per quanto riguarda gli acquirenti di \"subprime\", colpiti in particolare dall'aumento improvviso delle rate dei fidi. La bolla immobiliare a quel punto esplose facendo precipitare il prezzo delle case e innescando un'ondata di vendite che mandarono in rovina molti risparmiatori e molti istituti di credito (oberati anche dai prestiti ponte elargiti alle \"private equity\" perch\u00e9 operassero operazioni di \"leveraged buyout\"), provocando un blocco del sistema finanziario degli Stati Uniti.\nAndamento storico del mercato petrolifero.\nAgli inizi degli anni sessanta gli Stati Uniti, che fino ad allora erano stati fornitori marginali di greggio, ovvero in grado di esercitare influenza sui prezzi ed equilibrare il mercato intervenendo sui volumi di forniture, videro erodere la propria capacit\u00e0 inutilizzata di petrolio. Successivamente, gli shock petroliferi del 1973 (Guerra del Kippur) e del 1979 (Rivoluzione iraniana) - con improvvise difficolt\u00e0 di approvvigionamento energetico -, conseguenze di consistenti abbassamenti dell'offerta e della capacit\u00e0 operativa dell'OPEC (di cui fanno parte tredici paesi esportatori di petrolio, principalmente mediorientali e africani), crearono ulteriori turbolenze nel mercato petrolifero e un'inflazione generalizzata, che colp\u00ec soprattutto i paesi dell'Europa occidentale e il Giappone. L'aumento conseguente delle quotazioni del greggio caus\u00f2 una marcata flessione della domanda mondiale, specialmente nei paesi OCSE, inducendo alcuni paesi esterni all'OPEC ad accrescere l'offerta di petrolio. Ci\u00f2 indebol\u00ec il controllo dell'Organizzazione, favorendo un progressivo calo delle quotazioni.\nI prezzi del greggio, tuttavia, tornarono a essere sensibilmente pi\u00f9 instabili dalla seconda met\u00e0 degli anni novanta e crebbero a un ritmo sempre pi\u00f9 sostenuto fra il 2004 e la met\u00e0 del 2008. Le prospettive future per l'offerta di petrolio indussero timori a livello internazionale, poich\u00e9 dalla fine del 2004 la crescita della produzione petrolifera nei paesi non appartenenti all'OPEC si mantenne praticamente nulla. La stasi economica nei principali paesi avanzati e l'avvio della crisi finanziaria nel biennio 2007-2008, con la successiva drastica contrazione dell'attivit\u00e0 economica mondiale (2009), provocarono il rallentamento della domanda di greggio nelle economie emergenti ed il crollo dei prezzi petroliferi.\nImpennata dei prezzi delle materie prime industriali.\nLa decadenza economica degli anni 2000 si \u00e8 cominciata a manifestare a partire dall'incremento dei prezzi delle materie prime, alimentari e industriali, che ha seguito una riduzione dei costi delle stesse nel precedente periodo 1980-2000. Nel 2000 il costo del greggio (che esercita un ulteriore impatto influenzando i prezzi di altre fonti energetiche) aument\u00f2 del 45% circa, con una oscillazione da 26 dollari a 34 dollari nel corso dell'anno, mentre dal 2001 al 2003 il prezzo si conserv\u00f2 pressoch\u00e9 invariato, oscillando intorno ai 20 dollari. Nel 2004, a fine anno si ebbe un forte innalzamento pari al 100%, con il raggiungimento dei 40 dollari al barile.\nLa zona euro, fortemente dipendente dalle importazioni di petrolio, ne risent\u00ec a livello produttivo ed anche sui prezzi al consumo, con conseguenze su PIL, consumi privati, investimenti e esportazioni. Gli effetti economici variarono da Paese a Paese in base non solo alla dipendenza dall'importazione delle materie prime e alla loro intensit\u00e0 di utilizzo, ma anche in relazione al fatto che il rialzo delle quotazioni \u00e8 indotto da una contrazione dell'offerta o da un eccesso di domanda.\nI prezzi delle materie prime crebbero vertiginosamente, per poi arretrare in misura marcata a partire da met\u00e0 2008 allorch\u00e9, in conseguenza della crisi finanziaria, sono state riviste al ribasso le aspettative sulla crescita della domanda. Nel gennaio 2008, il prezzo del petrolio super\u00f2 i 100 dollari al barile per la prima volta nella sua storia, continuando a salire fino ad arrivare ai 147 dollari a barile (qualit\u00e0 Brent), in rialzo del 470% rispetto all'inizio del 2000, per poi scendere a settembre.\nNel caso del greggio, l'incremento fu dovuto all'effetto congiunto della crescente domanda mondiale, in particolare a causa della forte espansione delle economie emergenti (Cina, India e Medio Oriente), dell'aumento della frequenza delle interruzioni di fornitura e delle revisioni al ribasso apportate alle aspettative sugli approvvigionamenti futuri. Anche altre materie essenziali nella catena della produzione, come l'acido solforico e la soda caustica, aumentarono di prezzo fino al 60%. La crisi dell'aumento del costo del petrolio e di alcune altre sostanze alimentari sono state oggetto di dibattito nel 34\u00b0 vertice del G8 tenutosi in Hokkaid\u014d nel luglio 2008. Le cause di questi repentini rialzi sono plurime (picco di Hubbert) e sono state individuate oltre che nei problemi di instabilit\u00e0 geopolitica (seconda guerra del Golfo), anche nella crescita delle potenze asiatiche, nella svalutazione del dollaro, nella carenza di investimenti tecnologici nel campo dell'industria estrattiva, nell'impennata della domanda mondiale (2001-2007), con un potenziale di crescita ancora rilevante, nelle politiche di offerta di alcuni produttori, e, in ultima analisi, nella speculazione finanziaria (finanziarizzazione dei mercati delle materie prime).\nAumento dei prezzi dei prodotti di prima necessit\u00e0.\nDal 2008 l'incremento dei prezzi delle \"commodity\", in particolare il rialzo del prezzo del petrolio grezzo e di alcuni cereali, si \u00e8 fatto sentire a tal punto da creare serie conseguenze economiche e frenare gradualmente l'attivit\u00e0 economica, minacciando il terzo mondo con l'aumento del rischio della fame, producendo stagflazione e ponendo ostacoli al commercio globale. Tutto ci\u00f2 caus\u00f2 ripercussioni dirette sulla globalizzazione ed un'ondata generalizzata di ribassi nelle borse di tutti i continenti. L'aumento dei prezzi delle materie prime si tradusse poi nell'aumento dei costi finali di produzione dei beni di consumo, con conseguenze sulle fasce pi\u00f9 deboli della popolazione mondiale.\nNel 2007, inoltre, di fronte alle prime avvisaglie della crisi dei subprime, una enorme massa di liquidit\u00e0 finanziaria \u00e8 stata investita in beni rifugio, contribuendo, assieme a fenomeni di natura climatica, all'aumento dei prezzi dei prodotti di prima necessit\u00e0 per milioni di persone, condotte sotto la soglia di povert\u00e0. Tra 2010 e 2011 il carovita spinse le popolazioni colpite alla rivolta contro le autorit\u00e0 costituite, come accaduto nel corso della Primavera araba, determinando in alcuni casi il rovesciamento di regimi dittatoriali decennali, come in Egitto, Libia, Yemen e Tunisia.\nCrisi delle politiche neoliberiste e keynesiane.\nIn sintesi a livello macroeconomico la crisi con le sue molteplici distorsioni \u00e8 vista da taluni come un effetto del fallimento delle politiche neoliberiste, favorite dalla deregulation, giudicate troppo aggressive e senza regolamentazione unite ai loro inevitabili effetti di globalizzazione. Allo stesso tempo la crisi dei debiti degli Stati sovrani \u00e8 vista da molti economisti come il risultato del ridimensionamento/fallimento delle politiche keynesiane (\"deficit spending\") dei decenni passati (dal secondo dopoguerra in poi) nell'impossibilit\u00e0 di agire in tal senso visti i debiti gi\u00e0 elevati.\nRispetto alla grande depressione del 1929 la grande recessione del XXI secolo si caratterizza infatti come criticit\u00e0 sia per quanto riguarda la crescita economica da una parte sia per quanto riguarda i debiti sovrani dall'altra, dove agire in un senso ne sfavorisce inevitabilmente l'altro secondo i consueti metodi di politica economica, visto che la crescita era da sempre fondata sul debito. La risoluzione del fallimento delle due politiche suddette passerebbe dunque secondo alcuni attraverso l'adozione di nuove forme di economie keynesiane volte ad un maggiore controllo statale del sistema economico specie in termini di occupazione e di redistribuzione dei redditi e/o forme di austerit\u00e0 (es. pareggio di bilancio) come controllo sui conti pubblici."}
{"id": "2015362", "revid": "110157", "url": "https://it.wikipedia.org/wiki?curid=2015362", "title": "Very Proud of Ya", "text": "Very Proud of Ya \u00e8 il secondo album della band hardcore punk AFI. \u00c8 l'ultimo album con la presenza del bassista Geoff Kresge che era ancora un membro della band.\nLe canzoni \"Two of a Kind\" e \"Y\u00fcrf Rendenmein\" sono state re-registrate dalle tracce presenti nell'album precedente \"Answer That and Stay Fashionable\"."}
{"id": "2015377", "revid": "1318658", "url": "https://it.wikipedia.org/wiki?curid=2015377", "title": "Chagres", "text": "Chagres \u00e8 una citt\u00e0 fantasma della Provincia di Col\u00f3n, nella repubblica di Panama alla foce del fiume omonimo e molto vicina alla citt\u00e0 di Portobello.\nStoria.\nEsso ha un porto di difficile accesso, che fu scoperto da Cristoforo Colombo nel 1502 e fu aperto al traffico quello della citt\u00e0 di Panam\u00e1, sulla costa del Pacifico, ad essa collegato grazie al corso del fiume Chagres.\nFin dalla sua fondazione in mani spagnole, nel 1671 fu occupata e saccheggiata dai pirati di Henry Morgan che espugn\u00f2 la vicina, munitissima fortezza di San Lorenzo di Chagres.\nNel novembre del 1739 fu occupata dagli inglesi del vice ammiraglio Vernon nel corso della cosiddetta \"guerra dell'orecchio di Jenkins\" (1739\u00a0\u2013 1742), ma subito dopo torn\u00f2 agli spagnoli.\nCon il declino della vicina Portobello nel XVIII secolo, Chagres divenne il porto principale sull'atlantico dell'istmo di Panama e raggiunse la sua massima importanza durante la grande corsa all'oro del 1849 (ed anni immediatamente seguenti), quando i cercatori attraversavano l'istmo per reimbarcarsi nel porto di Panam\u00e1 diretti in California.\nCon il completamento della ferrovia di Panam\u00e1, avvenuto nel 1855, il traffico fu dirottato su Col\u00f3n, capolinea atlantico della ferrovia, e Chagres decadde fino a divenire un povero villaggio di capanne. Gli ultimi abitanti nel 1916 furono trasferiti nel nuovo centro di Nuevo Chagres."}
{"id": "2015380", "revid": "110157", "url": "https://it.wikipedia.org/wiki?curid=2015380", "title": "Shut Your Mouth and Open Your Eyes", "text": "Shut Your Mouth and Open Your Eyes \u00e8 il terzo album studio della band hardcore punk AFI, pubblicato per la casa discografica Nitro Records l'11 novembre 1997."}
{"id": "2015382", "revid": "486946", "url": "https://it.wikipedia.org/wiki?curid=2015382", "title": "Il Focolare", "text": ""}
{"id": "2015391", "revid": "767487", "url": "https://it.wikipedia.org/wiki?curid=2015391", "title": "Third Season", "text": "Third Season \u00e8 un singolo pubblicato dalla band hardcore punk AFI, dall'album \"Shut Your Mouth and Open Your Eyes\". \nVideoclip.\nIl video si svolge in un basso sobborgo. La band si siede su di una gradinata in una giornata davvero calda e guardano un ragazzo che va verso un furgoncino dei gelati. Ma gli viene negato perch\u00e9 il gelato costa 4$, ma egli ha solo 1$. Allora con ira il ragazzino si gira dandosi uno sguardo di intesa con degli altri ragazzi che stavano assistendo alla scena, che corrono cos\u00ec verso il furgoncino cercando di demolirlo e saccheggiarlo."}
{"id": "2015397", "revid": "116250161", "url": "https://it.wikipedia.org/wiki?curid=2015397", "title": "Valfrutta", "text": " Valfrutta \u00e8 un marchio di Conserve Italia, consorzio cooperativo nato nel 1976, che si occupa di frutta, pomodori e vegetali.\nStoria.\nL'azienda Valfrutta, fondata dall'ingegner Alberto Rondinelli, un imprenditore romagnolo, nasce a Roma nel 1960.\nDopo 12 anni, nel 1972, l'azienda presenta il suo logo ed inizia a vendere i succhi di frutta Vita&amp;Mino. Valfrutta \u00e8 un progetto di valorizzazione economica a sostegno dell'attivit\u00e0 frutticola.\nNel 1980 Valfrutta viene ceduta a Conserve Italia e quindi la sua sede viene trasferita da Roma a San Lazzaro di Savena (BO).\nNel 1994 viene scelta l'edizione definitiva del logo \"Valfrutta cooperative agricole\"."}
{"id": "2015398", "revid": "599013", "url": "https://it.wikipedia.org/wiki?curid=2015398", "title": "Asdr\u00fabal Fontes Bayardo", "text": "Carriera.\nNegli anni cinquanta partecip\u00f2 al Campionato Formula Libre in Argentina. Vinse la prima gara assoluta della categoria a Montevideo nell'ottobre 1956 e replic\u00f2 nel novembre 1957 sul Circuito di Interlagos conducendo una Maserati 4CLT con motore Chevrolet.\nIscrittosi al Gran Premio di Francia 1959 con la sua Maserati della Scuderia Centro Sud non riusc\u00ec a qualificarsi per la gara.\nNel 1960 torn\u00f2 in Uruguay e apr\u00ec una concessionaria d'auto General Motors in diverse citt\u00e0. Successivamente lavor\u00f2 per la BSE, una delle maggiori banche uruguaiane."}
{"id": "2015408", "revid": "110157", "url": "https://it.wikipedia.org/wiki?curid=2015408", "title": "Black Sails in the Sunset", "text": "Black Sails In The Sunset \u00e8 l'album del 1999 della band punk rock AFI. Questo \u00e8 il quarto album studio della band, il primo insieme al chitarrista Jade Puget, attuale membro della band."}
{"id": "2015410", "revid": "1318658", "url": "https://it.wikipedia.org/wiki?curid=2015410", "title": "Raperonzolo", "text": "Raperonzolo \u00e8 una fiaba tradizionale europea, pubblicata per la prima volta dai fratelli Grimm nella raccolta \"Fiabe\" (\"Kinder- und Hausm\u00e4rchen\", 1812-1822) col titolo originale Rapunzel. In questa raccolta \u00e8 la fiaba numero 12.\nVarianti.\nRaperonzolo condivide la storia con altre protagoniste fantastiche. Per alcune si tratta della medesima storia, per altre esiste solo l'analogia del fatto di essere rinchiuse in una torre.\nTrama.\nUna coppia di sposi viveva accanto a un meraviglioso giardino protetto da alte mura, che apparteneva a una potente strega, conosciuta come \"Dama Gothel\". Essi desideravano ardentemente un figlio e, quando la donna rimase finalmente incinta, fu presa da una gran voglia di mangiare alcuni raperonzoli che crescevano nel giardino della vecchia megera. Durante la notte il marito scavalc\u00f2 le alte mura per procurargliene qualche mazzetto, ma alla seconda incursione nel giardino si ritrov\u00f2 faccia a faccia con la temibile strega. Questa, nonostante le giustificazioni dell'uomo, decise di punirlo, consentendogli di tornare a casa con i raperonzoli sottratti a condizione che, una volta nato, il bambino tanto atteso fosse consegnato proprio a lei, che prometteva di trattarlo bene. Disperato, l'uomo alla fine acconsent\u00ec.\nIl tempo pass\u00f2 e nacque una bella bambina. La strega la prese con s\u00e9 e le diede il nome di \"Raperonzolo\", strappandola ai genitori. Quando la bimba comp\u00ec 12 anni, la chiuse in un'alta torre senza porte e senza scale nel mezzo del bosco. Raperonzolo aveva lunghi capelli dorati che teneva legati in una treccia e quando la strega andava a trovarla le gridava: \u00abOh Raperonzolo, sciogli i tuoi capelli, che per salir mi servir\u00f2 di quelli\u00bb. E cos\u00ec, arrampicandosi sulla sua treccia, poteva entrare nella celletta attraverso l'unica finestra della torre.\nUn giorno il figlio di un Re, che per caso passava nei dintorni, sent\u00ec Raperonzolo cantare e fu rapito dalla sua incantevole voce. Non trovando alcun accesso alla torre, per\u00f2, se ne and\u00f2 sconsolato, ma si ripromise di tornare ogni giorno ad ascoltare quel canto meraviglioso, finch\u00e9 una volta vide la strega e scopr\u00ec il modo per salire dalla sua bella. Decise cos\u00ec quella notte di provare anche lui: recit\u00f2 i versi che aveva sentito dalla vecchia e in un batter d'occhio si ritrov\u00f2 nella torre con la bella fanciulla. Egli allora le dichiar\u00f2 tutto il suo amore e le chiese di sposarlo. Raperonzolo, nonostante l'iniziale spavento, fin\u00ec con l'accettare la proposta e, insieme al Principe, pianific\u00f2 la fuga. Egli sarebbe tornato tutte le notti, poich\u00e9 di giorno vi si recava la strega, e le avrebbe portato della seta, che lei avrebbe tessuto fino a darle la forma di una scala, con cui avrebbe potuto scendere dalla torre.\nUn giorno Raperonzolo parl\u00f2 accidentalmente del Principe alla strega, che, accecata dall'ira, la pun\u00ec tagliandole i capelli e abbandonandola nel deserto. Quando quella stessa notte il Principe si arrampic\u00f2 sulla treccia dorata, si trov\u00f2 di fronte la vecchia Dama Gothel, che gli disse che mai pi\u00f9 avrebbe ritrovato la fanciulla. A questo punto, il Principe si gett\u00f2 dalla torre in preda alla disperazione (in alcune versioni, la donna lo scaraventa dall'edificio): ebbe s\u00ec salva la vita, ma i rovi sottostanti lo accecarono permanentemente. \nPer anni err\u00f2 nei boschi, finch\u00e9 un giorno giunse nel deserto, dove riconobbe la voce di Raperonzolo, che nel frattempo aveva partorito due gemelli, un maschio e una femmina (figli del principe). Ella, piangendo insieme a lui, fece cadere le proprie lacrime sui suoi occhi, rendendogli cos\u00ec la vista. Il Principe la port\u00f2 cos\u00ec nel suo regno, dove vissero per sempre felici e contenti. Per quanto riguarda Dama Gothel, si racconta che non riusc\u00ec pi\u00f9 a scendere dalla torre; in un'altra versione, fu talmente furiosa che il Principe avesse ritrovato la sua figlioccia, che si rinchiuse nella torre e non volle saperne di quel che accadeva al di fuori.\nCommenti.\nLa strega di questa fiaba si chiama \"Dama Gothel\", cio\u00e8 \"madrina\" in tedesco. Personifica il genitore iperprotettivo e per questo vi sono spesso interpretazioni secondo cui questo personaggio non sarebbe poi cos\u00ec tanto negativo.\nSecondo alcune credenze popolari, sarebbe pericoloso negare a una donna incinta i cibi desiderati e i familiari sarebbero capaci di andare fino in capo al mondo per procurargliene. \nL'accordo impari con cui si apre la storia \u00e8 caratteristica comune di molte fiabe. Si vedano, per esempio, \"Jack e la pianta di fagioli\", dove Jack vende una mucca per un pugno di fagioli, o \"La bella e la bestia\", dove la bella viene consegnata alla bestia in cambio di una rosa.\nOrigini.\nInnanzitutto, il motivo della fanciulla rinchiusa in una torre pu\u00f2 essere facilmente ricondotto alla figura mitologica di Danae. Ma esistono altre storie che ricordano molto pi\u00f9 da vicino la fiaba dei fratelli Grimm.\nNe \"Lo cunto de li cunti\" (1634), conosciuto ora come \"Pentamerone\", di Giambattista Basile, si trova una fiaba intitolata \"Petrosinella\" che narra la storia alla quale si sono ispirati i fratelli Grimm. Nella storia di Basile una donna incinta desidera mangiare del prezzemolo (da cui deriva, in napoletano, il nome di \"Petrosinella\") che si trova nel giardino di un'orchessa, che poi la cattura e le fa promettere, in cambio della vita, di darle la sua bambina una volta nata. Anche qui c'\u00e8 l'incontro tra la ragazza e il principe, che viene descritto in maniera piuttosto \"piccante\". In effetti il racconto potrebbe essere considerato come una fiaba di origine italiana se non fosse per le differenze con la versione tedesca (e il fatto che Giambattista Basile non fosse considerato uno scrittore importante).\nNel 1698 Mademoiselle de la Force scrisse una fiaba simile, dal titolo \"Persinette\", pubblicata nella raccolta \"Les Contes des Contes\". Qui, come nella prima versione dei fratelli Grimm, la fanciulla rimane incinta del principe prima di progettare la fuga dalla torre.\nIl \"raperonzolo\".\nNon \u00e8 facile capire quale pianta i fratelli Grimm intendessero con il termine \"Rapunzel\".\nLe possibilit\u00e0 sono almeno tre (tutte presenti nel loro celebre dizionario, \"Deutsches W\u00f6rterbuch\"):\nCuriosit\u00e0.\nNel 2012 un gruppo di fisici, Joseph Keller e Raymond Goldstein degli Stati Uniti, Patrick Warren e Robin Ball del Regno Unito, hanno studiato e calcolato l'equilibrio delle forze che strutturano e fanno muovere i capelli umani raccolti in una coda di cavallo; il risultato matematico \u00e8 un rapporto tra lo spessore del capello e il raggio di curvatura medio, da loro chiamato \"numero di Rapunzel\". Questo curioso studio \u00e8 stato insignito scherzosamente del premio Ig Nobel."}
{"id": "2015413", "revid": "76963", "url": "https://it.wikipedia.org/wiki?curid=2015413", "title": "Dolores Hart", "text": "Biografia.\nNata a Chicago nel 1938, intraprese la carriera di attrice, recitando con stelle del calibro di Elvis Presley nei film \"Amami teneramente\" (1957) e \"La via del male\" (1958), Anthony Quinn e Anthony Franciosa in \"Selvaggio \u00e8 il vento\" (1957), e George Hamilton in \"La spiaggia del desiderio\" (1960).\nRecit\u00f2 inoltre a Broadway nella commedia \"The Pleasure of His Company\", che nel 1959 le valse una candidatura al Tony Award alla miglior attrice non protagonista in uno spettacolo e il premio Theatre World Award.\nNel 1964, al culmine del successo, dopo essere apparsa in un episodio della Serie TV \"Il virginiano\", decise di abbandonare la carriera d'attrice per seguire la propria vocazione religiosa e ritirarsi in convento.\nNel 2011 la TV americana si \u00e8 ricordata di lei e della sua incredibile storia e l'ha invitata a raccontarla. \nDolores Hart, oggi priora del monastero benedettino \"Regina Laudis\" a Bethlehem (Connecticut), dove vive da quasi mezzo secolo, fu tra l'altro la prima attrice a dare un bacio cinematografico a Elvis Presley nel film \"Amami teneramente\"."}
{"id": "2015418", "revid": "767487", "url": "https://it.wikipedia.org/wiki?curid=2015418", "title": "Conall Guthbinn", "text": "Era figlio di Suibne mac Colm\u00e1in M\u00e1r, che era stato re e che era stato ucciso nel 600 dallo zio \u00c1ed Sl\u00e1ine (poi morto nel 604). Ci\u00f2 provoc\u00f2 una faida tra il Clan Cholm\u00e1in e i S\u00edl n\u00c1edo Sl\u00e1ine, che nel 604 sfoci\u00f2 nella battaglia di Faithche Mic Mencnain (nell'odierna contea di Westmeath), nella quale \u00c1ed Sl\u00e1ine fu ucciso da \u00c1ed Gustan. Anche gli alleati di \u00c1ed Sl\u00e1ine, \u00c1ed R\u00f3n degli U\u00ed Failge e \u00c1ed Buide di Tebtha, furono uccisi in questo scontro. Conall divenne re di Uisnech nel 621 alla morte di \u00d3engus mac Colm\u00e1in, figlio di Colm\u00e1n Bec. Negli anni successivi Conall affront\u00f2 molti nemici che aspiravano al trono, dopodich\u00e9 riprese a guerreggiare contro i S\u00edl n\u00c1edo Sl\u00e1ine. Nel 634 uccise nella battaglia di Loch Trethin, a Fremainn (oggi Loch Drethin, a Frewin Hill, nella contea di Westmeath), uccise Congal mac \u00c1edo Sl\u00e1ine, re di Brega, e suo fratello Ailill Cruitire. Ma l'anno dopo fu assassinato nella casa di un figlio di Nad Fra\u00edch da Diarmait mac \u00c1edo Sl\u00e1ine (morto nel 665). Suo figlio Airmetach C\u00e1ech morir\u00e0 nel 637 combattendo al fianco di Congal C\u00e1ech degli Ulaid nella battaglia di Mag Roth contro il re supremo d'Irlanda Domnall mac \u00c1edo (morto nel 642) dei Cen\u00e9l Conaill. Anche il figlio di Airmetach, F\u00e1elch\u00fa, trov\u00f2 la morte nello scontro. Un altro figlio di Airmetach, Diarmait Dian mac Airmetaig C\u00e1ech (morto nel 689), fu re di Uisnech."}
{"id": "2015424", "revid": "110157", "url": "https://it.wikipedia.org/wiki?curid=2015424", "title": "Movimento Sociale Rivoluzionario", "text": "Il Movimento Sociale Rivoluzionario ( - MSR) \u00e8 stato un movimento rivoluzionario di estrema destra e di ispirazione fascista fondato in Francia nel settembre 1940. Il suo fondatore \u00e8 stato Eug\u00e8ne Deloncle, che \u00e8 stato precedentemente associato alla \"Cagoule\" (CSAR).\nIl MSR ha sostenuto il ritorno di Pierre Laval nel governo di Vichy di Philippe P\u00e9tain, dopo che fu rimosso dal governo nel dicembre 1940. Ha collaborato con il Rassemblement national populaire (RNP), che fu fondato nel gennaio 1941 e di cui l'MSR divenne una fazione.\nUna scissione nel RNP si \u00e8 avuta dopo l'attacco tedesco alla Russia nel luglio 1941 e la formazione della L\u00e9gion des volontaires fran\u00e7ais (LVF). Un altro leader della RNP \u00e8 stato Marcel D\u00e9at, grande amico di Laval. Quando ha scoperto che Deloncle tramava contro di lui, lo espulse con tutta la sua fazione dal RNP. A Deloncle si unirono poi molti membri dell'ala paramilitare della RNP.\nNel mese di ottobre 1941, Deloncle agisce contro sette sinagoghe parigine con l'aiuto di un funzionario locale SS, Hans Sommer, che fornisce gli esplosivi per l'attacco.\nUlteriori spaccature nel MSR accaddero nel corso dell'anno seguente, quando Deloncle \u00e8 diventato pi\u00f9 occupato con la LVF tralasciando altri impegni. Le altre fazioni in quel momento erano basate su Jean Filliol, un vecchio \"Cagoulard\", e i rivoluzionari Georges Soul\u00e8s e Andr\u00e9 Mah\u00e9. Un colpo riuscito contro la fazione di Deloncle fu attuato il 14 maggio 1942, e lasci\u00f2 Deloncle senza un futuro politico. Egli \u00e8 stato ucciso due anni pi\u00f9 tardi, in una sparatoria con la Gestapo, che lo sospettava di aver intrattenuto legami con emissari alleati.\nFilliol intanto intesse trame contro Laval, il cui governo lo far\u00e0 internare nel mese di ottobre del 1942. La restante fazione del MSR gravitante su Soul\u00e8s in seguito all'invasione tedesca del novembre 1942 d\u00e0 avvio ad una resistenza antitedesca, ma nonostante questo alla fine della guerra saranno considerati collaborazionisti e trattati di conseguenza."}
{"id": "2015427", "revid": "287204", "url": "https://it.wikipedia.org/wiki?curid=2015427", "title": "Stella CH", "text": "Le stelle CH sono un particolare tipo di stella al carbonio caratterizzato dalla presenza, nei loro spettri, di forti linee di assorbimento del CH. \nSi tratta di stelle di popolazione II, povere in metalli e in una fase intermedia della propria evoluzione, che presentano una luminosit\u00e0 inferiore a quella delle classiche stelle al carbonio-azoto (C-N). Molte stelle CH sono binarie, ed \u00e8 ragionevole pensare che sia cos\u00ec per tutte le stelle di questa classe. Come le stelle al bario, le stelle CH sarebbero il risultato del trasferimento di massa da una vecchia stella al carbonio classica, ormai evolutasi in nana bianca, a quella che ora \u00e8 la stella CH."}
{"id": "2015430", "revid": "599013", "url": "https://it.wikipedia.org/wiki?curid=2015430", "title": "Kaido", "text": ""}
{"id": "2015434", "revid": "214738", "url": "https://it.wikipedia.org/wiki?curid=2015434", "title": "Libero Stato di Baviera", "text": ""}
{"id": "2015435", "revid": "1652635", "url": "https://it.wikipedia.org/wiki?curid=2015435", "title": "I tre porcellini", "text": "I tre porcellini \u00e8 una fiaba tradizionale europea di origine incerta, . Pubblicata per la prima volta da James Orchard Halliwell-Phillipps intorno al 1843 nella fiaba raccolta \"Nursery Rhymes and Nursery Tales\", riprende certamente un racconto della tradizione orale di molto antecedente. Nella sua forma forse pi\u00f9 nota la storia apparve nelle \"English Folk&amp;Fairy Tales\" di Joseph Jacobs del 1890, che segnalava Halliwell-Phillipps tra le sue fonti.\nTrama.\nTre giovani porcellini vengono allontanati di casa dalla loro madre, cos\u00ec che si possano costruire una vita da soli. Decidono cos\u00ec tutti e tre di fabbricarsi un'abitazione dove poter vivere. Il primo dei tre fratelli, ozioso e vagabondo, per poter passare le giornate nel divertimento, si costruisce la casa pi\u00f9 in fretta di tutti, utilizzando della paglia. Il secondo, anch'esso pigro, decide di costruirsi il suo alloggio con delle assi di legno, e in breve tempo termina il lavoro. L'ultimo dei fratelli, che dei tre \u00e8 il maggiore (minore in molte pi\u00f9 versioni), astuto e paziente, si costruisce la casa con cemento e mattoni, per renderla pi\u00f9 resistente. Il suo lavoro \u00e8 lungo e faticoso, ed \u00e8 spesso vittima delle prese in giro degli altri due fratelli, che hanno terminato il lavoro molto prima, lasciandosi andare all'ozio. Un giorno, per\u00f2, un lupo molto affamato si dirige in quella zona in cerca di cibo. Accortosi della presenza dei tre porcellini corre verso le loro abitazioni per mangiarseli. Si nascondono tutti nelle rispettive case. La casa di paglia del primo porcellino viene soffiata via dal lupo, che lo divora immediatamente. Stessa sorte per il secondo, la sua casetta di legno regge inizialmente, ma alla fine crolla sotto il potente soffio del lupo, che si mangia anche il secondo dei tre fratelli. Si dirige cos\u00ec alla casa di mattoni del porcellino pi\u00f9 saggio, ma \u00e8 cos\u00ec robusta che non cade. Il lupo tenta allora di ingannare a pi\u00f9 riprese il porcellino, per farsi aprire la porta, ma invano, quindi prima lo invita ad andare il giorno dopo a raccogliere ortaggi, ma il porcellino, alquanto sveglio, si sveglia presto li raccoglie e, quando il lupo torna per l'appuntamento, rivela di esserci gi\u00e0 andato. Il lupo ci riprova, offrendo di andare ad un meleto, il porcellino ripete la stessa strategia, ma il lupo giunge prima che se ne vada e il porcellino gli getta addosso le mele marce, costringendolo alla fuga. Ancora una volta, il lupo offre al porcellino di andare al mercato e il giorno dopo, il lupo sta per arrivare subito dopo il maialino che lo spaventa rotolando verso di lui dentro una botte. La belva feroce e spazientita tenta cos\u00ec un'ultima carta: sale sul tetto e cerca di entrare nell'abitazione calandosi nella canna fumaria, ma il porcellino astuto e riflessivo, accortosi della manovra, accende il fuoco e vi mette a bollire sopra un enorme pentolone d'acqua. Il lupo vi cade dentro, e muore bollito (o in una versione pi\u00f9 nota scappa via, in altre versioni i fratelli del maialino invece sopravvivono al lupo).\nAspetti letterari.\nLa favola, che presenta in forma metaforica il tema della \"crescita\" e della maturazione del bambino grazie all'esperienza, utilizza lo schema di scrittura \"a tre\" sia per il numero dei personaggi sia per la progressione della figura retorica a climax, che viene raggiunta con la terza casa e la fine miseranda del lupo.\nLa storia presenta varianti e numerosi rifacimenti successivi. Una variante \u00e8 ad esempio la fiaba riportata dai fratelli Grimm sotto il titolo \"Il lupo e i sette capretti\": pur non essendo collegata direttamente a \"I tre porcellini\" (la raccolta dei Grimm \u00e8 anzi anteriore a quella di Halliwell-Phillipps), essa tuttavia attinge in modo inequivocabile alla medesima tradizione popolare ricalcandone palesemente lo schema e affrontando lo stesso tema; le diversit\u00e0 stanno nei personaggi (il tipo e il numero degli animali) e nello sviluppo narrativo, con un andamento pi\u00f9 esemplare e didascalico per \"I tre porcellini\", con concessioni al gusto affabulatorio e ai toni tragici per \"I sette capretti\". Anche le versioni posteriori della storia presentano varie difformit\u00e0: talvolta, forse per esigenze di stringatezza, vengono omessi i tentativi d'ingannare il terzo porcellino messi in atto dal lupo; pi\u00f9 spesso, evidentemente per escludere dal racconto immagini di violenza e morte, i primi due porcellini non vengono mangiati ma riescono a salvarsi fuggendo il primo nella casa del secondo e poi tutt'e due in quella del terzo.\nCome \"Cappuccetto Rosso\", anche \"I tre porcellini\" ha contribuito notevolmente a consolidare nella cultura popolare la figura del lupo cattivo, uno dei pi\u00f9 comuni personaggi delle fiabe.\nVersione Disney.\nLa versione cinematografica Disney del 1933 ricalca abbastanza fedelmente la trama originale. Il primo porcellino (Timmy) suona il flauto e il secondo (Tommy) suona il violino, mentre il terzo (Jimmy) sacrifica il proprio tempo libero per costruire la casa di mattoni dove poi trovano rifugio anche i primi due porcellini meno assennati. Il cortometraggio ha poi avuto tre sequel: \"Cappuccetto Rosso\" (1934), \"I tre lupetti\" (1936) e \"Jimmy porcellino inventore\" (1939)."}
{"id": "2015438", "revid": "287204", "url": "https://it.wikipedia.org/wiki?curid=2015438", "title": "Pallavolo Virtus Sassuolo", "text": "La Pallavolo Virtus Sassuolo \u00e8 una storica societ\u00e0 pallavolistica femminile e maschile di Sassuolo, in provincia di Modena.\nStoria della societ\u00e0.\nSorta nel 1972 per iniziativa del \"Gruppo Sportivo Don Bosco\", s'iscrisse alla Serie C dopo la rinuncia della La Torre Reggio Emilia. Con la sponsorizzazione dell'Edilcuoghi Ceramiche come Patron della societ\u00e0 pallavolista Toto Cuoghi imprenditore ceramico di Sassuolo, la compagine dai colori sociali bianco e blu, approd\u00f2 in Serie A nella stagione 1976-77, venendo poi ammessa all'A1. Nel 1978 assorb\u00ec la Pallavolo Cesenatico. Protagonisti dell'approdo del Sassuolo in A furono i fratelli Guidetti (Gian Paolo e Adriano) nel ruolo di allenatori.\nNel 1980-81 l'Edilcuoghi vinse la Coppa Italia. L'anno successivo debutt\u00f2 in Europa disputando la Coppa delle Coppe (venne eliminata nei quarti dai sovietici dell'Automobilist di Leningrado). Nel 1981-82 concluse al quarto posto il campionato e approd\u00f2 alle semifinali dei \"play-off\" scudetto, che perse contro la Robe di Kappa Torino. Nel 1984 perse la sponsorizzazione, e due retrocessioni consecutive (1984-85, dall'A1, e 1985-86, dall'A2) la condannarono a un quindicennio di militanza tra Serie B e C, prima della scomparsa."}
{"id": "2015441", "revid": "1100311", "url": "https://it.wikipedia.org/wiki?curid=2015441", "title": "Robert Siboldi", "text": "Carriera.\nClub.\nDebutta nel campionato di calcio uruguaiano con il Pe\u00f1arol di Montevideo; nel 1988 si trasferisce in Argentina, al Gimnasia La Plata, dove gioca la stagione 1988-1989; nel 1989 inizia la sua esperienza messicana, all'Atlas di Guadalajara. Nel 1993, dopo tre anni alla compagine dello stato di Jalisco, si trasferisce al Cruz Azul.\nDopo la stagione giocata da titolare, si trasferisce al Puebla, dove gioca nuovamente da titolare; dal 1995 al 2000 \u00e8 il portiere del Tigres de la U.A.N.L.. Nel 2000 torna in Argentina, all'Argentinos Juniors. Nel 2002 chiude la carriera in Messico, nel Gavilanes.\nNazionale.\nHa giocato con la nazionale di calcio uruguaiana dal 1992 al 1997 totalizzando 34 presenze."}
{"id": "2015442", "revid": "179980", "url": "https://it.wikipedia.org/wiki?curid=2015442", "title": "Roberto Siboldi", "text": ""}
{"id": "2015446", "revid": "253269", "url": "https://it.wikipedia.org/wiki?curid=2015446", "title": "Van Johnson", "text": "Biografia.\nFiglio di Loretta Snyder, casalinga, e Charles E. Johnson, un idraulico poi venditore immobiliare, aveva ascendenti europei poich\u00e9 il padre era un immigrato dalla Svezia e la famiglia della madre, di etnia Pennsylvania Dutch, era di origine tedesca.\nVan Johnson inizi\u00f2 la carriera artistica come ballerino di fila a Broadway e, all'inizio degli anni quaranta venne messo sotto contratto dalla MGM, che gli affid\u00f2 il ruolo del dottor Kildare, in sostituzione di Lew Ayres, nella popolare serie di film incentrati sui casi di Kildare e del dottor Gillespie (Lionel Barrymore). Il successo per Johnson fu immediato e la MGM lo impieg\u00f2 in alcune fra le pi\u00f9 celebri pellicole di propaganda bellica del periodo, come \"Joe il pilota\" (1943) e \"Missione segreta\" (1944), entrambi al fianco di Spencer Tracy, e \"La commedia umana\" (1943).\nCon il suo viso cosparso di lentiggini, i capelli rossi e il sorriso esuberante e comunicativo, Johnson divenne inoltre un interprete ideale per la commedia e il \"musical\". Idolo dei \"teenager\", consolid\u00f2 la sua fama di \"ragazzo della porta accanto\" in pellicole quali \"Due ragazze e un marinaio\" (1944), \"I fidanzati sconosciuti\" (1949), accanto a Judy Garland, \"La duchessa dell'Idaho\" (1950), al fianco di Esther Williams. Nel dopoguerra torn\u00f2 ancora al film bellico in \"Bastogne\" (1949) di William Wellman e, negli anni successivi, riusc\u00ec con successo a evitare di restare confinato nel \"clich\u00e9\" iniziale, dando ottime interpretazioni in ruoli pi\u00f9 complessi e maturi, come quello del sottotenente di vascello Maryk nel film \"L'ammutinamento del Caine\" (1954), in cui recit\u00f2 al fianco di Humphrey Bogart. Recit\u00f2 inoltre nei drammatici \"Il fondo della bottiglia\" (1956) e \"23 passi dal delitto\" (1956), pur non abbandonando altri generi. Apparve infatti ancora nel \"musical\" \"Brigadoon\" (1954), in cui ball\u00f2 con Gene Kelly e Cyd Charisse, e nel sentimentale \"L'ultima volta che vidi Parigi\" (1954), in cui form\u00f2 una romantica coppia con Elizabeth Taylor.\nDall'inizio degli anni sessanta Johnson torn\u00f2 al teatro e si dedic\u00f2 in prevalenza alla televisione, pur concedendosi un ritorno al cinema nella commedia \"Appuntamento sotto il letto\" (1968), in cui fu la spalla dei protagonisti Henry Fonda e Lucille Ball. Tra le sue ultime apparizioni quella nella \"La rosa purpurea del Cairo\" (1987), nel ruolo di Larry Wilde. Mor\u00ec a 92 anni e fu cremato.\nRiconoscimenti.\nStella sulla Hollywood Walk of Fame al 6600 di Hollywood Blvd."}
{"id": "2015449", "revid": "88740", "url": "https://it.wikipedia.org/wiki?curid=2015449", "title": "Alte uniformi e camicie da notte", "text": "Alte uniformi e camicie da notte \u00e8 un romanzo dello scrittore brasiliano Jorge Amado, pubblicato nel 1979.\nIl libro \u00e8 stato tradotto in: inglese, francese, italiano, spagnolo, tedesco, russo, greco moderno, arabo ed ebraico.\nIn Italia \u00e8 stato pubblicato nel 1983, nella traduzione di \"Elena Grechi\".\nTrama.\nIl romanzo ha come scenario la citt\u00e0 di Rio de Janeiro e i personaggi ruotano attorno al mondo della Accademia di Lettere Brasiliana e al poeta Ant\u00f4nio Bruno, che muore, disperato per l'occupazione della Francia, sua seconda patria, da parte dei tedeschi. Si libera cos\u00ec un posto all'Accademia. L'azione si svolge nel 1940 e nel gennaio 1941, in piena dittatura dello \"Stato Nuovo\" (Estado Novo), e a volere la carica di Accademico \u00e8 un militare, letterato, fanatico militante della dittatura, il famigerato colonnello Agnaldo Sampaio Pereira. Ma gli amici di Ant\u00f4nio Bruno, che deprecano gli eventi della dittatura, si oppongono a questa candidatura e propongono un altro militare, in pensione, di maggior grado, per contrastarlo.\nUna rigida etichetta vincola gli aspiranti all'Accademia Brasiliana a far visita a tutti i futuri colleghi, per richiederne il voto. La candidatura di Pereira era stata sollecitata da tale Lisandro Leite, accademico e giurista, che si aspettava in cambio altri favori. Perci\u00f2 il fatto che Pereira abbia un avversario, nella persona del generale Waldomiro Moreira, rende molto arduo il compito del colonnello, che si ritrova a subire vari rifiuti, alcuni profondamente umilianti. Dopo l'incontro con il pi\u00f9 difficile degli accademici, accusato di essere un nazista, Agnaldo Pereira torna a casa propria, si mette a letto per un malessere e viene trovato morto a causa di un infarto.\nA questo punto il generale Waldomiro Moreira si ritrova candidato unico all'Accademia, in quanto, sempre a causa dei regolamenti, sono scaduti i termini per altre candidature. Cos\u00ec il generale, che pure \u00e8 contrario al regime, si rivela arrogante e si comporta come fosse gi\u00e0 eletto, arrivando a gesti di grande prepotenza, come partecipare a ricevimenti riservati ai familiari degli accademici. Di fronte a tanta incivilt\u00e0, i suoi sostenitori decidono di votare scheda bianca o di astenersi, unico modo per evitare un'elezione altrimenti gi\u00e0 decisa. Riprendono le trame e il generale incorre in altre sconvenienze. Il giorno dell'elezione, in attesa del risultato, il generale fa preparare una festa principesca. Ma quando apprende al telefono che non ha raggiunto il quorum dei voti richiesti e che ci sono state molte astensioni e schede bianche, a sua volta il generale cade stroncato da un infarto.\nFinalmente gli accademici potranno invitare un poeta, perch\u00e9, sulla base di un equivoco, ovviamente ben sostenuto dai simpatizzanti del regime, il posto avrebbe dovuto essere riservato a un militare. Ma la cultura, la letteratura non possono ragionare in questi termini, bens\u00ec in termini di creativit\u00e0 e di progresso nelle lettere. Cos\u00ec, in tutto il libro si rievoca la storia di Ant\u00f4nio Bruno, poeta scanzonato e ricco di amanti, che am\u00f2 le sue donne ma le restitu\u00ec alla loro vita con garbo, perch\u00e9 il suo amore pi\u00f9 grande andava alla poesia e alla libert\u00e0."}
{"id": "2015451", "revid": "640277", "url": "https://it.wikipedia.org/wiki?curid=2015451", "title": "Oggetto di Thorne-\u017bytkow", "text": "Un oggetto di Thorne-\u017bytkow (abbreviato in \"T\u017bO\") \u00e8 un'ipotetica tipologia di stella, costituita da una gigante o supergigante rossa o una massiccia stella di Wolf-Rayet che contiene al proprio interno una stella di neutroni. Questa classe di oggetti deve il proprio nome agli astrofisici Kip Thorne ed Anna \u017bytkow, che per primi proposero, nel 1977, l'esistenza di questa classe di oggetti; tuttavia, ad oggi, non \u00e8 ancora stato identificato alcun oggetto di Thorne-\u017bytkow.\nSono tre, secondo gli astrofisici, i meccanismi che potrebbero portare alla formazione di un oggetto di Thorne-\u017bytkow.\nMan mano che la stella di neutroni arriva a penetrare nella gigante rossa, la resistenza tra la stella degenere e gli strati pi\u00f9 esterni e diffusi della gigante provocano un decadimento dell'orbita, che porta il nucleo della gigante e la stella di neutroni ad orbitare l'uno attorno all'altro secondo un moto spiraliforme, che culminer\u00e0 con la fusione dei due. In base alla separazione iniziale dei due nuclei, il processo pu\u00f2 impiegare un tempo compreso tra 100 e 1000 anni. Quando i due nuclei si fondono, possono verificarsi due episodi.\nSe la somma delle masse della stella di neutroni e del nucleo della gigante supera il limite di Tolman-Oppenheimer-Volkoff (la massa maggiore possibile per una stella di neutroni, stimata in 3,8 volte la massa del Sole), i due nuclei collassano insieme in un buco nero stellare, conflagrando in una supernova che disperde nello spazio gli strati esterni della stella. Se invece la somma delle masse \u00e8 inferiore a suddetto limite, si origina una singola stella di neutroni, logicamente pi\u00f9 massiccia.\nLa superficie della stella di neutroni \u00e8 estremamente calda, con temperature dell'ordine dei 109 kelvin, superiore a quella della maggior parte delle stelle massicce. Una tale quantit\u00e0 di energia termica \u00e8 generata sia dalle reazioni di fusione nel gas in accrescimento attorno alla stella degenere, sia dalla compressione dei gas a causa della grandissima attrazione gravitazionale della stella di neutroni. A causa dell'alta temperatura, \u00e8 possibile che abbiano luogo degli insoliti processi nucleari man mano che gli strati costituenti la gigante precipitano sulla superficie della stella di neutroni. L'idrogeno pu\u00f2 essere fuso per formare una differente miscela di elementi ed isotopi rispetto alla classica nucleosintesi stellare; alcuni astrofisici hanno ipotizzato che il processo rp, che ha normalmente luogo nelle supernovae, possa verificarsi anche negli oggetti di Thorne-\u017bytkow.\nDa un punto di vista strettamente osservativo, un oggetto di Thorne-\u017bytkow apparirebbe simile ad una supergigante rossa oppure, se \u00e8 abbastanza calda da espellere gli strati superficiali, ricchi di idrogeno, ad una stella di Wolf-Rayet ricca di azoto (di tipo WN8)."}
{"id": "2015452", "revid": "287204", "url": "https://it.wikipedia.org/wiki?curid=2015452", "title": "Oggetto di Thorne-Zytkow", "text": ""}
{"id": "2015458", "revid": "125420434", "url": "https://it.wikipedia.org/wiki?curid=2015458", "title": "Nazionale di pallavolo maschile della Bulgaria", "text": "La nazionale di pallavolo maschile della Bulgaria \u00e8 una squadra europea composta dai migliori giocatori di pallavolo della Bulgaria ed \u00e8 posta sotto l'egida della Federazione pallavolistica della Bulgaria.\nRosa.\nSegue la rosa dei giocatori convocati per il campionato europeo 2021."}
{"id": "2015459", "revid": "287204", "url": "https://it.wikipedia.org/wiki?curid=2015459", "title": "Union Sportive Rumelange", "text": "L'US Rumelange \u00e8 una societ\u00e0 calcistica lussemburghese con sede nella citt\u00e0 di Rumelange. Milita in Division Nationale, la massima divisione del calcio lussemburghese.\nNella stagione 2005-06 termina il campionato in 11\u00aa posizione. Gioca cos\u00ec un girone unico a 4 squadre per evitare la retrocessione che l'US Rumelange terminer\u00e0 in ultima posizione venendo cos\u00ec condannato a giocare i play-off contro l'FC Mamer 32. L'incontro termin\u00f2 con la sconfitta e conseguente retrocessione della societ\u00e0 (0-0 dopo i tempi supplementari / 3-4 in favore dell'FC Mamer 32 dopo i calci di rigore). Nella stagione 2007-08 termina al primo posto la Division of Honour (secondo livello) venendo cos\u00ec promosso in Division Nationale.\nCoppe europee.\nL'US Rumelange si \u00e8 qualificato quattro volte per le competizioni UEFA.\nStatistiche Coppe europee"}
{"id": "2015462", "revid": "882198", "url": "https://it.wikipedia.org/wiki?curid=2015462", "title": "Protein-coated disc", "text": "Il protein coated disc (PCD), \u00e8 una tecnologia di disco ottico attualmente sviluppato dal professor Venkatesan Renugopalakrishnan, ex della Harvard Medical School e della Florida International University. Il PCD aumenterebbe notevolmente la memorizzazione su sistemi di dischi ottici olografici (Holographic Versatile Disc). Si tratta di un DVD normale rivestito con una speciale proteina sensibile alla luce fatta da un microbo geneticamente modificato, che in linea di principio permette di memorizzare fino a 50 terabyte in un solo disco. Lavorarando con la giapponese NEC Corporation, la squadra di Renugopalakrishnan ha creato un prototipo di dispositivo e stimato nel luglio 2006 che un disco USB sar\u00e0 commercializzato in 12 mesi e un DVD in 18 - 24 mesi.\nLa tecnologia utilizza il pigmento fotosintetico batteriorodopsina.\nLe informazioni su tali dischi sarebbero altamente dense, dovute all'immagazzinamento in proteine che sono grandi pochi nanometri. Tuttavia, un metodo per affrontare molecole proteiche individuali per leggere e scrivere informazioni dovrebbe essere sviluppato per raggiungere la capacit\u00e0 teorica di 50 TB. In pratica, la capacit\u00e0 sarebbe probabilmente limitata dalla dimensione di focalizzazione della luce, quindi un disco DVD potrebbe essere in grado di tenere ~ 50 GB o forse ~ 240 GB."}
{"id": "2015464", "revid": "438678", "url": "https://it.wikipedia.org/wiki?curid=2015464", "title": "Seconda legge di Newton", "text": ""}
{"id": "2015466", "revid": "666668", "url": "https://it.wikipedia.org/wiki?curid=2015466", "title": "Qualificazioni all'UEFA Futsal Championship 2010", "text": "Il torneo di qualificazione si \u00e8 disputato nel 2009 tra le nazionali dei paesi europei. \nIl turno preliminare (14 - 22 febbraio 2009) vedeva le 16 nazionali europee di pi\u00f9 bassa caratura (secondo il coefficiente UEFA) divise in 4 gironi per determinare le 6 squadre (le 4 prime e le 2 migliori seconde) che affronteranno le qualificazioni \nper l'Europeo. \nI sette gironi di qualificazione (19 - 22 marzo 2009) sono composti da 4 squadre ciascuno: accedono all'Europeo le prime classificate di ogni girone e le quattro migliori seconde, mentre \u00e8 gi\u00e0 qualificata l'Ungheria, il paese organizzatore.\nGironi preliminari di qualificazione.\nIn grassetto le nazionali ospitanti.\nGironi di Qualificazione.\nIn grassetto le nazionali ospitanti.\nGirone 1.\nA T\u00e2rgu Mure\u0219\nGirone 2.\nA Badajoz\nGirone 3.\nA Ostrava\nGirone 4.\nA Kaunas\nGirone 5.\nA Anversa\nGirone 6.\nA Viana do Castelo\nGirone 7.\nA Levallois-Perret"}
{"id": "2015471", "revid": "287204", "url": "https://it.wikipedia.org/wiki?curid=2015471", "title": "NGC 625", "text": "NGC 625 \u00e8 una galassia a spirale barrata situata a circa 3,9 Mpc (12,7 milioni di anni luce) nella costellazione della Fenice.\nCaratteristiche.\nNGC 625 fu osservata per la prima volta nel 1826 da James Dunlop in Australia con un telescopio riflettore di 9 pollici (22,86 cm) di diametro. Nel 1888 John Dreyer la inser\u00ec nel suo \"New General Catalogue\" con il numero 625.\nNGC 625 \u00e8 una galassia a spirale barrata classificata SB(s)m secondo il sistema di classificazione di Hubble rivisto da de Vaucouleurs, ovvero una galassia a spirale barrata (SB) con bracci a forma di s (s) e di tipo intermedio fra le galassie propriamente spirali e quelle irregolari (m). La sua magnitudine apparente \u00e8 11,7; la velocit\u00e0 di recessione \u00e8 pari a circa 396\u00a0km/s, che ne indica l'appartenenza al gruppo di galassie dello Scultore."}
{"id": "2015473", "revid": "767487", "url": "https://it.wikipedia.org/wiki?curid=2015473", "title": "Homy Hogs", "text": "Gli Homy Hogs erano una band hardcore punk svedese, attiva dal 1979 al 1982 con qualche riunione nel 1983 e 1984.\nSono considerati, insieme a Headcleaners, Anti Cimex e Mob 47, i pionieri dell'hardcore punk svedese.\nHanno pubblicato due album, Noje For Nekrofiler nel 1981 e Smash Overdose nel 1982, successivamente si sono sciolti ma hanno fatto qualche presenza e un album sotto il nome di \"Werewolves on Wheels\"."}
{"id": "2015474", "revid": "712828", "url": "https://it.wikipedia.org/wiki?curid=2015474", "title": "Y\u016bko Kobayashi", "text": ""}
{"id": "2015476", "revid": "287204", "url": "https://it.wikipedia.org/wiki?curid=2015476", "title": "Yuko Kobayashi", "text": ""}
{"id": "2015485", "revid": "767487", "url": "https://it.wikipedia.org/wiki?curid=2015485", "title": "Disaster Movie", "text": "Disaster Movie \u00e8 un film comico del 2008 diretto da Jason Friedberg e Aaron Seltzer.\nIl film ha debuttato negli Stati Uniti il 29 agosto 2008, mentre in Italia \u00e8 uscito il 10 ottobre 2008.\nLa pellicola funge principalmente da parodia di film catastrofici a sfondo apocalittico come \"The Day After Tomorrow\" e \"Cloverfield\"; tuttavia, l'opera contiene al suo interno un largo miscuglio dei film della precedente stagione cinematografica, nonch\u00e9 innumerevoli riferimenti alla cultura pop e alle celebrit\u00e0 pi\u00f9 chiacchierate al momento dell'uscita nelle sale del film. Inoltre, \"Disaster Movie\" detiene il record di film con il maggior numero di parodie, circa 100 fra film, musica, tecnologia, personaggi famosi e tanto altro. In una scena finale del film \u00e8 possibile vedere tra la folla una sosia della celebre Selena Gomez.\nTrama.\nL'attraente Will \u00e8 un ragazzo che ha strane visioni, dal momento in cui sogna di essere un cavernicolo nell'anno 10.001 A.C. che riceve la visita di Amy Winehouse, che gli comunica la fine del mondo: il 21 ottobre 2008. Per impedire che accada, Will deve recuperare il potente \"teschio di cristallo\" di Indiana Jones, simbolo dell'equilibrio del mondo. Risvegliatosi, Will, dopo che la sua fidanzata Amy lo ha lasciato per un certo Flavor Flav perch\u00e9 Will non le ha confessato i suoi sentimenti, progetta di organizzare una festa enorme per commemorare i suoi sedici anni non festeggiati (nonostante abbia 25 anni). Alla festa partecipano il suo miglior amico Calvin, Juney, Dr. Phil, e Anton Chigurh, oltre che Amy e il suo nuovo fidanzato, ma, proprio nel momento pi\u00f9 bello della festa, un terremoto e una pioggia di meteoriti distruggono la citt\u00e0 dove vive, i cui resti vengono congelati sul posto. Will, Juney, Calvin e la di lui fidanzata Lisa si rifugiano in un garage, usciti dal quale iniziato a trovare un metodo per raggiungere Amy, che si trova in un museo. Nel viaggio, Lisa viene uccisa da una meteora, e Calvin, gettato nella disperazione, salva la principessa/prostituta Giselle (\"Come d'incanto\"), investita da un taxi e i due si innamorano subito. Arriva poi il suo mezzano, il principe Edwin, che sfida Calvin a una gara di ballo, ma la gara viene interrotta da un tornado che costringe Edwin alla fuga e mette fuori gioco Iron Man, Hellboy e Hulk. Rifugiatisi, Will, Juney, Calvin e Giselle vengono attaccati da una versione rabbiosa di Alvin and the Chipmunks, che fanno fuori Juney e tentano di fare lo stesso con Will e Calvin, che per\u00f2 li intrappolano in un bidone della spazzatura dove muoiono soffocati.\nI tre superstiti raggiungono il museo dove si trova Amy, e Giselle uccide Speed Racer e insieme agli altri sabota il suo Mach Five per guidare nel museo. Salvata Amy, essa rivela che il Teschio di Cristallo \u00e8 l'unica cosa che pu\u00f2 impedire la fine del mondo, confermando le parole di Amy Winehouse nel sogno di Will. Calvin e Giselle affrontano dunque i reperti resi vivi dal Teschio di Cristallo, tra cui Po di \"Kung Fu Panda\", che viene sconfitto da Calvin. Questi, mentre fa l'amore con Giselle, approfittando del fatto che le porte del museo sono tutte chiuse, le tira accidentalmente la parrucca scoprendo che questa \u00e8 un travestito; i due sono per\u00f2 fatti fuori da \"Po\" con una katana. Will ed Amy sconfiggono invece Beowulf, e incontrano Indiana Jones, che si rivela essere il padre di Will. \"Indy\" cerca di porre il Teschio di Cristallo sull'altare, ma attraversa per errore una vetrata, lasciando Will a impedire l'apocalisse, cosa che consegue con successo. Will ed Amy si sposano in un matrimonio celebrato dal Guru Shitka (parodia del Guru Pitka di \"Love Guru\"), che termina con un pezzo di musical nel quale tutti i personaggi nel film si fidanzano l'un l'altro.\nAccoglienza.\nCritica.\nLa pellicola ha avuto recensioni principalmente negative.\nSul sito Rotten Tomatoes ha ottenuto solo l'1% di recensioni positive ed \u00e8 attualmente al 1\u00ba posto nella \"Bottom 100\" di Internet Movie Database (mentre fino a qualche tempo fa era al 25\u00ba), ovvero la classifica dei film peggiori della storia della cinematografia mondiale (con la media del voto di 1.9 su 10), mentre il giornale The Times l'ha votato il peggior film del 2008.\nIl 21 gennaio 2009 il film ha ricevuto 6 nomination ai Razzie Awards 2008 come: Peggior film (insieme a 3ciento), Peggiore attrice non protagonista (Carmen Electra e Kim Kardashian), Peggior regista, Peggior sceneggiatura e Peggior prequel, remake, rip-off o sequel, senza per\u00f2 aggiudicarsene neanche uno.\nNel 2010, la rivista \"Empire\" ha collocato la pellicola al 14\u00ba posto nella classifica dei 50 film peggiori di sempre votati dai lettori.\nIncassi.\nCon un budget di 20 milioni di $, ha debuttato al settimo posto del box office americano totalizzando nei primi tre giorni .\nIn Italia il film ha ottenuto nel primo week-end un incasso di piazzandosi al terzo posto mentre nella seconda settimana \u00e8 sceso al quinto posto guadagnando un totale di . Nel complessivo ha guadagnato al botteghino in patria , per un totale globale di ."}
{"id": "2015489", "revid": "6923", "url": "https://it.wikipedia.org/wiki?curid=2015489", "title": "Teatro dell'Affratellamento", "text": "Il Teatro dell'Affratellamento, in zona Ricorboli, \u00e8 un teatro di Firenze.\nLa \"Societ\u00e0 Ricreativa l'Affratellamento di Ricorboli\" nacque il 1\u00ba luglio 1876 ed \u00e8 stato il primo nucleo della Camera dei lavoratori di Firenze (1892-93), il rapporto con la CGIL di Firenze \u00e8 riportato anche nello Statuto fino al 1998. Edific\u00f2 e prese sede in questo teatro nell'immediata periferia sud-est di Firenze, poco distante dall'Arno. In seguito la societ\u00e0 cambi\u00f2 nome in Societ\u00e0 di Mutuo Soccorso, il teatro mantenne il medesimo nome.\nLa sala teatrale sub\u00ec gravissimi danni nell'alluvione di Firenze del 1966, ma si riusc\u00ec a riaprirla comunque alla fine degli anni sessanta, e divenne importante luogo di ricerca teatrale, al quale collaborarono personalit\u00e0 come Dario Fo, Giovanni Testori, Giancarlo Sepe, Gabriele Salvatores, Franco Parenti e Ugo Chiti, con la presenza di attori come Bruno Cirino, Manuela Kustermann, Giulio Brogi, Giorgio Albertazzi e Scilla Gabel, nonch\u00e9 la performer americana Laurie Anderson.Negli anni ottanta il teatro venne chiuso, perch\u00e9 non pi\u00f9 a norma secondo le nuove leggi sui locali pubblici.\nGrazie ai contributi di Regione Toscana, Comune di Firenze, Fondazione Monte dei Paschi, Unicoop Firenze e l'ARCI, sono stati eseguiti i necessari lavori di messa a norma (2003), che ne avevano decretato la chiusura per inagibilit\u00e0 circa 25 anni fa. Lo stanziamento totale \u00e8 ammontato a circa 350.000 euro.\nIl teatro \u00e8 stato riaperto in occasione delle celebrazioni per il quarantennale dell'alluvione, il 16 novembre 2006. Opera per lo pi\u00f9 come spazio polivalente, ospitando spettacoli di prosa, di teatro di ricerca, di musica, ma anche seminari, feste e corsi di danza.\nLa \"Societ\u00e0 Ricreativa l'Affratellamento di Ricorboli\" dal 2004 \u00e8 iscritta al Registro Regionale delle Associazioni di promozione sociale (L.R.T. 42/2002. Articolazione Citt\u00e0 Metropolitana di Firenze). Dal 2019, recependo la normativa delle riforma del Terzo Settore, ha aggiornato il proprio Statuto divenendo Associazione di Promozione Sociale (A.P.S.)."}
{"id": "2015490", "revid": "196390", "url": "https://it.wikipedia.org/wiki?curid=2015490", "title": "Ermengardo IV d'Urgel", "text": ""}
{"id": "2015492", "revid": "124969017", "url": "https://it.wikipedia.org/wiki?curid=2015492", "title": "Maurizio Esposito", "text": "Biografia artistica.\nNel 1981 \u00e8 stato uno dei conduttori insieme a Edy Angelillo di \"Fresco fresco\" su Rai Uno. In seguito, passando a Rete 4 \u00e8 stato il primo presentatore italiano, insieme a Patricia Pilchard, del programma TV \"Topolino show\" a vincere il premio Onda Tv. Nel 1983 conduce l\"'Econogioco\" (quiz sull'economia) su Rai Tre.\nNel 1984 passa a Canale 5, dove lavora nella prima serie di Drive In, inoltre appare in \"Attenti a noi due\" con Raimondo Vianello e Sandra Mondaini e prende parte alle trasmissioni per ragazzi \"Five Time\", \"Domenica con Five\" e \"Pomeriggio con Five\", con il compagno di teatro Marco Columbro. \nA met\u00e0 degli anni ottanta lavora aiuto regista di Louis Jent in Svizzera ed Alberto De Maria per la Film 77 a Milano. Ha in seguito curato la regia di moltissimi spot con protagonisti attori o bambini, e negli anni novanta un serial per Rai Uno: \"Il mondo di Jo\". Si dedica dagli anni Duemila alla realizzazione di video istituzionali per il Gruppo Banca Sella, Mercedes Benz Milano, Gruppo Zehnder e Gruppo Sole 24 ore. \nPer il cinema \u00e8 stato impiegato, a partire dalla fine degli anni settanta, in alcuni film comici, il primo dei quali fu \"Noi lazzaroni\" per Rai Uno, e \"L'Italia in pigiama\" (1977), del regista Guido Guerrasio, una commedia in chiave documentaristica sui costumi sessuali degli italiani. Nel film \"Pierino il fichissimo\" (1981, regia di Alessandro Metz), Esposito interpretava il ruolo del protagonista.\nCollegamenti esterni.\n(EN) \"Maurizio Esposito\", su Internet Movie Database, IMDb.com"}
{"id": "2015496", "revid": "38275", "url": "https://it.wikipedia.org/wiki?curid=2015496", "title": "Carlo XII", "text": ""}
{"id": "2015497", "revid": "36426", "url": "https://it.wikipedia.org/wiki?curid=2015497", "title": "Teatro Nazionale (Firenze)", "text": ""}
{"id": "2015498", "revid": "46931", "url": "https://it.wikipedia.org/wiki?curid=2015498", "title": "Patagoni", "text": ""}
{"id": "2015501", "revid": "74801", "url": "https://it.wikipedia.org/wiki?curid=2015501", "title": "Film epico", "text": "Lepico \u00e8 un genere cinematografico caratterizzato da un utilizzo del dramma su larga scala, tendenzialmente con storie d'amore come sfondo.\nLa produzione di questi film \u00e8 spesso associata ad un'alta spesa preventiva, che comporta anche un rischio di recessione e fallimento per gli studi finanziatori in caso di flop.\nNel cast tecnico compaiono spesso e volentieri registi, sceneggiatori, musicisti e montatori molto noti, e in quello artistico attori di un certo calibro, capaci di portare il peso di una grande interpretazione.\nCondivide in similitudine con il poema epico temi profondi quali l'amore, l'odio e la guerra, ed \u00e8 per questo considerato un suo derivato.\nCaratteristiche.\nA caratterizzare il genere \u00e8 il riferimento a lunghi avvenimenti (ad es. conflitti come la Guerra del Vietnam), ma nell'arco della storia viene spesso inserita una storia d'amore. All'epico vengono associati talvolta film di fantascienza e fantastici; i concetti portanti della storia sono solitamente il destino e il cambiamento interno del protagonista.\nLa popolarit\u00e0 del film epico ha raggiunto il suo apice durante gli anni 1960 quando l'industria cinematografica di Hollywood e Cinecitt\u00e0 si sono unite nella produzione del genere.\nLe pellicole considerate protagoniste del \"boom\" sono \"Cleopatra\", \"La caduta dell'Impero romano\" e \"Il dottor \u017divago\".\nL'epico continua ad essere una risorsa lucrosa ancora oggi anche se le grandi produzioni degli anni Cinquanta e Sessanta, caratterizzate dall'uso di migliaia di comparse, sono oggi rimpiazzate dagli effetti speciali che permettono tra l'altro l'animazione di personaggi virtuali.\nIl genere \u00e8 stato anche allargato a film cult del crimine come \"Il padrino\" e \"Scarface\". \nIl critico e sceneggiatore Roger Ebert defin\u00ec cos\u00ec il genere epico:\nPopolarit\u00e0.\nL'epico \u00e8 sempre stato un genere in grado di ottenere riconoscimenti, buona critica e soprattutto un vasto pubblico.\nMolti dei film che hanno rilevato il pi\u00f9 alto numero di incassi appartengono al genere epico. Classico esempio \u00e8 \"Titanic\", che ha contribuito a rilanciare il genere incassando circa 2,2 miliardi di $ in tutto il mondo, posizionandosi come il film che ha registrato il pi\u00f9 alto numero di incassi nella storia del cinema, prima dell'avvento di \"Avatar\". Altro film, appartenente all'epico romantico \u00e8 \"Via col vento\", che all'epoca dell'uscita incass\u00f2 1,3 miliardi nei soli Stati Uniti d'America."}
{"id": "2015513", "revid": "1965179", "url": "https://it.wikipedia.org/wiki?curid=2015513", "title": "Papiro Harris", "text": "Con il nome di Papiro Harris si individua, tra molti, il papiro definito anche come Grande papiro Harris o Papiro Harris n.1 conservato al British Museum e lungo oltre 40 metri.\nFu quasi sicuramente ritrovato vicino al grande tempio di Medinet Habu di cui con altri papiri ne costituiva l'archivio e successivamente acquistati dal commissario britannico ad Alessandria, Antony Charles Harris da cui prese il nome.\nRisalente alla XX dinastia, presenta carattere religioso-storico e fu redatto in ieratico dal sovrano Ramesse IV, che fa parlare in prima persona il padre Ramesse III.\nNella parte religiosa vengono riportate le donazioni fatte da Ramesse III ai templi e alle divinit\u00e0 di Tebe, Eliopoli e Menfi. Il lunghissimo elenco occupa quasi interamente il papiro e tra le donazioni si notano quelle relative al personale, alle terre, al bestiame e al denaro proveniente dalle tassazioni.\nTra i templi, quello che trasse maggior benefici fu quello potentissimo di Amon-Ra a Karnak ma ne sono citati anche molti altri. Sono anche presenti illustrazioni del sovrano con la triade divina di Tebe, con Atum di Eliopoli e Ptah di Menfi.\nLa parte religiosa si conclude con la richiesta agli dei di benedizione al proprio figlio Ramesse IV.\nGli avvenimenti e le traversie degli inizi della XX dinastia sono narrati nella parte storica del papiro insieme ai disordini sociali che regnavano all'epoca e di come Ramesse III avesse riportato la stabilit\u00e0 riorganizzando le cariche dello Stato e dell'esercito.\nSono descritte le spedizioni nel regno di Punt per l'approvvigionamento di mirra, in miniere non identificate per quello del rame e nel Sinai per i turchesi, pietra magica molto ricercata dagli Egizi.\nSi narra anche delle guerre contro i popoli del mare e dell'arruolamento nel proprio esercito dei prigionieri Sardi e Mashuash secondo la strategia, ripresa poi dal Popolo romano, che consisteva nell'integrare nella societ\u00e0 i prigionieri previo atto di sottomissione allo Stato.\nNella parte finale vi \u00e8 l'invito ai funzionari delle alte gerarchie a servire fedelmente il nuovo sovrano Ramesse III.\nIl papiro, a noi giunto forse in copia di un originale estremamente importante, fu redatto, verosimilmente, al solo scopo di assicurare al defunto padre Ramesse III il favore degli dei elogiando le sue imprese ed al figlio la fedelt\u00e0 degli organi statali costituiti ma tutto senza alcuna pretesa storica."}
{"id": "2015517", "revid": "1543377", "url": "https://it.wikipedia.org/wiki?curid=2015517", "title": "Discografia di Bob Dylan", "text": "Discografia di Bob Dylan:"}
{"id": "2015520", "revid": "26630", "url": "https://it.wikipedia.org/wiki?curid=2015520", "title": "People (rivista)", "text": "People (nome completo People Weekly) \u00e8 una rivista settimanale statunitense che parla di celebrit\u00e0 e storie d'interesse umano, pubblicata dal gruppo Time Inc.. Dal 2006 la rivista ha raggiunto una tiratura di oltre 3 milioni di copie, guadagnando in entrate oltre 1 miliardo di dollari. Nell'ottobre del 2005 \u00e8 stato nominato \"Rivista dell'anno\" da \"Advertising Age\", per l'eccellenza negli editoriali, nella distribuzione e nella pubblicit\u00e0. La rivista ha uffici a New York, Los Angeles e Londra.\nLa rivista si divide per un 50% su argomenti di spettacolo e celebrit\u00e0 e per l'altro 50% a storia d'interesse umano. Gli editori di \"People\" cercano di astenersi da un tipo di stampa che si concentri troppo sulla cronaca rosa, in modo da attirare a s\u00e9 i pubblicisti delle celebrit\u00e0 e vendere a loro le esclusive su propri assistiti, questa \u00e8 una vera e propria strategia di mercato chiamata \"\"Publicist-Friendly Strategy\".\nLa rivista ha un suo sito internet, \"people.com\", che si concentra esclusivamente su notizie di celebrit\u00e0. Nel febbraio del 2007 ha raggiunto quasi 4 milioni di pagine visite nel solo giorno dei Golden Globe.\n\"People\" \u00e8 conosciuta soprattutto per le sue annuali classifiche, in cui vengono nominati \"Le persone pi\u00f9 belle\", \"Le migliori e peggiori vestite\" e \"L'uomo vivente pi\u00f9 sexy\".\nStoria.\nCofondato da Dick Durrell nel 1974, \"People\" nasce come sezione popolare della rivista \"Time\", l'editore dell'epoca, Richard Stolley, volle che la rivista si incentrasse pi\u00f9 sulle persone che sulle questioni. La prima copia di \"People\" fu pubblicata il 4 marzo 1974 e raffigurava in copertina l'attrice Mia Farrow. A parte la copertina, la rivista fu pubblicata interamente in bianco e nero. Nel primo numero venivano raccontate le storie di Gloria Vanderbilt, Aleksandr Solzhenitsyn e delle mogli di veterani statunitensi della guerra in Vietnam, scomparsi in azione.\nNel 1996 la Time Inc. lanci\u00f2 sul mercato \"People en Espa\u00f1ol\", edizione in lingua spagnola del magazine. Successivamente cre\u00f2 \"Teen People\", versione per un pubblico adolescente, ma a causa della scarsa vendita di copie e della concorrenza di altre riviste per adolescenti, il 27 luglio 2006 la societ\u00e0 ha annunciato la fine di \"Teen People\". Il sito di \"teenpeople.com\" fu assorbito da \"people.com\" nell'aprile del 2007. Nel 2002 fu lanciato \"People Stylewatch\", incentrato sullo stile, la moda e la bellezza delle celebrit\u00e0.\nIn Australia la rivista \u00e8 pubblicata con il titolo \"Who\", a causa di un preesistente magazine pubblicato con il titolo \"People\".\n\"People\" ha pagato una cifra attorno ai 4 milioni di dollari per le foto in esclusiva di Shiloh Nouvel Jolie-Pitt, il figlio di Angelina Jolie e Brad Pitt. Le foto, in un singolo giorno, hanno fatto registrare un traffico record nel proprio sito web, attirando oltre 26 milioni di visitatori.\nRecentemente Jennifer Lopez ha deciso di vendere le foto dei suoi gemellini, per 6 milioni di dollari.\nMaggiori vendite.\nLe maggiori vendite della rivista si sono registrate con la pubblicazione dei seguenti articoli:\nPremi.\nL'uomo vivente pi\u00f9 sexy.\n\"L'uomo vivente pi\u00f9 sexy\" viene designato annualmente, dal 1985 al 1997 il vincitore veniva designato senza rispettare un calendario preciso, dal 1997 in poi il premio viene assegnato tra la fine di novembre e l'inizio di dicembre. Esso \u00e8 determinato in una procedura analoga a la \"Persona dell'anno\" del TIME. L'origine del titolo deriva da una discussione su un articolo sull'attore Mel Gibson, in cui una editrice esclam\u00f2: \"Oh mio Dio! \u00e8 l'uomo vivente pi\u00f9 sexy\"."}
{"id": "2015524", "revid": "117510135", "url": "https://it.wikipedia.org/wiki?curid=2015524", "title": "Official Albums Chart", "text": "L'Official Albums Chart (precedentemente nota come UK Albums Chart) \u00e8 una classifica musicale stilata dalla Official Charts Company (OCC) a nome dell'industria di registrazione britannica. \u00c8 il corrispettivo per album della \"Official Singles Chart\".\nI requisiti per poter entrare nella classifica sono:\nNell'ultimo caso il disco (eccezion fatta per gli album di musica classica) \u00e8 considerato un \"budget album\", ed \u00e8 classificato nell'omonima classifica (\"Official Budget Albums Chart\") o nella Official Albums Chart."}
{"id": "2015526", "revid": "1437722", "url": "https://it.wikipedia.org/wiki?curid=2015526", "title": "Musica moderna (album)", "text": "Musica moderna \u00e8 il diciannovesimo album musicale di Ivano Fossati uscito il 10 ottobre 2008."}
{"id": "2015528", "revid": "1543377", "url": "https://it.wikipedia.org/wiki?curid=2015528", "title": "Strada di Birmania", "text": "Con l'espressione Strada di Birmania ci si riferisce alla via di rifornimento che univa la fascia costiera d'Israele alla Gerusalemme ebraica durante la guerra arabo-israeliana del 1948 per aggirare il posto di controllo di Latrun occupato dalle forze transgiordane e mantenuto in quella che fu la Battaglia di Latrun.\nLa strada fu costruita dall'esercito israeliano nel 1948, ed il nome fu evidentemente e simbolicamente ispirato alla \"Strada della Birmania\" (Burma Road) costruita dai britannici nel corso della II guerra mondiale e che serviva a garantire rifornimenti dalla Birmania alla Cina che combatteva contro le forze giapponesi, anche se non ne condivise le difficolt\u00e0 costruttive.\nIl 28 maggio 1948, dopo aver assunto il controllo di Beyt Susin, gli israeliani controllavano uno stretto corridoio fra la costa e Gerusalemme. Tuttavia questo corridoio non era percorso da alcuna strada in grado di far transitare convogli di camion.\nUna pattuglia di uomini del Palmach muovendosi a piedi scopr\u00ec piste che univano tra loro numerosi villaggi abbandonati sulle colline a sud della strada controllata dalla Legione Araba. Nella notte tra il 29 e il 30 maggio, jeep inviate sulle colline confermarono che esisteva un cammino carrozzabile.\nFu allora presa la decisione di attrezzare una strada nella zona. Gli si dette il nome di \u00abStrada di Birmania\u00bb, in ricordo della strada di rifornimenti fra la Birmania e la Cina, costruita dai britannici durante la II guerra mondiale.\nGli ingegneri si misero immediatamente all'opera per creare la strada, mentre convogli di jeep, muli e dromedari erano organizzati da Houlda per trasportare mortai e cannoni da 65\u00a0mm a Gerusalemme. Senza conoscere gli obiettivi, i giordani intuirono che erano in corso lavori sulle colline. In risposta, effettuarono alcuni tiri d'artiglieria, tiri che sarebbero stati rapidamente interrotti su ordine del loro superiore britannico, e inviarono pattuglie per ostacolare i lavori, ma senza successo. Quella che originariamente era una \"gazelle track\", una pista da gazzelle, presentava una ripida salita con tre miglia impraticabili ai veicoli. Per due settimane i rifornimenti vennero trasportati a dorso di mulo e da coscritti cinquantenni, garantendo un flusso esiguo. Tra il 30 e il 31 maggio vi fu il primo tentativo con veicoli, ma una jeep che era in testa al convoglio si capovolse e l'impresa venne fermata. Dopo alcuni lavori, la notte tra il 1 e il 2 giugno tre jeep partirono da Gerusalemme per Tel Aviv, organizzando un piccolo convoglio che riusc\u00ec a passare la notte stessa, ma la strada era ancora impraticabile ai camion.\nTuttavia \u00e8 di alimenti che gli abitanti della Gerusalemme ebraica avevano innanzi tutto bisogno. A partire dal 5 giugno, gli ingegneri israeliani cominciarono a sistemare la strada in modo che essa potesse consentire il passaggio di camion di trasporti civili necessari al rifornimento della citt\u00e0. Centocinquanta operai, lavorando in 4 squadre, si coordinarono del pari per installare una tubatura destinata ad alimentare d'acqua la citt\u00e0 ebraica, dal momento che l'altra tubatura, passando per Latrun, era stata tagliata dai giordani.\nLapierre e Collins riferiscono di un'azione eroica, quando nella notte tra il 6 e il 7 giugno, di fronte alla situazione critica di Gerusalemme e per ridare speranza alla popolazione, 300 abitanti di Tel Aviv furono precettati per trasportare acqua a spalla, percorrendo i chilometri non ancora carrozzabili per rifornire gli abitanti della citt\u00e0.\nLa prima fase dei lavori fu terminata per la tregua del 10 giugno e il 19 giugno un convoglio di 140 camion, trasportante ognuno 3 tonnellate di merci, oltre che numerose armi e munizioni, raggiunse Gerusalemme L'assedio alla citt\u00e0 fu tolto definitivamente.."}
{"id": "2015530", "revid": "599013", "url": "https://it.wikipedia.org/wiki?curid=2015530", "title": "Erwin Stricker", "text": "Biografia.\nCarriera sciistica.\nStagioni 1967-1972.\nStricker, originario di Bressanone, nel 1967 partecip\u00f2 alla sua prima gara juniores a Colle Isarco, dove ottenne un secondo posto; l'anno seguente vinse la \"Stadtlerrennen\", annuale gara di sci cittadina che si tiene sulla Plose, la montagna di casa di Bressanone, ottenendo il miglior tempo di tutte le categorie. Successivamente sub\u00ec il suo primo infortunio sulle nevi dello Stelvio.\nDebutt\u00f2 in Coppa del Mondo nel 1969 e nel 1972 conquist\u00f2 il suo primo piazzamento di rilievo classificandosi al 10\u00ba posto nello slalom speciale di Kitzb\u00fchel. Agli XI Giochi olimpici invernali di non complet\u00f2 lo slalom speciale.\nStagioni 1973-1978.\nIl 24 marzo 1973 si aggiudic\u00f2 il primo podio in Coppa del Mondo, un secondo posto nello slalom gigante di Heavenly Valley (Stati Uniti). Il suo secondo e ultimo podio in Coppa risale allo storico 7 gennaio 1974: quel giorno sulle nevi tedesche occidentali di Berchtesgaden nacque la Valanga azzurra, con cinque italiani nelle prime cinque posizioni del gigante; Stricker si piazz\u00f2 terzo alle spalle di Piero Gros e Gustav Th\u00f6ni e davanti a Helmuth Schmalzl e Tino Pietrogiovanna.\nNel 1974 partecip\u00f2 ai Mondiali di Sankt Moritz, classificandosi 6\u00ba nello slalom gigante, ma poi sub\u00ec nuovamente una grave caduta e fu operato all'ospedale di Bressanone. Nel 1976 prese parte ai XII Giochi olimpici invernali di (non complet\u00f2 la discesa libera e quindi si ritir\u00f2 dalle competizioni. Fece un tentativo nel 1977 di tornare alle gare, ma nel 1978 decise di lasciare definitivamente.\nAltre attivit\u00e0.\nDurante gli anni in nazionale Stricker si fece notare per diverse sue invenzioni applicate allo sci alpino; fu infatti il primo atleta a utilizzare le ginocchiere e il bastone aquilineo per la discesa, ad applicare agli sci da slalom il puntale a uncino per prevenire le inforcate (\"Geierschn\u00e4bel\"), il casco aerodinamico e quello da slalom. Nel corso degli anni gli venne assegnato il soprannome \"Cavallo pazzo\": pur non possedendo il talento di alcuni suoi compagni della Valanga azzurra come Gros e Th\u00f6ni, si mise in mostra per uno stile personale, molto irruente, che lo portava ad \"aggredire\" i tracciati. Fu il primo sciatore dopo Karl Schranz e Jean-Claude Killy a entrare nel primo gruppo di merito di tutte le specialit\u00e0 previste alla sua epoca (discesa libera, slalom gigante e slalom speciale)\nDopo il ritiro dalle competizioni si dedic\u00f2 alla promozione dello sci alpino, anche nelle vesti di \"ambasciatore\" della FIS; tale attivit\u00e0 lo port\u00f2 a diffondere la cultura alpina anche in Paesi a essa tradizionalmente estranei, come la Cina. Sposato con Linda, con cui ebbe due figli, mor\u00ec nel 2010 a causa di un tumore cerebrale, a sessant'anni."}
{"id": "2015531", "revid": "300067", "url": "https://it.wikipedia.org/wiki?curid=2015531", "title": "Draft NBA 1959", "text": "Il Draft NBA 1959 si \u00e8 svolto il 31 marzo 1959 a Cincinnati, Ohio, in 14 turni in cui furono scelti 91 giocatori dalle 8 squadre. Questo draft incluse due futuri membri della Basketball Hall of Fame, Wilt Chamberlain e Bailey Howell."}
{"id": "2015534", "revid": "339392", "url": "https://it.wikipedia.org/wiki?curid=2015534", "title": "Mikhaylo Khalilov", "text": ""}
{"id": "2015536", "revid": "122529883", "url": "https://it.wikipedia.org/wiki?curid=2015536", "title": "Yohann Diniz", "text": "Biografia.\nAi campionati europei di Zurigo 2014 si laurea per la terza volta consecutiva campione europeo di marcia 50 km, stabilendo il nuovo record mondiale della specialit\u00e0 con il tempo di 3h32'33\".\nPartecipa ai 50 km di marcia dei Giochi olimpici di : inizia la gara andando subito in testa alla corsa, ma dopo qualche km accusa dei problemi intestinali che riesce a superare restando davanti a tutti. Dopo aver accumulato pi\u00f9 di un minuto di vantaggio sugli immediati inseguitori, al 31\u00ba km Diniz cede completamente, appoggiandosi a una transenna e fermando la propria corsa; il francese ricomincia a correre solo quando \u00e8 raggiunto dal canadese Evan Dunfee, momentaneamente secondo.\nDopo alcuni minuti, Diniz perde prima contatto da Dunfee, lasciandolo solo al comando della corsa, quindi \u00e8 raggiunto anche dal resto degli inseguitori: quando sembra essere tornato sul suo passo, Diniz crolla definitivamente accasciandosi al suolo. \u00c8 presto soccorso dagli addetti, quindi riprende a correre a stento, scivolando al settimo posto; ferma la propria corsa in almeno altre tre occasioni, arrivando al traguardo stravolto dopo 3 ore 46 minuti e 43 secondi e in ottava posizione."}
{"id": "2015537", "revid": "27108", "url": "https://it.wikipedia.org/wiki?curid=2015537", "title": "Yohan Diniz", "text": ""}
{"id": "2015540", "revid": "14480", "url": "https://it.wikipedia.org/wiki?curid=2015540", "title": "Gallo (animale)", "text": ""}
{"id": "2015545", "revid": "1347902", "url": "https://it.wikipedia.org/wiki?curid=2015545", "title": "Latrun", "text": "Latrun (, ebraico \u05dc\u05d8\u05e8\u05d5\u05df) \u00e8 un centro urbano collinare di grande importanza strategica, dal momento che si erge sulla Valle di Ayalon e che domina la strada che conduce a Gerusalemme.\n\u00c8 situata a 25 chilometri a ovest di Gerusalemme e a 14 chilometri a SE di Ramla.\nEtimologia.\nVi sono due teorie a confronto circa la sua etimologia: la prima ipotizza che il toponimo sia una corruzione della frase \"Le toron des chevaliers\" (il castello dei Cavalieri Templari), avendo ospitato la roccaforte crociata nell'area; l'altra ipotesi si riferisce invece al \"buon ladrone\" che fu crocifisso accanto a Ges\u00f9 e di cui parla il vangelo di Luca (23:40-43).\nStoria.\nCrociate.\nPoco rimane del castello, che i Templari occuparono fino al 1187. \nLa torre principale \u00e8 stata in un secondo tempo circondata da una struttura rettangolare con stanze a volta; questa a sua volta \u00e8 stata chiusa in una corte esterna, di cui sopravvive una torre."}
{"id": "2015549", "revid": "1277036", "url": "https://it.wikipedia.org/wiki?curid=2015549", "title": "Gran Premio di Spagna 2001", "text": "Il Gran Premio di Spagna 2001 \u00e8 stato un Gran Premio di Formula 1 disputato il 29 aprile 2001 sul Circuito di Catalogna, a Montmel\u00f3. La gara fu vinta da Michael Schumacher su Ferrari, davanti a Juan Pablo Montoya su Williams e a Jacques Villeneuve su BAR. La gara fu decisa dal ritiro a poche curve dalla fine di Mika H\u00e4kkinen, costretto all'abbandono dalla rottura del motore Mercedes della sua McLaren.\nVigilia.\nAspetti sportivi.\nLa Jaguar, insoddisfatta delle prestazioni del pilota brasiliano, sostitu\u00ec Luciano Burti con Pedro de la Rosa. A sua volta Burti prese il posto di Gast\u00f3n Mazzacane alla Prost.\nAspetti tecnici.\nCome concordato poche settimane prima dell'inizio del campionato dal Gran Premio di Spagna la FIA rese possibile l'utilizzo di diversi dispositivi elettronici di aiuto alla guida, tra i quali il controllo di trazione, il launch control (sistema automatico di partenza) e la scalata automatica delle marce. Diverse scuderie non portarono in pista questi dispositivi, soprattutto per questioni di affidabilit\u00e0: la Williams non utilizz\u00f2 il controllo di trazione, mentre Sauber, BAR e Benetton non impiegarono neanche il sistema automatico di partenza.\nDurante il week-end si scaten\u00f2 anche una controversia legata al diffusore della Williams, ritenuto irregolare dalla concorrenza.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove libere di sabato mattina i risultati furono i seguenti:\nQualifiche.\nResoconto.\nMichael Schumacher domin\u00f2 le qualifiche, rimanendo in cima alla lista dei tempi sin dal proprio primo tentativo. Solo nel finale della sessione H\u00e4kkinen riusc\u00ec ad avvicinare la prestazione del tedesco, mentre gli altri rimasero pi\u00f9 staccati. In terza posizione si piazz\u00f2 Coulthard, che precedette Barrichello, Ralf Schumacher, Trulli, Villeneuve, Frentzen, R\u00e4ikk\u00f6nen e Heidfeld. Montoya fece segnare solamente il dodicesimo tempo, mentre Alonso ottenne un'altra prestazione di rilievo, qualificandosi in diciottesima posizione con la Minardi e battendo entrambi i piloti della Benetton.\nWarm up.\nResoconto.\nIl warm up di domenica mattina ebbe uno svolgimento piuttosto regolare, con l'eccezione della rottura del motore sulle vetture di Coulthard ed Irvine.\nGara.\nResoconto.\nPrima dell'avvio del giro di ricognizione sulla McLaren di Coulthard si spense il motore. Il pilota scozzese riusc\u00ec a ripartire, ma fu costretto a prendere il via dal fondo dello schieramento.\nAlla partenza Michael Schumacher mantenne la prima posizione, girando alla prima curva davanti a H\u00e4kkinen, Barrichello, Ralf Schumacher, Trulli e Montoya, partito molto bene dalla sesta fila. Ebbe invece delle difficolt\u00e0 Frentzen, la cui Jordan rimase pressoch\u00e9 ferma sulla griglia, mentre Coulthard, che aveva recuperato cinque posizioni, entr\u00f2 in contatto con Bernoldi e danneggi\u00f2 l'alettone anteriore, entrando ai box per sostituirlo. In testa alla corsa Schumacher e H\u00e4kkinen presero un ritmo inavvicinabile per i rivali, guadagnando rapidamente un discreto vantaggio sul resto del gruppo. Al sesto giro Frentzen tent\u00f2 di sopravanzare de la Rosa, ma i due vennero a contatto e furono entrambi costretti al ritiro.\nAl 21\u00ba passaggio Ralf Schumacher, che accusava problemi ai freni, and\u00f2 in testacoda e si ritir\u00f2. Due tornate pi\u00f9 tardi il fratello Michael rientr\u00f2 ai box per il primo rifornimento, imitato quattro giri dopo da H\u00e4kkinen: i due mantennero le proprie rispettive posizioni. Alle loro spalle, una volta terminata la prima serie di soste ai box, si trovavano Barrichello, Montoya, Villeneuve, Trulli, Heidfeld e Coulthard.\nLa situazione rimase pressoch\u00e9 immutata fino alla seconda serie di pit stop, iniziata dalle due Sauber. Al 43\u00ba passaggio si ferm\u00f2 Schumacher: H\u00e4kkinen forz\u00f2 il ritmo, mentre il ferrarista cominci\u00f2 a perdere terreno a causa di vibrazioni provenienti dal retrotreno, la cui causa non fu rivelata neanche nel dopogara. Al 48\u00ba giro Barrichello usc\u00ec di pista per un problema ad una sospensione, che ne caus\u00f2 il ritiro nella tornata successiva. Due giri pi\u00f9 tardi H\u00e4kkinen effettu\u00f2 il secondo rifornimento, rientrando in pista davanti a Schumacher e sfruttandone le difficolt\u00e0 per guadagnare un ampio margine sul rivale. Montoya risal\u00ec fino al terzo posto, seguito da Villeneuve, Trulli, Heidfeld e Coulthard. Lo scozzese sopravanz\u00f2 il pilota della Sauber durante il 59\u00ba passaggio, entrando cos\u00ec in zona punti.\nNel corso dell'ultimo giro si verific\u00f2 un clamoroso colpo di scena: H\u00e4kkinen rallent\u00f2 improvvisamente per un evidente problema tecnico, non riuscendo a tagliare il traguardo per poche curve e consegnando cos\u00ec la vittoria a Michael Schumacher; il finlandese verr\u00e0 comunque classificato al nono posto finale e, per consolazione, il compagno Coulthard gli dar\u00e0 un passaggio ai box sulla sua monoposto. Al secondo posto concluse Montoya, seguito da Villeneuve, che port\u00f2 alla BAR il primo podio della sua breve storia. Il pilota canadese precedette al traguardo Trulli, Coulthard, in scia all'italiano sotto la bandiera a scacchi, e Heidfeld."}
{"id": "2015550", "revid": "1564499", "url": "https://it.wikipedia.org/wiki?curid=2015550", "title": "Avigliano (disambigua)", "text": ""}
{"id": "2015555", "revid": "1305772", "url": "https://it.wikipedia.org/wiki?curid=2015555", "title": "People", "text": "People (\"popolo\" o \"gente\" in lingua inglese) pu\u00f2 riferirsi a:"}
{"id": "2015565", "revid": "729019", "url": "https://it.wikipedia.org/wiki?curid=2015565", "title": "4\u00aa Brigata Garibaldi", "text": "La 4\u00aa Brigata Garibaldi \u00e8 stata una formazione partigiana attiva sulla dorsale appenninica umbra tra Foligno e Gualdo Tadino dal settembre del 1943 e il giugno del 1944, inquadrata nelle Brigate Garibaldi.\nDella 4\u00aa Brigata fece parte anche Franco Ghiglia, decorato con la Medaglia d'oro al valor militare alla memoria.\nOrigini, composizione e attivit\u00e0.\nI primi gruppi di partigiani si formano nei dintorni di Spello e Foligno immediatamente dopo l'armistizio, per poi costituirsi in brigata su iniziativa del tenente Antero Cantarelli. La genesi dei due gruppi (Folignati e Spellani) \u00e8 indipendente: mentre gli spellani hanno contatti soprattutto con le formazioni del Perugino, di orientamento prevalentemente comunista, i folignati sono per la maggior parte di estrazione cattolica, legati all'Istituto San Carlo e organizzati per iniziativa del Vescovo, mons. Stefano Corbini, e del Vicario generale, mons. Luigi Faveri. Il comandante, ten. Antero Cantarelli, era presidente diocesano della Giovent\u00f9 di Azione Cattolica (GIAC).\nLa composizione della Brigata, che arriva a essere composta da circa 400 partigiani, \u00e8 caratterizzata da un'et\u00e0 media particolarmente giovane e molto radicata sul territorio, con l'eccezione significativa dei circa 50 combattenti jugoslavi organizzati nel Battaglione Peko Dapcevic, evasi dal campo di concentramento di Colfiorito.\nL'attivit\u00e0 militare della Brigata \u00e8 nei primi mesi caratterizzata da un certo attendismo, dovuto in gran parte all'inesperienza e allo spontaneismo dei primi gruppi saliti in montagna, e alla volont\u00e0 di evitare il pi\u00f9 possibile ritorsioni contro le popolazioni civili. In particolare, si rilevano attriti fra gli esponenti cattolici, accusati di attesismo, e quelli comunisti, aggregatisi sul finire del 1943 e pi\u00f9 inclini ad azioni di forza. L'obiettivo principale delle azioni sono i rappresentanti locali delle autorit\u00e0 fasciste, con una forte caratterizzazione nel senso di una guerra civile e di \"banditismo sociale\". Col passare dei mesi, con la maggiore esperienza militare di guerriglia degli jugoslavi (evasi dal Campo di Concentramento di Colfiorito e dal Carcere di Spoleto) e le direttive portate dall'ispettore del PCI per le brigate garibaldine dell'Umbria, Celso Ghini (\"lotta senza quartiere contro l'occupante tedesco\"), l'attivit\u00e0 sale di livello e si moltiplicano gli attacchi contro i reparti tedeschi. Ci\u00f2 \u00e8 dovuto anche al grave ferimento del comandante Cantarelli (gennaio 1944) e al conseguente indebolimento della leadership cattolica, a tutto vantaggio del modus operandi dettato dal PCI. Inoltre, nel febbraio 1944 esponenti della Brigata (probabilmente un partigiano montenegrino legato a comunisti locali) uccidono due preti della Diocesi di Foligno, don Ferdinando Merli e don Angelo Merlini.\nAll'inizio della primavera del 1944 la brigata controlla di fatto tutta la zona montuosa tra la Valle Umbra, Valtopina e le Marche. \u00c8 organizzata nei battaglioni \"Comando\", \"Franco Ciri\" (zona di Gualdo Tadino), \"Goffredo Mameli\" (zona di Nocera Umbra), \"Angelo Morlupo\" (zona di Montecavallo), \"Ardito\" (zona di Foligno e Campello sul Clitunno) e \"Peko Dapcevic\".\nA partire dalla seconda met\u00e0 di aprile, subito dopo il pesante rastrellamento subito dalla Brigata Garibaldi \"Antonio Gramsci\" in Valnerina, \u00e8 la 4\u00aa Brigata Garibaldi a essere attaccata dalla divisione SS Hermann G\u00f6ring. La Brigata subisce pesanti perdite e rischia lo sbando: \u00e8 costretta quindi a una tregua con le autorit\u00e0 fasciste. Durante questo periodo si riorganizza, e si sposta strategicamente nei dintorni di Bastardo, sui Monti Martani, (assumendo la denominazione \"dei Monti Martani\") per riprendere i combattimenti a fine maggio.\nIl 16 giugno, squadre di partigiani liberano Foligno con l'arrivo degli Alleati.\nMolti partigiani della 4\u00aa Brigata Garibaldi, insieme a combattenti di tutte le formazioni partigiane umbre, si arruolano nel Gruppo di Combattimento Cremona del Corpo volontari della libert\u00e0, che si distingue nella battaglia di Alfonsine, nell'aprile del 1945, al fianco della Brigata Ebraica."}
{"id": "2015566", "revid": "486946", "url": "https://it.wikipedia.org/wiki?curid=2015566", "title": "People magazine", "text": ""}
{"id": "2015569", "revid": "486946", "url": "https://it.wikipedia.org/wiki?curid=2015569", "title": "People Magazine", "text": ""}
{"id": "2015571", "revid": "547034", "url": "https://it.wikipedia.org/wiki?curid=2015571", "title": "Spec script", "text": "Spec script (letteralmente \"sceneggiatura speculativa\") \u00e8 un termine gergale coniato dalla rivista \"Variety\" che indica sceneggiature cinematografiche o televisive realizzate senza committenza e messe sul mercato alla ricerca di un produttore; la sceneggiatura speculativa si distingue dunque dalla sceneggiatura realizzata sotto contratto su specifica richiesta di una produzione.\nDefinizione.\nChi scrive una sceneggiatura speculativa \u00e8 per lo pi\u00f9, ma non esclusivamente, uno sconosciuto alle prime esperienze alla ricerca di un'occasione per debuttare professionalmente; la vendita di tale tipo di sceneggiatura non \u00e8 mai facile: l'autore deve essere seguito da un buon agente che, soprattutto nel sistema hollywoodiano, \u00e8 indispensabile per far arrivare a un produttore il lavoro dello sceneggiatore.\nUna sceneggiatura speculativa che provoca forte interesse nel mercato pu\u00f2 essere contesa da diversi produttori, arrivando nel processo a fruttare all'autore anche svariati milioni di dollari. Nella maggior parte dei casi, per\u00f2, una sceneggiatura simile non trova acquirenti e si perde nell'anonimato delle innumerevoli opere invendute; non \u00e8 raro, inoltre, che una sceneggiatura acquistata non venga poi mai trasformata in pellicola cinematografica."}
{"id": "2015573", "revid": "1591878", "url": "https://it.wikipedia.org/wiki?curid=2015573", "title": "Parco naturale lombardo della Valle del Ticino", "text": "Il parco naturale lombardo della Valle del Ticino \u00e8 un'area naturale protetta istituita il 9 gennaio 1974. \u00c8 stato il primo parco regionale italiano ad essere istituito nonch\u00e9 il primo parco fluviale europeo. \u00c8 situato lungo le rive del fiume Ticino, interamente in Lombardia, e interessa le province di Milano, formando una cintura verde intorno alla citt\u00e0, Pavia e Varese, in un'area di 91.410 ettari compresa tra il Lago Maggiore ed il Po. Ha sede a Magenta, in localit\u00e0 Ponte Vecchio.\nIl parco confina con il parco naturale della Valle del Ticino, in Piemonte, creato nel 1978.\nComuni.\nI comuni appartenenti al parco naturale lombardo della Valle del Ticino sono:\nProvincia di Varese.\nArsago Seprio, Besnate, Cardano al Campo, Casorate Sempione, Ferno, Gallarate, Golasecca, Lonate Pozzolo, Samarate, Sesto Calende, Somma Lombardo, Vergiate, Vizzola Ticino.\nCitt\u00e0 metropolitana di Milano.\nAbbiategrasso, Bernate Ticino, Besate, Boffalora sopra Ticino, Buscate, Cassinetta di Lugagnano, Castano Primo, Cuggiono, Magenta, Morimondo, Motta Visconti, Nosate, Ozzero, Robecchetto con Induno, Robecco sul Naviglio, Turbigo, Vanzaghello.\nProvincia di Pavia.\nBereguardo, Borgo San Siro, Carbonara al Ticino, Cassolnovo, Gambol\u00f2, Garlasco, Gropello Cairoli, Linarolo, Mezzanino, Pavia, San Martino Siccomario, Torre d'Isola, Travac\u00f2 Siccomario, Valle Salimbene, Vigevano, Villanova d'Ardenghi, Zerbol\u00f2.\nFlora.\nLa maggior parte del territorio \u00e8 occupata da boschi ricchi di latifoglie. Un censimento aereo compiuto tra il 2003 e il 2004\nha individuato zone con caratteristiche diverse: \nLa robinie, insieme alla quercia rossa e al prugnolo tardivo sono considerate esotiche infestanti.\nNel sottobosco si trovano il nocciolo, il biancospino, il caprifoglio.\nTra le fioriture erbacee che si sviluppano all'interno dei boschi e lungo il fiume \u00e8 possibile annoverare: il campanellino di primavera, l'euforbia, la bugola di Ginevra, la ginestra, la celidonia, l'alliaria, il lampascione, l'enotera.\nFauna.\nMammiferi.\nTra i mammiferi si possono osservare volpi, donnole, tassi, puzzole e faine. Nello scorso decennio \u00e8 comparsa la martora, probabilmente in seguito a processi di dispersione dall'arco alpino. A seguito di reintroduzioni effettuate dall'ente parco, sono ricomparsi i caprioli; altri ungulati, i cinghiali, sono invece presenti a causa di una fuga avvenuta anni fa da un allevamento. Nei boschi sono piuttosto diffusi anche lo scoiattolo e il ghiro. \nTra le specie non molto comuni vi sono anche il coniglio selvatico e la lepre, mentre \u00e8 diffusa la specie esotica del silvilago o minilepre. Nel 2010 \u00e8 stata localizzata a Bereguardo un'importante \"nursery\" di circa 2.000 individui di \"Myotis emarginatus\", un pipistrello il cui status di conservazione in Europa \u00e8 problematico. \nA partire dai primi anni '90 \u00e8 stato messo in atto un progetto di reintroduzione della lontra, utilizzando esemplari provenienti dall'Inghilterra. Questi erano ritenuti lontre europee (\"Lutra lutra\"), ma all'analisi genetica si sono rivelate, in realt\u00e0, incroci eurocanadesi. Il progetto di ripopolamento \u00e8 stato quindi sospeso, ma le lontre continuano comunque a riprodursi nelle lanche del fiume. Da segnalare la comparsa dell'istrice nella parte sud del Parco. Da qualche tempo \u00e8 ricomparso anche il lupo, avvistato pi\u00f9 volte nel territorio del parco grazie al supporto di fototrappole, presenza che, negli ultimi anni, si \u00e8 fatta sempre pi\u00f9 presente anche perch\u00e8 i lupi, come altre specie animali, stanno utilizzando il parco come corridio ecologico per raggiungere, partendo dall'Appennino settentrionale, le Alpi. \nUccelli.\nNel territorio del Parco vi sono 246 specie diverse di uccelli. Tra questi i pi\u00f9 numerosi sono gli uccelli acquatici, come la garzetta, l'airone rosso e l'airone cenerino, la sgarza ciuffetto e la nitticora.\nAltre specie che frequentano gli specchi d'acqua sono il martin pescatore, il gruccione, la gallinella d'acqua, lo svasso e la folaga. Nelle aree boschive numerose sono le cince, i picchi, compreso il picchio rosso minore, presente solo in pochi siti sul territorio lombardo. Abbondanti anche lo scricciolo, il merlo, il pettirosso, insieme a ghiandaia, cuculo, fringuello, usignolo, storno.\nVi sono anche numerosi predatori, diurni e notturni, come il lodolaio, la poiana, lo sparviero, il gheppio, il falco pellegrino .\nPesci.\nIl Ticino \u00e8 popolato da circa quaranta specie ittiche. Nelle acque del fiume sono presenti le seguenti specie autoctone: alborella, anguilla, barbo canino, barbo comune, bottatrice, carpa, cavedano, cobite comune, cobite mascherato, ghiozzo padano, gobione, lampreda padana, lasca, luccio, panzarolo, persico reale, pigo, sanguinerola, savetta, scardola, scazzone, spinarello, storione cobice, temolo, tinca, triotto, trota marmorata, vairone.\nDa qualche decennio sono aumentate anche le specie alloctone: abramide, aspio, barbo europeo, carassio, cobite di stagno orientale, gambusia, lucioperca, persico sole, persico trota, pseudorasbora, rodeo, rutilo, siluro, trota fario, trota iridea.\nLuoghi d'interesse.\nOltre a riserve e oasi naturalistiche, tra le architetture presenti all'interno del parco vi sono numerosi esempi di castelli e torri di avvistamento, insieme agli edifici di origine monastica, che costituiscono l'ossatura della presenza religiosa nell'area del Ticino.\nOasi e riserve gestite.\nIl visitatore pu\u00f2 passeggiare lungo i sentieri nei boschi del parco, ma trova anche strutture e riserve gestite da associazioni che si occupano di tutelare l'ambiente e la fauna ospitata, tra cui la Lega Italiana Protezione Uccelli (LIPU). \nTra le strutture vi sono:\nPonti e sbarramenti.\nIl Ticino viene attraversato da numerosi ponti e il suo flusso modificato da sbarramenti che raccontano il rapporto tra fiume e attivit\u00e0 dell'uomo.\nTra i pi\u00f9 interessanti:\nCastelli e fortezze.\nFra i molti castelli presenti nel territorio del Parco, spiccano tra tutti quelli di Vigevano, Somma Lombardo, Pavia (sede della corte viscontea di Galeazzo II, Gian Galeazzo e, fino al 1413, di Filippo Maria) e di Mirabello; di alcuni si salvano solo pochi resti, \u00e8 il caso di Vergiate, Besate e Ozzero; altri sono stati talmente rimaneggiati nel corso dei secoli da essere quasi irriconoscibili rispetto alla destinazione originale.\nLe abbazie.\nLe abbazie di Bernate Ticino e Morimondo sono senza dubbio le pi\u00f9 prestigiose. Le origini della canonica di Bernate Ticino risalgono al 1186, con la bolla di papa Urbano III che autorizzava l'insediamento degli agostiniani milanesi al Castrum Brinate, il cui territorio venne direttamente legato alla sede apostolica. La commenda rimase per circa tre secoli ai canonici di Crescenzago, fino a che venne ceduta, da papa Alessandro IV, ad Antonio Stanga i cui eredi la restituirono, nel 1511, alla Congregazione Lateranense. Dopo non importanti vicende la canonica venne soppressa nel 1722, tornando sotto la giurisdizione ordinaria.\nL'abbazia di Morimondo invece, fu fondata dai monaci cistercensi, provenienti dalla cittadina francese di Morimond. Particolarmente importante l'opera di bonifica del territorio circostante, operata dai monaci, che insediarono nuove tecniche agricole in un'area bonificata dalle paludi. Attualmente il complesso comprende una chiesa a forma basilicale, a tre navate e con transetto e abside rettangolare, il chiostro, la sala capitolare e una serie di costruzioni, tra le quali l'alloggio dell'abate.\nL'intero complesso, in gotico borgognone francese con elementi di romanico lombardo, \u00e8 costruito con mattoni a vista.\nLe chiese urbane.\nLe principali chiese sono nei pi\u00f9 popolosi centri del parco: Abbiategrasso, Pavia, Gallarate e Vigevano. Ad Abbiategrasso citiamo la chiesa di Santa Maria Nuova edificata per volere di Galeazzo Maria e dedicata a Maria Nascente per celebrare la nascita del figlio Gian Galeazzo Maria. Alla struttura originaria suddivisa in tre navate coperte da capriate, Bramante, secondo alcuni storici, intorno al 1497, aggiunse un pregevole pronao. Di Pavia, una delle citt\u00e0 d'arte pi\u00f9 importanti d'Italia, citiamo fra le numerose chiese e basiliche quelle del periodo longobardo, carolingio e ottoniano, quando la citt\u00e0 fu capitale del regno longobardo prima e d'Italia poi: la chiesa di San Salvatore, per fare un solo esempio, che risale al 643, e fu mausoleo di diversi re longobardi, come Ariperto I, Cuniperto o Ariperto II, e conserva cicli pittorici rinascimentali realizzati da Bernardino Lanzani. Ma soprattutto per il periodo carolingio, dopo la conquista del regno Longobardo da parte di Carlo Magno, le numerose basiliche di grande valore architettonico che vennero edificate, prima fra tutte quella di San Pietro in ciel d'Oro (sorta nell'VIII secolo), dove si trovano le tombe di re Liutprando, Severino Boezio e l'arca di Sant'Agostino, con il relativo monastero, e quella romanica di San Michele (probabilmente fondate da re Grimoaldo) dove vennero incoronati diversi re d'Italia, tra cui Federico Barbarossa nel 1155, o la gotica chiesa di Santa Maria del Carmine, fatta realizzare da Gian Galeazzo, quella di San Francesco, dove riposa la sua prima moglie: Isabella di Valois, senza dimenticare la rinascimentale chiesa di Santa Maria di Canepanova, opera forse di Giovanni Antonio Amadeo o, addirittura, di Donato Bramante. \nPer quanto riguarda Vigevano, altra rinomata citt\u00e0 d'arte, non possiamo non citare il Duomo, la cui costruzione prese il via nel 1532 per volere del duca Francesco II Sforza, su una chiesa anteriore al Mille, fu completato solo nel 1612. La originale facciata concava in stile barocco, fu fatta erigere nel 1680 dal vescovo architetto Juan Caramuel a chiusura della rinascimentale piazza Ducale. Sempre a Vigevano ricordiamo le chiese di San Pietro Martire, tra i pi\u00f9 rilevanti esempi di gotico lombardo, e di San Francesco. Infine a Gallarate, divenuta capoluogo amministrativo del Contado di Seprio Inferiore nel 1287, il suo unico importante monumento religioso \u00e8 la chiesa di San Pietro, costruita a partire dal 1150 e molto rimaneggiata nei secoli successivi.\nI Santuari.\nDue i santuari nel territorio: la Madonna delle Grazie alla frazione Bozzole di Garlasco e la Madonna della Ghianda di Somma Lombardo, entrambi costruiti su luoghi di apparizioni o per documentare eventi miracolosi.\nCollegamenti esterni.\nParte delle informazioni contenute in questo articolo sono state tratte da:"}
{"id": "2015576", "revid": "305248", "url": "https://it.wikipedia.org/wiki?curid=2015576", "title": "Tuta distillante", "text": "Nell'universo immaginario di Dune, le tute distillanti sono dispositivi complessi utilizzati principalmente dai Fremen per sopravvivere al clima arido di Arrakis. Tali tute filtrano il sudore corporeo ed estraggono acqua dalle urine; due mantici situati sotto i talloni dei piedi, azionati camminando, mettono in circolazione i liquidi corporei assorbiti e filtrati dalla tuta. Indossando il cappuccio, inspirando attraverso il naso ed espirando dentro il boccaglio la dispersione di umidit\u00e0 attraverso il fiato viene minimizzata, e con una tuta in buone condizioni un uomo robusto pu\u00f2 sopravvivere in pieno deserto anche pi\u00f9 di 3 settimane senza ulteriori scorte d'acqua.\nI guerrieri fremen si riconoscono per una cicatrice sul naso dovuta allo sfregamento di un fermaglio che regge un tubo per la raccolta del vapore, in quanto in battaglia, per poter comunicare agevolmente, sono costretti a non indossare il boccaglio.\nLe tute distillanti non vengono indossate dai fremen all'interno dei sietch, le caverne scavate nella roccia dove vivono i fremen del deserto; i sietch sono infatti sigillati, e l'umidit\u00e0 presente al loro interno viene condensata in acqua e diviene patrimonio della trib\u00f9.\nSopra le tute distillanti i Fremen indossano lunghi mantelli color sabbia con cappuccio, tessuti con una fibra ricavata dalla spezia, per mimetizzarsi e proteggersi dal sole; altro complemento fondamentale sono gli stivali da deserto, speciali calzature alte fino al ginocchio che proteggono la tuta dall'abrasione della sabbia e favoriscono il funzionamento dei mantici sotto i talloni per la circolazione dell'acqua."}
{"id": "2015577", "revid": "19398575", "url": "https://it.wikipedia.org/wiki?curid=2015577", "title": "Gallo selvatico", "text": ""}
{"id": "2015579", "revid": "486946", "url": "https://it.wikipedia.org/wiki?curid=2015579", "title": "Teen People", "text": ""}
{"id": "2015585", "revid": "767487", "url": "https://it.wikipedia.org/wiki?curid=2015585", "title": "Ati (Ciad)", "text": "Ati \u00e8 una citt\u00e0 del Ciad, capitale e sottoprefettura della regione di Batha, ubicata a 370\u00a0km dalla capitale N'Djamena, nel dipartimento di Batha Occidentale.\nSi trova ad un'altitudine di 300 metri."}
{"id": "2015586", "revid": "54354", "url": "https://it.wikipedia.org/wiki?curid=2015586", "title": "Cleveland street scandal", "text": ""}
{"id": "2015588", "revid": "83531", "url": "https://it.wikipedia.org/wiki?curid=2015588", "title": "Brigata San Faustino - Proletaria d'urto", "text": "La Brigata San Faustino - Proletaria d'urto \u00e8 una formazione partigiana operante in Alta Umbria tra il settembre del 1943 e il luglio del 1944.\nArea operativa e organizzazione.\nL'area operativa della brigata \u00e8 la zona montuosa a est della Valtiberina, nel quadrilatero compreso tra Citt\u00e0 di Castello, Umbertide, Gubbio e Apecchio, con al centro il comune di Pietralunga.\nLa brigata arriva a coinvolgere nei periodi di massima attivit\u00e0 circa 350 partigiani, di estrazione perlopi\u00f9 contadina e operaia, organizzati nei gruppi \"Montebello\", \"Cairocchi\", \"Morena\", \"Capanne\", \"San Benedetto\" e il gruppo GAP di Gubbio.\nAttivit\u00e0.\nLa brigata viene costituita nel settembre del 1943 su iniziativa del proprietario terriero liberale Bonuccio Bonucci, in localit\u00e0 San Faustino, presso Pietralunga: da cui il nome originario, \"Brigata San Faustino\". A seguito della delazione di una spia, nel febbraio del 1944 Bonucci e il gruppo dirigente della brigata vengono arrestati. Assume allora il comando l'ufficiale Mario Bonfigli \"Mefisto\", che viene sostituito poi in aprile da Stelio Pierangeli \"Geo Gaves\". Il comunista Dario Taba \"Libero\", proveniente dalla Brigata Francesco Innamorati di Perugia, \u00e8 il commissario politico. Da liberale e badogliana, la connotazione politica della formazione si sposta a sinistra, cambiando anche il nome in \"1\u00aa Brigata Proletaria d'urto\".\nLa Brigata dette rifugio al Console Americano Walter Orebaugh, il quale divenne col tempo un membro del gruppo dirigente, che collabor\u00f2 finanziariamente ed in seguito con lanci di viveri e armi, dopo aver raggiunto gli alleati nell'aprile 1944.\nL'attivit\u00e0 militare della brigata \u00e8 per tutto il periodo dell'occupazione molto limitata dalla cronica carenza di armi ed equipaggiamento, dalla scarsa preparazione del gruppo dirigente del CLN perugino (che si costituisce solo nel dicembre del 1943) e dall'estrema autonomia dei vari gruppi che la compongono. Per lungo tempo si deve limitare ad attivit\u00e0 di sabotaggio, attacchi agli ammassi per la distribuzione dei viveri alla popolazione e agguati contro piccole pattuglie tedesche e fasciste. Nella seconda met\u00e0 di aprile, a seguito dei ripetuti attacchi e il disarmo delle caserme della Guardia Nazionale Repubblicana (GNR), la Brigata riesce a costituire una zona liberata autonoma con al centro il comune di Pietralunga, proclamata ufficialmente il 30 aprile 1944.Dopo 22 anni a Pietralunga si festeggia il 1\u00ba Maggio.Canti e balli sia al centro dove tiene un comizio il ten.col.Venanzio Gabriotti, sia presso la localit\u00e0 La Valle dove arringa i Partigiani un antifascista della prima ora il Pietralunghese Angelo Lorenzini..La notte tra il 5 e il 6 maggio avviene un cruento scontro a Montone con i tedeschi:I tedeschi scappano e la Brigata disarma la caserma della GNR. La mattina del 7 maggio, dalle ore 7 circa, la zona controllata dalla Brigata veniva sottoposta a un pesante rastrellamento, nel corso del quale vennero fucilati sette ragazzi romani in cerca di vivande nella piazza centrale di Pietralunga.Il 9 maggio a Citt\u00e0 di Castello veniva invece fucilato senza processo l'eroe di guerra Venanzio Gabriotti, medaglia d'oro al valor militare, che dopo l'8 settembre aveva contribuito a organizzare e a tenere i contatti con le bande partigiane della zona.GABRIOTTI era stato arrestato a Citt\u00e0 di Castello la sera del 1\u00ba Maggio al ritorno da Pietralunga.Terminato il rastrellamento,da met\u00e0 giugno tale zona viene controllata dai partigiani senza interruzioni fino al momento del passaggio del fronte, nel luglio del 1944, durante il quale la Brigata aiuta le forze alleate nell'avanzata e fornisce uomini per il mantenimento dell'ordine pubblico."}
{"id": "2015591", "revid": "486946", "url": "https://it.wikipedia.org/wiki?curid=2015591", "title": "Ascanio Maria Sforza de' Visconti", "text": ""}
{"id": "2015595", "revid": "729019", "url": "https://it.wikipedia.org/wiki?curid=2015595", "title": "Banda Melis", "text": "La Banda Melis \u00e8 stata una banda di patrioti italiani attiva in Valnerina e nello spoletino tra il settembre ed il gennaio del 1943.\nPrende il nome dal comandante, Capitano Ernesto Melis che, insieme ad altri ufficiali del Regio Esercito, costituisce la formazione nei pressi della Forca di Cerro, tra Spoleto e la Valnerina il 19 settembre 1943. Diversamente da altre formazioni partigiane umbre, la Banda Melis si caratterizza per la sua natura apolitica e per il rispetto, da parte dei membri, dei codici e dei regolamenti del Regio Esercito Italiano, e feceva capo al Fronte Militare Clandestino del Colonnello Giuseppe Cordero Lanza di Montezemolo. Una banda irregolare, come tutte le formazioni partigiane di qualunque colore, forse si ispira alla analoghe esperienze in A.O.I. (cfr. Amedeo Guillet) dopo la conquista britannica delle colonie italiane.\nLa banda arriver\u00e0 a contare pi\u00f9 di 150 elementi ai quali si aggiunge a fine ottobre una componente slava e britannica, formata da ex prigionieri di guerra evasi dal carcere di Spoleto grazie anche all'aiuto del Direttore, padre dello stesso Melis. Il comando della banda ha sede in localit\u00e0 Gavelli, paese della Valnerina sul Monte Coscerno.\nI primi scontri con reparti tedeschi sono alla fine di settembre, e le azioni del Capitano Melis assumono grande risonanza popolare. \nLa banda aiuta anche prigionieri Alleati a superare le linee. Poi, in ottobre i primi contatti con realt\u00e0 minori della resistenza locale come ad esempio il piccolo gruppo di comunisti ternani di Alfredo Filipponi, le prime divergenze sulla conduzione della guerra e la rottura con un gruppo di slavi capeggiato da Svetozar Lakovic (Toso) che, insofferente alla disciplina militare, da comunista titino era contrario alla fedelt\u00e0 di Melis allo Stato italiano, abbandona Gavelli.\nLe ultime attivit\u00e0 della Brigata \"Melis\" si concentrano fra novembre e dicembre '43. A met\u00e0 di novembre, infatti, Melis \u00e8 costretto a sciogliere la formazione a causa della cattura dei suoi familiari da parte delle autorit\u00e0 fasciste repubblicane del Prefetto Armando Rocchi. \nI militari del gruppo continuano per\u00f2 a battersi, chi in gruppo autonomi chi confluendo in nuove realt\u00e0 quali, ad esempio, la Brigata \"Gramsci\" (che entra in piena operativit\u00e0 da marzo 1944) e nella 4\u00aa Brigata Garibaldi di Foligno.\nTra i membri della Banda Melis figura anche una medaglia d'oro al valor militare: il patriota Paolo Schiavetti Arcangeli."}
{"id": "2015603", "revid": "124636461", "url": "https://it.wikipedia.org/wiki?curid=2015603", "title": "Gloria Paul", "text": "Nel 1961, a ventun anni, giunse in Italia, dove \u00e8 si afferm\u00f2 al cinema e alla televisione. \u00c8 ricordata per il fisico da pin-up e per essere stata prima ballerina e soubrette in diverse trasmissioni di variet\u00e0.\nBiografia.\nFormazione.\nFiglia di un giornalista del \"Financial Times\" e di una cantante lirica, comincia a danzare all'et\u00e0 di tre anni. Frequenta la scuola di ballo, abituandosi fin da piccola a calcare il palcoscenico e vincendo numerosi concorsi che la qualificano come giovane di talento. Gli studi la costringono ad interrompere i corsi di danza classica ma, poco dopo aver finito le scuole superiori, inizia la carriera di ballerina nel balletto \"Tiller Girls\" a Londra. Viene quindi ingaggiata tra le Bluebell Girls al Lido di Parigi e diventa la prima ballerina della compagnia argentina \"Alaria Ballet\".\nCinema e spettacolo.\nGiunta a Roma nel 1961 in tourn\u00e9e con l\"'Alaria Ballet\", lascia la compagnia di balletto e inizia la carriera cinematografica (in totale girer\u00e0 pi\u00f9 di 20 film), apparendo al fianco di grandi interpreti, sia internazionali che della Commedia all'italiana. Dotata di fascino, viene preferita nel genere della commedia, in cui solitamente rappresenta il prototipo di donna bella e irraggiungibile.\nLavora in diversi film con i comici pi\u00f9 in auge del momento: Tot\u00f2 (in \"Tot\u00f2, Peppino e... la dolce vita\", 1961, e televisivo \"Don Giovannino\", 1967), Ugo Tognazzi e Raimondo Vianello, Lando Buzzanca e Walter Chiari, ma soprattutto col duo comico siciliano Franco e Ciccio, interpretando assieme a loro diverse pellicole, tra cui \"I due evasi di Sing Sing\" (1964), \"Due mafiosi contro Goldginger\" (1965) e \"I due figli di Ringo\" (1966), in cui si esibisce anche in un balletto. Si afferma nelle vesti di acclamata vedette in parecchi grandi spettacoli musicali italiani, riscuotendo un grande consenso anche in teatro accanto a Renato Rascel (\"Enrico '61\"), Walter Chiari (\"Buonanotte Bettina\"), Erminio Macario (\"Le sei mogli di Erminio V111\"), Aldo Fabrizi (\"Baci, promesse, carezze, lusinghe e illusion\").\nNel 1965, favorita anche dal suo bilinguismo, tenta la scalata a un pi\u00f9 ampio successo nel cinema internazionale. Torna in Inghilterra e interpreta \"The Intelligence Men\" (1965) di Robert Asher, appare in due episodi del \"Benny Hill Show\" (1965) ed \u00e8 poi in lizza per il ruolo di Domino nel famoso film \"Agente 007 - Thunderball (Operazione tuono)\" (1965) di Terence Young, ma perde la sfida con Claudine Auger e deve \"accontentarsi\" di tornare in Italia, al fianco di Franco e Ciccio, nella parodia di \"Agente 007 - Missione Goldfinger\", intitolata \"Due mafiosi contro Goldginger\", diretta da Giorgio Simonelli.\nCi riprova nel 1970, quando a Hollywood viene scelta da Blake Edwards per la parte di Cr\u00eapes Suzette in \"Darling Lily\", con protagonista la neo sposa del regista Julie Andrews, allora in piena ascesa, affiancata da Rock Hudson. In Italia la pellicola usc\u00ec con il titolo \"Operazione Cr\u00eapes Suzette\", favorendo cos\u00ec la curiosit\u00e0 verso il personaggio interpretato proprio dalla Paul, che si produce anche in un famoso spogliarello sexy e con un brioso motivo musicale cantato dalla stessa attrice; nonostante l'impiego di acclamate star e lo sforzo produttivo il film si rivel\u00f2 un clamoroso insuccesso di critica e al botteghino, e per la Paul si concluse l'esperienza statunitense.\nL'attrice londinese si consola con il piccolo schermo italiano, che le garantisce ancora una certa popolarit\u00e0 e la partecipazione a varie trasmissioni di successo, come \"Senza rete\" (1976) ed alcuni show con Erminio Macario, che in quegli anni ottengono come audience il secondo posto dopo la serie Sandokan, ed altre ancora. Per il Teatro Verdi di Trieste nel 1971 \u00e8 \"Bessie Worthington\" in \"Il fiore di Haway\" di Paul Abraham con Daniela Mazzucato, Sergio Tedesco e Sandro Massimini.\nAlla fine degli anni settanta le occasioni cinematografiche iniziano a latitare, ma non scompare comunque dal grande schermo e saltuariamente recita ancora accanto al compagno di tanti film Franco Franchi, sia nella miniserie televisiva \"Un uomo da ridere\" (1980) che nell'ultimo film del comico siculo \"Tango blu\" (1989) di Alberto Bevilacqua. Le sue ultime pellicole sono \"Fratelli d'Italia\" (1989) di Neri Parenti e il collettivo \"Esercizi di stile\" (1996).\nL'incidente.\nNel 1996, quando usc\u00ec il suo ultimo film, rimane vittima di un grave incidente domestico nella sua casa a Roma. Un'esperienza da lei raccontata anche in una puntata del \"Maurizio Costanzo Show\": mentre si stava facendo la doccia, il controsoffitto del bagno cedette improvvisamente, trascinando nel crollo anche un boiler che le rovin\u00f2 la schiena, frantumandole alcune vertebre e in pi\u00f9 punti anche le gambe, lesionandole irreparabilmente la colonna vertebrale. Si riprese dopo una lunga degenza, ma da allora \u00e8 costretta a vivere su una sedia a rotelle, paralizzata dalla vita in gi\u00f9. In seguito riapparve come ospite in varie trasmissioni televisive, tra cui \"Maurizio Costanzo Show\", \"Ci vediamo in TV\", \"Novecento\" e \"Oggi \u00e8 un altro giorno\".\nVita privata.\nHa avuto un figlio, Jason, dal musicista Piero Piccioni, con cui per molto tempo rimase legata.\nFilmografia.\nTV.\nDoppiatrici italiane"}
{"id": "2015606", "revid": "124122002", "url": "https://it.wikipedia.org/wiki?curid=2015606", "title": "HMS Hermes (R12)", "text": "La HMS \"Hermes\" (R12) era una portaerei classe \"Centaur\", l'ultima delle portaerei convenzionali della Royal Navy. Originariamente venne impostata come HMS \"Elephant\" (61).\nCostruzione e modifiche.\nLa \"Hermes\" \u00e8 stata impostata a Barrow-in-Furness dalla Vickers-Armstrong nel corso della seconda guerra mondiale, con il nome originario di \"Elephant\". Con la fine della guerra la costruzione venne sospesa, ma venne ripresa nel 1952 per liberare lo scivolo, e lo scafo venne quindi varato il 16 febbraio 1953. Completata come \"Hermes \"nel 1959 dopo essere rimasta incompiuta fino al 1957, entr\u00f2 in servizio con varie modifiche tra cui un grosso radar da ricerca tridimensionale modello \"Type 984\".\nLa nave, completata con \"ponte angolato\" e catapulte a vapore \u00e8 stata riconvertita in \"commando carrier\" nel 1973, poi in \"ASW carrier\" nel 1976 e poi in una \"V/STOL carrier\" nel 1981 (con \"ski-jump\").\nVita operativa nella Royal Navy.\nNel 1966 la nave era ritenuta un surplus alle esigenze operative della Royal Navy ed era stata offerta alla Royal Australian Navy per sostituire la portaerei HMAS \"Melbourne\". Nel 1968 la \"Hermes\" prese parte ad esercitazioni combinate con la \"Royal Australian Navy\" in cui la portaerei venne visitata da ufficiali della \"Royal Australian Navy\" e da esponenti del governo australiano, mentre Skyhawk e Tracker dell'Aviazione navale Australiana effettuarono una serie di appontaggi e decolli a bordo della nave. L'offerta \u00e8 stata declinata a causa degli alti costi operativi della nave.\nServizio nell'Oceano Indiano.\nLa HMS \"Hermes\" ha fatto parte del gruppo di quattro portaerei d'attacco nell'Oceano Indiano fino al 1970 ed era in predicato di far parte della costituenda forza internazionale che avrebbe dovuto riaprire con la forza gli stretti di Tiran, bloccati dagli egiziani nei confronti degli israeliani nel maggio 1967, ma la cosa non ebbe seguito.\nForza aerea.\nConfigurazione finale del gruppo aereo CATOBAR nel periodo 1968-1970\nLa nave venne sottoposta a lavori a Devonport nel 1980, durati fino a giugno 1981, con modifiche al ponte di volo che venne dotato di uno sky jump da 12\u00b0 per il supporto per le operazioni di volo dei Sea Harrier.\nNuova configurazione del gruppo aereo:\nGuerra delle Falkland.\nLa nave nel 1982 era in procinto di essere radiata ed erano state avviate trattative di vendita con l'India, ma il 2 aprile 1982 l'Argentina occup\u00f2 le isole Falkland e la \"Hermes\" fu il fulcro della forza navale inglese impegnata nella riconquista delle isole Falkland. Come ammiraglia della squadra, ed essendo il bersaglio pi\u00f9 grosso, fu tenuta lontana dagli attacchi aerei argentini. Nell'occasione era equipaggiata dapprima con 12 Sea Harrier FRS.1 e 18 elicotteri Sea King; con l'arrivo dei rinforzi mentre la nave era gi\u00e0 in zona di operazioni il gruppo aereo contava 16 Sea Harrier FRS.1 del 800 NAS e 10 Harrier GR.3 dello Squadron 1 RAF, e 10 elicotteri Sea King (826 NAS - 5 Sea King HAS.5 antisommergibile, 846 NAS - 5 Sea King HC.4 per operazioni di commando). Dopo la guerra ed un periodo di quattro mesi in cantiere per lavori, la nave rientr\u00f2 in servizio nel novembre 1982 per essere utilizzata durante esercitazioni NATO nel Mediterraneo e in Atlantico Settentrionale come nave comando. Nel 1983 venne riconvertita al ruolo di portaerei d'attacco, imbarcando di nuovo una componente mista di Sea Harrier e Harrier GR.3, prendendo parte nell'autunno del 1983 alla sua ultima esercitazione, al termine della quale rientr\u00f2 in cantiere per ordinaria manutenzione. Ritirata dal servizio attivo nel febbraio 1984 la \"Hermes\" and\u00f2 in disarmo il 12 aprile 1984.\nNel 1983 la nave era stata offerta nuovamente all'Australia insieme ad una squadriglia di Harrier, in quanto il 5 febbraio 1982 la Marina Australiana dopo mesi di trattative aveva accettato la proposta della Gran Bretagna per la vendita della \"Invincible\" al costo di 175 milioni di sterline, per sostituire la \"Melbourne\", ma con lo scoppio del conflitto con l'Argentina la Royal Navy invi\u00f2 nell'Atlantico meridionale la HMS \"Hermes\" e la HMS \"Invincible\" nella zona delle operazioni militari e terminato il conflitto, nel luglio 1982 il governo britannico decise di mantenere in servizio la \"Invincible\", offrendo in cambio nel 1983 la portaerei HMS \"Hermes\"; il nuovo governo australiano presieduto dal laburista Bob Hawke, che era succeduto al governo del liberale Fraser per\u00f2 declin\u00f2 l'offerta.\nServizio nella marina indiana.\nLa nave venne radiata dalla Royal Navy nel 1985 e vennero riavviate le trattative di vendita con l'India, cui venne venduta nell'aprile 1986. Nella Indian Navy venne ribattezzata INS \"Viraat\" (\"Gigante\") e, pi\u00f9 volte riammodernata, \u00e8 rimasta in servizio fino al 2016; il suo gruppo aereo composto da Sea Harrier FRS.51 ed elicotteri Sea King e Chetak \u00e8 diventato sempre pi\u00f9 difficile da mantenere data la indisponibilit\u00e0 dei ricambi per gli Harrier, tanto che la nave era stata soprannominata \"one-Harrier carrier\"; dopo 57 anni di operazioni, un record mondiale tra le portaerei che ha superato anche la , la nave \u00e8 salpata a fine gennaio 2016 da Mumbai a Visakhapatnam nello stato indiano dello Andhra Pradesh per partecipare ad una rivista navale, imbarcando per l'ultima volta un gruppo aereo di 6 Harrier, 4 Chetak e 6 Sea King.\nIl 25 agosto 2020 \u00e8 stata annunciata la vendita per demolizione della INS \"Viraat\".\nL'unit\u00e0 \u00e8 stata demolita ad Alang nello stato indiano del Gujarat nel 2021."}
{"id": "2015611", "revid": "30610", "url": "https://it.wikipedia.org/wiki?curid=2015611", "title": "Sietch", "text": ""}
{"id": "2015613", "revid": "72396", "url": "https://it.wikipedia.org/wiki?curid=2015613", "title": "Cast (gruppo musicale messicano)", "text": "I Cast sono un gruppo musicale neoprogressive messicano, attivo dal 1978.\nIl loro stile ricorda molto i Genesis, soprattutto grazie al massiccio uso di tastiere. La band tiene annualmente un festival progressive chiamato Baja Prog, nella Bassa California, al quale partecipano formazioni di tutto il mondo."}
{"id": "2015616", "revid": "1543377", "url": "https://it.wikipedia.org/wiki?curid=2015616", "title": "Legge delle aree", "text": "La legge delle aree \u00e8 una legge di fluidodinamica valida per flussi quasi-unidimensionali stazionari isentropici, che pone in relazione le aree di due sezioni trasversali di un tubo di flusso ed i numeri di Mach medi sulle medesime sezioni.\nSi ricava ricordando l'espressione della portata in massa per un flusso stazionario, dove cio\u00e8 la variazione nel tempo delle variabili \u00e8 trascurabile:\nessendo \"m\" la massa (il punto indica la derivazione rispetto al tempo di tale quantit\u00e0), \"\u03c1\" la densit\u00e0, \"u\" la velocit\u00e0 assiale ed \"A\" l'area della sezione (che pu\u00f2 essere variabile con \"x\" ascissa dell'asse del condotto). I pedici indicano che le quantit\u00e0 appartengono a due diverse sezioni.\n\u00c8 possibile riscrivere la precedente equazione nella forma:\ne dalla definizione di numero di Mach (Ma = \"u\"/\"a\", dove \"a\" rappresenta la velocit\u00e0 del suono):\nla quale pone gi\u00e0 in relazione le sezioni con i numeri di Mach relativi ad esse, ma permangono anche densit\u00e0 e velocit\u00e0 del suono. Ricordando che, grazie al fatto che il flusso \u00e8 isentropico, le grandezze di ristagno (o totali) restano costanti, cio\u00e8:\ndove con \"\u03b4\" di \u00e8 indicato (\"\u03b3\" \u2212 1)/2 e con \"\u03b3\" il rapporto tra i calori specifici a pressione e a volume costante; si possono ora sostituire alle grandezze statiche, le grandezze totali:\ned infine:\nche rappresenta appunto la formulazione matematica della legge delle aree."}
{"id": "2015625", "revid": "188323", "url": "https://it.wikipedia.org/wiki?curid=2015625", "title": "Honda NSR 50", "text": ""}
{"id": "2015627", "revid": "287204", "url": "https://it.wikipedia.org/wiki?curid=2015627", "title": "Honda NSR 75", "text": ""}
{"id": "2015628", "revid": "188323", "url": "https://it.wikipedia.org/wiki?curid=2015628", "title": "Honda NSR 150", "text": ""}
{"id": "2015629", "revid": "1543377", "url": "https://it.wikipedia.org/wiki?curid=2015629", "title": "Sako TRG", "text": "I Sako TRG sono dei fucili di precisione sviluppati dall'azienda di armi da fuoco finlandese Sako di Riihim\u00e4ki.\nIl Sako TRG-22 \u00e8 progettato di base per sparare munizioni .308 Winchester, mentre il Sako TRG-42 \u00e8 stato progettato per sparare munizioni pi\u00f9 potenti ovvero le .300 Winchester Magnum e le .338 Lapua Magnum e quindi ha una canna di serie pi\u00f9 grande. I fucili sono disponibili con colorazioni verde oliva, tan, terra scura o nero, e sono disponibili anche con un calcio pieghevole.\nPer ridurre rinculo, sobbalzo e fiammata, sono normalmente montati dei freni di bocca. Generalmente i TRG sono equipaggiati con dei mirini telescopici Carl Zeiss o Schmidt &amp; Bender, con potenza fissa di ingrandimento o con ingrandimento variabile; vari altri tipi di mirini telescopici possono essere utilizzati se l'operatore vuole maggiore flessibilit\u00e0 per sparare a diversi livelli, o quando \u00e8 richiesto un ampio campo visivo.\nStoria.\nNel 1989 la Sako Ltd. ha introdotto il fucile di precisione TRG-21 come un modello di fucile da cecchino camerato per la cartuccia .308 Winchester. Una variante del TRG pi\u00f9 orientata alla caccia \u00e8 stata successivamente introdotta come TRG-S M995: questa utilizza lo stesso castello (ad azione corta) e otturatore del TRG-21, con l'eccezione che il castello \u00e8 aperto superiormente piuttosto che possedere una feritoia di espulsione della cartuccia sul lato destro come invece nel TRG-21. Successivamente, un secondo fucile da cecchino con la camera di cartuccia pi\u00f9 lunga di 20 millimetri \u00e8 stato prodotto come TRG-41, al fine di sfruttare la cartuccia Lapua Magnum .338. Allo stesso modo, una variante da caccia di questo modello, sempre utilizzando lo stesso otturatore e con il castello aperto in alto, \u00e8 stato presentato come il TRG-S M995 Mag in calibri magnum fino a .338 Lapua Magnum.\nIl TRG-21 \u00e8 stato progettato a seguito di uno studio approfondito delle esigenze del tiratore scelto. Con l'introduzione del TRG bolt-action, la Sako si allontan\u00f2 dal sistema Mauser a doppia azione, favorito in passato, in favore di un sistema ad azione singola con un otturatore simmetrico a tre alette da 19\u00a0mm di diametro, con la visualizzazione di una superficie di bloccaggio da 75\u00a0mm\u00b2. L'evoluzione di questo progetto continua ancora oggi e pu\u00f2 essere trovata nei pi\u00f9 recenti fucili da caccia prodotti dalla Sako, il Sako 75 e il Sako 85.\nPer rendere il sistema TRG pi\u00f9 adatto per l'uso militare, la Sako ha aggiornato e migliorato il design del TRG-21/41 alla fine del 1990; sono stati inoltre migliorati alcuni accessori TRG come il freno di bocca e il bipiede. Intorno al 2011 un venditore americano di armi Sako ha commissionato una speciale produzione limitata di TRG-22, fucili progettati per la cartuccia .260 Remington, e ha iniziato a vendere queste armi a partire da maggio 2011.\nSako non ha mai del tutto dimenticato le origini del sistema TRG, e gli accessori come il mirino metallico consentono al TRG di essere utilizzato anche dai \"non militari\".\nDettagli di progettazione.\nIl sistema TRG \u00e8 quasi l'unico ad essere progettato fin dall'origine come fucile da cecchino, piuttosto che come una versione adattata allo scopo di un fucile polivalente gi\u00e0 esistente. I fucili possono avere una finitura opaca fosfatata o manganese.\nCaratteristiche.\nIl cuore del TRG \u00e8 un sistema castello - canna forgiati a freddo: entrambi forniscono la massima resistenza al peso minimo, con ottima resistenza all'usura. L'otturatore di \"resistenza libera\" ha tre alette massicce e richiede una rotazione di 60 gradi e 98 millimetri. Il manubrio \u00e8 di lunghezza appropriata e mette in mostra una grande manopola bulbosa sintetica che fornisce una presa stabile e sicura.\nSulla parte superiore del castello sono posizionati dei binari con fori con forma di connessione per il fissaggio di diversi tipi di mirini, ottici o elettro-ottici.\nCanna.\nLa canna dei TRG \u00e8 ottenuta per martellatura a freddo i materiali utilizzati per realizzarle sono due : cromo molibdeno e acciaio inox.\nLe cartucce .260 Remington, .308 Winchester, .300 Winchester Magnum e .338 Lapua Magnum sono utilizzabili con canne di lunghezza comune per i fucili da cecchino e relativamente brevi (510 millimetri). Per utilizzare i .260 Remington si utilizza un non-tradizionale 203 millimetri (1/8 pollici) che possiede il tasso di torsione destra ottimizzato per stabilizzare pi\u00f9 lungo.\nIl TRG-22 pu\u00f2 essere ordinato \"bombato\" per la cartuccia .260 Remington a partire dal maggio 2011. L'introduzione del .260 Remington (6.5x51 mm) non introduce grandi cambiamenti tecnici per il sistema TRG in quanto il .260 Remington ha essenzialmente un collo lungo 6,5\u00a0mm, variante della cartuccia .308 Winchester (7.62x51 mm), il che significa che queste cartucce possono essere utilizzate in fucili a camera unica che richiedono diversi tipi di canna.\nCalcio.\nIl design del calcio dei TRG \u00e8 adeguato ai requisiti dello sniping, e progettato per essere conforme alle normative sia dell'UIT che del CISM; la Sako lo propone nei colori nero, verde, deserto, marrone chiaro o scuro.\nNel 2011 la Sako ha anche iniziato ad offrire scorte in vari stili di mimetizzazione digitale. La base dell'ergonomico ForeStock \u00e8 in alluminio e poliuretano e comprende una slitta che serve come punto di attacco per un bipiede. Il calciolo in poliuretano, con la sua impugnatura a pistola e scheletro in alluminio integrato per aggiungere forza, \u00e8 progettato per i tiratori destri e mancini. La parte posteriore della cassa possiede una serie di piastre distanziatrici e l'angolo per regolare la lunghezza di tiro e di curvatura che possono essere adattati per il tiratore individuale.\nLa Sako fabbric\u00f2 dei modelli di TRG con optional all'avanguardia e modernizzando il sistema del vecchio modello con calcio pieghevole. Il calcio \u00e8 di 0,5\u00a0kg (1.1\u00a0lb) pi\u00f9 pesante del verde non-pieghevole, ma al contrario dei vecchi modelli si piega a sinistra e si blocca in posizione. Una volta piegato, il fucile diventa da 250\u00a0mm.\nLe parti in acciaio del calcio pieghevole sono in manganese fosfatato e le parti in poliuretano sono color oliva, marrone, grigiastro o deserto.\nLa parte posteriore del calciolo \u00e8 regolabile in lunghezza di tiro e di altezza, e queste opzioni di regolazione consentono ai tiratori di varie forme fisiche e dimensioni di adattare il calcio pieghevole TRG alle loro preferenze personali."}
{"id": "2015631", "revid": "287204", "url": "https://it.wikipedia.org/wiki?curid=2015631", "title": "Honda NSR 150 SP", "text": ""}
{"id": "2015632", "revid": "6923", "url": "https://it.wikipedia.org/wiki?curid=2015632", "title": "Honda NSR 250", "text": ""}
{"id": "2015633", "revid": "93556", "url": "https://it.wikipedia.org/wiki?curid=2015633", "title": "Coppa Italia 1984-1985 (pallavolo maschile)", "text": "La Coppa Italia di pallavolo maschile 1984-85 fu la 7\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte le trentasei squadre di Serie A1 e A2. Si disput\u00f2 un preliminare con trentadue squadre suddivise in otto gironi da quattro squadre. Le otto vincitrici disputarono i quarti di finale, e le quattro rimaste sfidarono le quattro finaliste dell'edizione 1983-84 nelle semifinali.\nLe vincitrici delle semifinali disputarono il girone finale a Chieti, tra il 7 e il 9 giugno 1985; vincitrice risult\u00f2 essere la Panini Modena.\nSquadra vincitrice.\nPallavolo Modena\nTerzo titolo"}
{"id": "2015641", "revid": "1573940", "url": "https://it.wikipedia.org/wiki?curid=2015641", "title": "Esercito del Sacro Jihad", "text": "L'Esercito del Sacro Jihad o - assai impropriamente - Esercito della Guerra Santa (Jaysh al-Jihad al-Muqaddas) - \u00e8 stato un gruppo paramilitare palestinese impegnato nella Guerra arabo-israeliana del 1948. Gli storici lo descrivono come l'esercito \"personale\" della famiglia al-Husayni.\n\u02bfAbd al-Q\u0101dir al-Husayn\u012b arriv\u00f2 nel settore di Gerusalemme nel dicembre 1947 con circa un centinaio di uomini. Stabil\u00ec il proprio Quartier Generale a Bir Zeit e cominci\u00f2 a reclutare volontari per organizzare l'assedio di Gerusalemme attaccando i convogli ebraici che portavano rifornimenti alla Citt\u00e0 Santa. Con un migliaio di uomini, Hasan Salama assunse la responsabilit\u00e0 delle operazioni nei settori di Lidda e Ramla, all'imbocco della strada Tel-Aviv-Gerusalemme.\nDopo la morte di \u02bfAbd al-Q\u0101dir al-Husayn\u012b l'8 aprile 1948, il \"Hajji\" Amin al-Husayni affid\u00f2 il suo comando a Emil Ghuri"}
{"id": "2015642", "revid": "585241", "url": "https://it.wikipedia.org/wiki?curid=2015642", "title": "Brigata Garibaldi &quot;Francesco Innamorati&quot;", "text": "La Brigata Garibaldi \"Francesco Innamorati\" fu una formazione partigiana operante nei dintorni di Perugia tra il novembre del 1943 e il marzo del 1944, inquadrata nelle Brigate Garibaldi.\nLa nascita del movimento partigiano a Perugia.\nLa volont\u00e0 di organizzare un movimento partigiano per la lotta armata contro i nazifascisti, sull'esempio delle bande nate nel resto dell'Umbria lungo tutta la dorsale appenninica, \u00e8 nella zona di Perugia per lungo tempo frustrata dalla situazione politica locale, caratterizzata una scarsa unit\u00e0 di vedute delle forze antifasciste locali, dove a lungo tende a prevalere una linea attendista, e una presenza del potere fascista repubblicano ben radicata e organizzata, essendo la citt\u00e0 capoluogo di regione e sede del prefetto, Armando Rocchi.\nUn gruppo di giovani cresciuti alla scuola di Aldo Capitini, tra i quali Riccardo Tenerini, e avvicinatosi poi alle posizioni del PCI, decide di salire in montagna nell'autunno del 1944, installandosi sul Monte Malbe, a ovest di Perugia. I primi mesi della formazione sono difficili, causa la scarsit\u00e0 di uomini, equipaggiamenti ed esperienza militare di guerriglia, nonch\u00e9 contrasti con la stessa dirigenza clandestina del PCI perugino.\nLo spostamento a Deruta e lo sbandamento.\nA inizio di gennaio del 1944, i partigiani di spostano a sud-est di Perugia, nelle campagne e sui colli della piana del Tevere, tra Deruta e Torgiano. La formazione assume il nome di Brigata Francesco Innamorati, in onore del dirigente comunista folignate Francesco Innamorati, caduto il 4 gennaio del 1944 durante un'azione tedesca contro la 4\u00aa Brigata Garibaldi. Arriva a contare circa 150 uomini, e moltiplica le azioni di distribuzione degli ammassi alla popolazione civile e le azioni di sabotaggio.\nSi trova a operare a contatto con una piccola formazione di Giustizia e Libert\u00e0, la Brigata Leoni, operante anch'essa nei dintorni di Deruta.\nA seguito di un'azione della Brigata Leoni, il 6 marzo 1944 la zona \u00e8 rastrellata dalle truppe tedesche. La Brigata Innamorati e la Brigata Leoni riescono a sganciarsi evitando grosse perdite, ma sono costrette allo sbandamento.\nTra i partigiani catturati vi \u00e8 lo studente azionista Mario Grecchi, gravemente ferito, curato e fucilato alcuni giorni dopo, decorato poi con la Medaglia d'oro al valor militare.\nDiversi membri della Brigata confluiscono in altre formazioni partigiane, come Dario Taba \"Libero\", che diventa commissario politico della Brigata San Faustino - Proletaria d'urto.\nNei giorni immediatamente anteriori alla liberazione di Perugia, molti giovani antifascisti e reduci della Brigata Innamorati e della Brigata Leoni costituiscono la Brigata Mario Grecchi, che opera in citt\u00e0 fino all'arrivo delle truppe alleate, il 20 giugno del 1944."}
{"id": "2015646", "revid": "93556", "url": "https://it.wikipedia.org/wiki?curid=2015646", "title": "Coppa Italia 1985-1986 (pallavolo maschile)", "text": "La Coppa Italia di pallavolo maschile 1985-86 fu l'8\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte le trentasei squadre di Serie A1 e A2. Si disput\u00f2 un preliminare con trenta squadre suddivise in sei gironi da quattro squadre e in due gironi da tre. Le squadre si ridussero a due nei turni successivi, che videro partecipare anche le formazioni di A1 che non avevano giocato la prima fase.\nLe vincitrici delle semifinali, oltre alla Panini Modena e alla Tartarini Bologna finaliste dei \"play-off\" scudetto e ammesse di diritto, disputarono il girone finale ad Arona, tra il 6 e l'8 giugno 1986; vincitrice risult\u00f2 essere la Panini Modena.\nSquadra vincitrice.\nPallavolo Modena\nQuarto titolo"}
{"id": "2015647", "revid": "125835600", "url": "https://it.wikipedia.org/wiki?curid=2015647", "title": "Regno di Iberia", "text": "L'Iberia (; ; ), anche conosciuta come Iveria (\u10d8\u10d5\u10d4\u10e0\u10d8\u10d0), era il nome dato dagli antichi Greci e Romani all'antico regno georgiano di Cartalia (IV secolo a.C.-V secolo) corrispondente all'incirca alle parti orientali e meridionali dell'odierna Georgia.\nViene anche chiamata Iberia Caucasica (o Iberia Orientale) per distinguerla dalla penisola iberica (Spagna e Portogallo).\nStoria.\nLe prime civilt\u00e0.\nL'area fu abitata nei primi tempi da alcune trib\u00f9, collettivamente chiamate Iberiani dagli storici antichi. Gli indigeni chiamavano il loro paese Kartli in onore di un loro mitico capo trib\u00f9, Kartlos.\nI Moschi, menzionati da vari storici classici, e i loro possibili discendenti, i Sasperi (menzionati da Erodoto), potrebbero aver giocato un ruolo cruciale nella consolidazione delle trib\u00f9 indigene. I Moschi si erano mossi lentamente a nordest fondando insediamenti mentre viaggiavano. Il pi\u00f9 importante di questi era Mtskheta, la futura capitale del regno Iberico. La trib\u00f9 Mtskheta venne in seguito governata da un capo localmente conosciuto come \"mamasakhlisi\" (\u201cil padre di famiglia\u201d in Georgiano).\nLa fonte medievale Georgiana \"Moktsevai Kartlisai\" (\u201cConversione di Kartli\u201d) parla di Azo e della sua gente, che proveniva da Arian-Kartli - l'antica patria dei proto-Iberici, che fu sotto controllo persiano fino alla caduta dell'Impero persiano - per insediarsi nel sito dove sarebbe stata poi fondata Mtskheta. Un'altra fonte Georgiana \"Kartlis Tskhovreba\" (\u201cStoria di Kartli\u201d) sostiene che Azo sarebbe stato un ufficiale di Alessandro Magno, che conquist\u00f2 la zona, fino a quando non venne sconfitto alla fine del IV secolo a.C. dal Principe Farnabazo I, che era a quei tempi il capo di una trib\u00f9 locale.\nLa storia dell'invasione del Kartli da parte di Alessandro, anche se interamente fittizia, riflette la nascita della monarchia Georgiana nel periodo ellenistico e il desiderio dei successivi letterati Georgiani di collegare questo evento alle conquiste del grande imperatore macedone.\nPharnavaz I e i suoi discendenti.\nPharnavaz, vittorioso nella lotta per il potere, divenne il primo re di Iberia (ca. 302 a.C.-ca. 237 a.C.). Respingendo un'invasione, conquist\u00f2 le zone limitrofe, inclusa una parte significativa dello stato georgiano occidentale di Colchide (localmente conosciuto come Egrisi), e sembra che avesse ottenuto il riconoscimento del nuovo stato dai Seleucidi di Siria. Pharnavaz riform\u00f2 la lingua scritta georgiana, e cre\u00f2 un nuovo sistema di amministrazione, suddividendo il paese in alcune province chiamate \"saeristavo\". I suoi successori riuscirono a ottenere il controllo delle gole del Caucaso, tra cui la pi\u00f9 importante era il Daryal (o Porte Iberiche).\nA questo periodo di splendore e di prosperit\u00e0 segu\u00ec tuttavia un periodo di guerre continue in cui l'Iberia fu costretta a difendersi da numerose invasioni. L'Iberia cedette alcune delle sue province meridionali all'Armenia, e i Colchiani secedettero dall'Iberia formando principati separati (\"sceptuchoi\"). Alla fine del II secolo a.C., il re Pharnavazide Farnadjom venne deposto dai suoi sudditi e la corona venne offerta al principe Armeno Arshak che sal\u00ec al trono iberiano nel 93 a.C., dando cos\u00ec inizio alla dinastia dei Arshakidi.\nPeriodo romano.\nI suoi legami con l'Armenia portarono il paese a essere invaso (65 a.C.) dai Romani comandati dal generale Gneo Pompeo Magno, che era in guerra con Mitridate VI del Ponto, e l'Armenia; ma Roma decise di non annettere l'Iberia. 19 anni dopo, i Romani, guidati dal luogotenente di Marco Antonio, Publio Canidio Crasso, di nuovo marciarono (36 a.C.) in Iberia costringendo il Re Pharnavaz II a unirsi alla loro campagna contro l'Albania.\nMentre l'altro regno Georgiano di Colchide divenne provincia romana, l'Iberia accett\u00f2 la protezione Imperiale di Roma. Un'iscrizione sulla pietra rinvenuta a Mtskheta sostiene che il re del I secolo Mihdrat I (58-106) era \"amico dei Cesari\" e il re \"dei Romani adorava gli Iberiani.\" L'Imperatore Vespasiano fortific\u00f2 l'antico sito Mtskheta di Arzami per i re iberiani nel 75.\nNei successivi due secoli i Romani continuarono a esercitare un'influenza sull'area, ma a partire dal regno di Re Pharsman II (116 \u2013 132) l'Iberia riottenne un po' del suo antico potere. Le relazioni tra l'Imperatore romano Adriano e Pharsman II erano tese, anche se Adriano cerc\u00f2 di pacificarsi con Pharsman. Tuttavia, fu solo sotto il successore di Adriano Antonino Pio che le relazioni migliorarono al punto che si dice che Pharsman abbia addirittura visitato Roma, dove, secondo Dione Cassio, venne eretta una statua in suo onore. In questo periodo le relazioni con Roma mutarono con Roma che li riconosceva come alleati invece che come stato sottomesso a loro, una situazione politica che non mut\u00f2 col tempo, nonostante le ostilit\u00e0 dell'Impero con i Parti.\nTerritorio conteso tra Roma/Bisanzio e la Persia.\nDecisiva per la storia futura dell'Iberia fu la fondazione dell'Impero sasanide nel 224. Rimpiazzando il debole regno dei Parti con uno stato forte e centralizzato, cambi\u00f2 l'orientazione politica dell'Iberia sottraendola dall'influenza di Roma. L'Iberia divenne tributario dei Sasanidi sotto il regno di Sapore I (241-272). Le relazioni tra i due stati all'inizio sembrano siano stati amichevoli, in quanto l'Iberia fu alleata dei Sasanidi nelle loro guerre contro Roma, e il re d'Iberia Amazasp III (260-265) venne considerato un alto dignitario del regno sasanide, non un vassallo che era stato sottomesso con la forza delle armi. Ma le tendenze aggressive dei Sasanidi erano evidenti nella loro propagazione del Zoroastrismo, che si diffuse in Iberia tra il 260 e il 290. Tuttavia, nella Pace di Nisibis (298) mentre Roma riconobbe il loro regno sull'area, riconobbe Mirian III, il primo della dinastia cosroide, come Re di Iberia. La predominanza romana si dimostr\u00f2 cruciale, in quanto il re Mirian III e i nobili si convertirono al Cristianesimo intorno al 317. In gran parte del merito di aver diffuso il cristianesimo in Iberia va alla donna cappadoce Santa Nino, che dal 303 aveva predicato il Cristianesimo in Iberia.\nLa religione divenne un forte legame tra Georgia e Roma (e poi Bisanzio) e ebbe un grande impatto sulla cultura e sulla societ\u00e0 iberiana. Tuttavia, in seguito alla pace stipulata fra l'imperatore Gioviano e l'imperatore sasanide Sapore II nel 363, Roma cedette il controllo dell'Iberia alla Persia, e il Re Varaz-Bakur I (Asphagur) (363-365) divenne un vassallo persiano, esito confermato poi dalla pace di Acilisene nel 387. Anche se Pharsman IV (406-409) preserv\u00f2 l'autonomia del suo paese e cess\u00f2 di pagare tributi alla Persia, la Persia prevalse, e i re Sasanidi iniziarono a assumere un vicer\u00e9 (\"pitiaxae\"/\"bidaxae\") per tenere sotto controllo i loro vassalli. I re Sasanidi tentarono di diffondere gli insegnamenti di Zoroastro in Iberia, e a partire dalla met\u00e0 del V secolo il Zoroastrismo era diventata la seconda religione ufficiale nella Georgia orientale insieme al Cristianesimo. Tuttavia, i tentativi di convertire al zoroastrismo la gente comune georgiana non ebbero molto successo.\nSotto il regno di Vakhtang I (447-502) l'Iberia attravers\u00f2 un breve periodo di relativa ripresa. Formalmente vassallo dei Persiani, rese sicuri i confini al nord sottomettendo i montanari caucasici, e conquist\u00f2 la Georgia dell'ovest e del sud. Istitu\u00ec un autocefalo patriarcato a Mtskheta, e rese Tbilisi capitale del regno. Nel 482 condusse una rivolta contro la Persia e inizi\u00f2 una disperata guerra per l'indipendenza che dur\u00f2 vent'anni. Non riusc\u00ec a ottenere aiuti dai Bizantini e venne alla fine sconfitto, morendo in battaglia nel 502.\nCaduta del regno.\nLe continue guerre tra Bisanzio e Persia per la supremazia nel Caucaso, e la successiva insurrezione fallimentare (523) dei Georgiani sotto il regno di Gurgen ebbe tragiche conseguenze per il paese. Da l\u00ec in avanti, il re di Iberia ebbe solo potere nominale, mentre il paese era governato effettivamente dai Persiani. Nel 580, Ormisda IV (578-590) abol\u00ec la monarchia in seguito alla morte del re Bakur III, e l'Iberia divenne una provincia persiana governata da un \"marzpan\" (governatore). I nobili georgiani esortarono l'imperatore bizantino Maurizio a ricreare il regno di Iberia nel 582, ma nel 591 Bisanzio e Persia si misero d'accordo per spartirsi l'Iberia, con Tbilisi che fin\u00ec in mani persiane mentre Mtskheta and\u00f2 ai Bizantini.\nAll'inizio del VII secolo la tregua tra Bisanzio e la Persia termin\u00f2. Il principe iberiano Stephanoz I (ca. 590-627), decise nel 607 di unire le forze con la Persia in modo da riunificare l'Iberia, un obiettivo che sembra aver raggiunto. Ma la controffensiva dell'Imperatore Eraclio nel 627 e 628 vinse i Georgiani e i Persiani e assicur\u00f2 ai Bizantini il controllo della Georgia fino all'invasione del Caucaso degli Arabi.\nPeriodo arabo.\nGli Arabi musulmani raggiunsero l'Iberia intorno al 645 e costrinsero il suo eristavi, (principe), Stephanoz II (637-ca. 650), a riconoscere il Califfo come suo sovrano. L'Iberia divenne quindi uno Stato tributario e un emiro arabo venne installato a Tbilisi intorno al 653. All'inizio del IX secolo, l'eristavi Ashot I (813-830) della nuova dinastia dei Bagration, dalla sua base nella Georgia sudoccidentale, approfitt\u00f2 dell'indebolimento della dominazione araba autoproclamandosi principe ereditario (\"kouropalates\") di Iberia. Un suo successore, Adarnase II di Tao, formalmente vassallo di Bisanzio, fu incoronato \u201cre dei Georgiani\u201d nell'888. Il suo discendente Bagrat III (975-1014), riunific\u00f2 la Georgia conquistando tutti i vari stati georgiani.\nIberici occidentali e orientali.\nIl fatto che anche gli antichi abitanti della penisola Iberica si chiamassero Iberici (Iberici 'Occidentali' per distinguerli da quelli del Caucaso), ha portato alcuni a supporre che ci sia una parentela etnogenetica tra Iberici occidentali e gli abitanti dell'Iberia caucasica (chiamati Iberici orientali).\nCi\u00f2 \u00e8 stato sostenuto da vari studiosi antichi e medievali. La teoria sembra essere stata popolare nella Georgia medievale. Il prominente scrittore religioso georgiano Giorgi Mthatzmindeli (Giorgio di Mt Athos) (1009-1065) scrive che alcuni nobili georgiani volevano fare un viaggio nella penisola Iberica per andare a trovare i locali \u201c\"Georgiani dell'Ovest\"\u201d."}
{"id": "2015649", "revid": "124735237", "url": "https://it.wikipedia.org/wiki?curid=2015649", "title": "Partito Francista", "text": "Il Partito Francista (\"Parti franciste\") \u00e8 stato un partito francese fascista e antisemita creato da Marcel Bucard nel settembre 1933 da una scissione del Movimento Sociale Rivoluzionario facente capo al quotidiano \"Le Francisme\". Il Partito Francista ha raggiunto l'adesione di persone, ed \u00e8 stato finanziato dal dittatore italiano Benito Mussolini. I suoi membri sono stati chiamati i francisti o camicie blu, e hanno adottato il saluto romano (un carattere paramilitare gi\u00e0 usato dalla Solidarit\u00e9 fran\u00e7aise di Fran\u00e7ois Coty).\nIl Movimento ha preso parte alle violente manifestazioni di Parigi del 6 febbraio 1934, durante il quale l'intera estrema destra (dall'Action fran\u00e7aise alla Croix-de-Feu) hanno protestato sulle implicazioni dell\"'Affaire Stavisky\" e, tentato di rovesciare il governo di \u00c9douard Daladier. Essa ha assorbito la Solidarit\u00e9 fran\u00e7aise dopo la morte di Coty in quello stesso anno.\nTutti i movimenti partecipanti a questa rivolta sono stati dichiarati fuorilegge nel 1936, quando il governo del Fronte Popolare guidato da L\u00e9on Blum ha varato una nuova legislazione in materia. Dopo un tentativo fallito nel 1938, il movimento \u00e8 stato rifondato nel 1941 come partito (Partito Francista), dopo che la Francia \u00e8 stata sconfitta dalla Germania nazista.\nInsieme con il Partito Popolare Francese di Jacques Doriot e il Raggruppamento Nazional Popolare di Marcel D\u00e9at, i francisti sono stati i principali collaboratori della Francia di Vichy. Il Partito Francista \u00e8 stato vietato alla fine della seconda guerra mondiale, ed i suoi aderenti puniti come traditori."}
{"id": "2015652", "revid": "93436", "url": "https://it.wikipedia.org/wiki?curid=2015652", "title": "Goar", "text": "Guid\u00f2 il suo popolo oltre il Reno durante l'invasione della Gallia operata da numerose trib\u00f9 nel 406, per poi unirsi ai romani e giocare un ruolo importante nella politica interna della regione.\nBiografia.\nInvasione della Gallia.\nGoar viene citato la prima volta da con la grafia \"Goare\" in un frammento di Frigerido, riportato da Gregorio di Tours in una descrizione dell'invasione barbara che, il 31 dicembre 406, attravers\u00f2 il Reno ghiacciato, come tramandato da Prospero d'Aquitania Molte trib\u00f9 fecero parte della spedizione, tra cui gli Alani di Goar, un altro gruppo di Alani guidati da Respendial, i Vandali Asdingi di Godigisel, i Vandali Silingi, e molti altri gruppi di Suebi. Non viene detto da dove questi popoli provenissero, nonostante molti storici identificano questi Alani con quelli stanziati da Graziano in Pannonia attorno al 380.\nSecondo Gregorio, i Franchi alleati dei Romani attaccarono gli Asdingi a Magonza, quando questi erano a met\u00e0 della traversata, uccidendo Godigisel, ed erano sul punto di sterminarne la trib\u00f9. A quel punto l'altro re alano, Respendial, arriv\u00f2 a salvare i Vandali sconfiggendo i Franchi, \"nonostante Goar fosse avanzato unendosi ai Romani\". Non \u00e8 chiaro negli scritti di Gregorio se Goar si un\u00ec ai Franchi nel combattere i propri co-invasori; in ogni caso si stabil\u00ec in Gallia mentre Vandali, Suebi e Alani di Respendial proseguirono fino alla Spagna.\nUsurpazione di Giovino.\nGoar appare di nuovo nel 411, quando insieme a Gundahar, re dei Burgundi, appoggi\u00f2 il senatore gallo--romano Giovino quale imperatore romano di Mogontiacum (oggi Magonza) (come descritto da Olimpiodoro di Tebe). In quel periodo un altro usurpatore, Costantino III, veniva assediato ad Arles da un generale di Onorio, il futuro imperatore Costanzo III. I seguaci di Costantino della Gallia settentrionale si unirono a Giovino, contribuendo alla sconfitta di Costantino. Giovino attacc\u00f2 quindi Costantino assieme a \"Burgundi, Alemanni, Franchi, Alani, e a tutto il suo esercito\" (tra cui, presumibilmente, Goar). L'usurpazione di Giovino termin\u00f2 due anni dopo, quando i Visigoti entrarono in Gallia dopo il sacco di Roma effettuato l'anno precedente. Il re visigoto Ataulfo, dopo un periodo di indecisione, si un\u00ec al governo di Onorio di Ravenna sconfiggendo Giovino a Valentia. La risposta di Alani e Burgundi a questa sconfitta non viene descritta.\nAssedio di Bazas.\nDopo aver sconfitto Giovino, i Visigoti riaprirono il conflitto con Onorio; questa lotta culmin\u00f2 con l'assedio di Bazas del 414. Secondo Paolino di Pella, che si trovava tra gli assediati, i Visigoti erano supportati da un gruppo di Alani (il cui re viene descritto ma non citato). Paolin, che aveva in precedenza stabilito un'amicizia con il re alano, lo persuase a dividersi dai Goti unendosi invece ai romani difensori della citt\u00e0. Il leader degli Alani accett\u00f2 la proposta, offrendo moglie e figli ai Romani quali ostaggi. I Visigoti fuggirono da Bazas ritirandosi in Spagna, mentre gli Alani divennero coloni alleati dei romani.\nGli storici sono divisi riguardo al fatto che il re alano non citato da Paolino debba essere identificato con Goar o con altri re che avrebbero accompagnato i Visigoti fin dall'Italia o addirittura da prima. La prima ipotesi implicherebbe che Goar fosse alleato di Ataulfo dopo la sconfitta dei Goti su Giovino; la seconda invece farebbe pensare che in quel periodo esisteva un secondo gruppo di Alani in Gallia, oltre al popolo di Goar.\nRapporti col vescovo Germano d'Auxerre.\nNella sua \"Vita di Germano d'Auxerre\", Costanzo di Lione descrive un confronto tra Germano ed un re degli Alani attorno al 446. A questo re venne ordinato da Ezio di reprimere una rivolta di Bagaudi in Armorica, ma Germano lo persuase a rinunciare agli attacchi. Constanzo cit\u00f2 il nome di questo re come \"Eochar\", ma molti storici lo interpretano come un errore di scrittura per \"Gochar\" (dal momento che il nome di Goar appare in alcune fonti con questa forma). Altri storici contestano questa identificazione, dato che implicherebbe che la carriera di re di Goar sarebbe durata oltre 40 anni.\nInoltre, la \"Chronica Gallica\" dice che un altro capo alano, Sambida, ottenne terre nei pressi di Valentia nel 440, molti anni prima del confronto di Germano con gli Alani. Se si ipotizza che esistesse un solo re alano in Gallia, vorrebbe dire che Goar sarebbe stato sostituito da Sambida prima del 440, e che Sambida abbia poi lasciato il posto a Eochar. Se, d'altro canto, si ipotizzano due regni alani, Eochar potrebbe essere lo stesso Goar, un successore di Goar, o un successore di Sambida.\nLa \"Chronica Gallica\" descrive un'altra assegnazione di terra agli Alani effettuata da Ezio due anni dopo (442), in cui i Romani che occupavano la terra si opposero venendo cacciati con la forza. N\u00e9 il leader di questi Alani n\u00e9 la posizione del terreno vengono citati nella \"Chronica\", ma molti storici associano questo evento con Goar.\nIn ogni caso, gli Alani di Goar sono universalmente identificati con il gruppo di Alani presenti nei pressi di Orl\u00e9ans che aiutarono a respingere l'invasione di Attila del 451, guidati in quel periodo da Sangibano, mettendo fine al regno di Goar, se l'identificazione con Eochar venisse accettata, in un qualche momento tra il 446 ed il 450."}
{"id": "2015653", "revid": "188323", "url": "https://it.wikipedia.org/wiki?curid=2015653", "title": "Ciclistica", "text": ""}
{"id": "2015663", "revid": "767487", "url": "https://it.wikipedia.org/wiki?curid=2015663", "title": "Antoinette Bourignon", "text": "Biografia.\nAntoinette nacque in una facoltosa famiglia cattolica, manifestando fin dalla pi\u00f9 giovane et\u00e0 una forte propensione al misticismo. A venti anni, di fronte alla necessit\u00e0, posta dai genitori, di un matrimonio combinato, prefer\u00ec andarsene di casa, trovando prima accoglienza in un convento e poi, dal 1653 al 1662, lavorando in un orfanotrofio. Determinata a diffondere una propria concezione mistica della religione, si trasfer\u00ec prima a Gand, poi a Malines dove nel 1663 pubblic\u00f2 un libro che raccoglieva le proprie esperienze, \"La Parole de Dieu ou sa vie int\u00e9rieure\", e infine ad Amsterdam, dove incontr\u00f2 Jean de Labadie, Comenius e Anna Maria van Schurman e pubblic\u00f2 nel 1668 \"La vie ext\u00e9rieure\". \nNel 1671, con un gruppo di seguaci, si stabil\u00ec nell'isola di Nordstrand e di qui a Husum, ma l'intolleranza del clero, tanto cattolico che protestante, e delle autorit\u00e0, che le sequestrarono la tipografia con la quale diffondeva i suoi scritti, costrinsero la comunit\u00e0 a migrare nella Frisia orientale, dove fond\u00f2 un ospedale. Durante un viaggio verso Amsterdam, il 30 ottobre 1680, mor\u00ec a Franeker, lasciando un gran numero di seguaci che tuttavia si dispersero in breve tempo. \nI suoi scritti, compresa una biografia con la narrazione delle sue visioni, furono raccolti dal discepolo Pierre Poiret e pubblicati ad Amsterdam nel 1686. Pubblicati anche a Londra nel 1699, si diffusero particolarmente in Scozia, provocando la loro condanna dal clero presbiteriano ma influenzando Andrew Michael Ramsay, massone fondatore del rito scozzese."}
