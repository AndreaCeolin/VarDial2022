{"id": "2142715", "revid": "767487", "url": "https://it.wikipedia.org/wiki?curid=2142715", "title": "Ricatto d'amore", "text": "Ricatto d'amore (\"The Proposal\") \u00e8 una commedia romantica del 2009 diretta da Anne Fletcher ed interpretata da Sandra Bullock e Ryan Reynolds.\nPer questa interpretazione Sandra Bullock \u00e8 stata candidata ai Golden Globe 2010 per la Miglior attrice in un film commedia o musicale.\nTrama.\nMargaret Tate \u00e8 una cinica editrice di nazionalit\u00e0 canadese che lavora a New York insieme al suo assistente Andrew Paxton. Margaret sfrutta il suo assistente in ogni modo umanamente possibile. Tutte le mattine Andrew le porta il caff\u00e8 e risponde alle sue chiamate, mentre lei viene sopportata dai suoi impiegati, che si scambiano per posta interna gli avvistamenti della donna per prepararsi al peggio. Un giorno per\u00f2 Margaret viene informata dal suo capo che dovr\u00e0 lasciare gli Stati Uniti e tornare in Canada perch\u00e9 il suo visto \u00e8 scaduto: per non essere licenziata, la donna allora afferma che sposer\u00e0 Andrew, anche se non \u00e8 vero. Poco dopo questa dichiarazione e dopo che i colleghi di Andrew hanno riso di lui, i due vanno all'ufficio immigrazione, per confermare le nozze. Andrew, inizialmente riluttante, cede al ricatto di Margaret che minaccia di licenziarlo, mentre lui, a sua volta, accetta a condizione che lei, alla fine della farsa, lo nomini redattore e cos\u00ec anche lei accetta.\nA causa di Bob Spolding, un ex-dipendente licenziato da Margaret, i due vengono interrogati e Andrew in particolare \u00e8 minacciato di una multa di dollari e cinque anni di prigione federale se il fidanzamento fosse fatto solo per fare avere la Green Card a Margaret. Dopo l'interrogatorio e l'annuncio di un test di conoscenza reciproco Margaret e Andrew partono per l'Alaska, dove abitano i genitori di lui, per la festa dei novant'anni della nonna paterna.\nArrivati, Margaret conosce la madre di Andrew, Grace, e la nonna Annie. Margaret viene poi portata alla casa dei genitori di Andrew: una volta l\u00ec i due futuri sposi trovano ad accoglierli una festa: sono stati invitati tutti gli amici e i vicini. Dopo uno scontro tra Andrew e il padre durante la festa, Margaret e Andrew, dopo avere inventato il modo in cui lui l'aveva chiesta in sposa, si baciano, per fare contenti tutti i presenti.\nQuella sera Margaret e Andrew sono costretti a dormire insieme, anche se lui dorme per terra, mentre lei nel letto. La mattina dopo Annie e Grace organizzano una piccola sorpresa per Margaret, la portano in un locale dove si esibisce in uno spogliarello Ramone (personaggio che ricorrer\u00e0 pi\u00f9 volte nel corso del film) e la fanno stare sul palco insieme a lui. Dopo essere tornata e aver visto Andrew nervoso per una discussione col padre Margaret viene sorpresa da Kevin, il cane di famiglia, e scappa frettolosa dal bagno, finendo contro Andrew, entrambi nudi. Quella stessa sera Margaret rivela a Andrew alcuni dettagli della sua vita, come l'essere rimasta orfana a 16 anni o il non gradire i fiori in casa perch\u00e9 le ricordano i funerali.\nIl giorno seguente Margaret comincia ad affezionarsi alla famiglia di Andrew. Nel pomeriggio Annie fa indossare l'abito da sposa a Margaret e le propone di celebrare il matrimonio con un giorno di anticipo nel loro granaio; Margaret accetta.\nDopo essere tornata da Andrew Margaret dirotta la barca e gli spiega che lei \u00e8 cos\u00ec perch\u00e9 \u00e8 sola dall'et\u00e0 di 16 anni (cio\u00e8 da quando i suoi genitori sono morti) e per sbaglio cade dalla barca. Non sapendo nuotare viene salvata da Andrew. Dopo essere tornati i due vengono chiamati dal padre di lui che nel frattempo ha chiamato l'uomo che li aveva interrogati all'ufficio immigrazione che propone ai due una soluzione alternativa in cambio della confessione della loro presunta \"messa in scena\": Margaret rientrer\u00e0 in Canada spontaneamente e Andrew non subir\u00e0 alcuna incriminazione legale, il quale per\u00f2 rifiuta fermamente, asserendo di voler sposare Margaret. Dopo questa rocambolesca giornata i due dormono, ma Margaret pensa per tutto il tempo che mentire sia sbagliato.\nIl giorno dopo, durante il matrimonio, Margaret dice la verit\u00e0 a tutte le persone invitate e parte, con l'intenzione di tornare di propria iniziativa in Canada. Andrew cerca di raggiungerla all'aeroporto aiutato da un finto infarto della nonna che fa arrivare un idrovolante dall'ospedale, ma non ci riesce quindi torna a New York, alla ditta. Qui scopre che la donna sta raccogliendo tutti i propri oggetti personali e le rivela di essersi innamorato di lei ed anche Margaret rivela di ricambiarlo, cos\u00ec i due si baciano di fronte a tutti i dipendenti, stavolta di propria volont\u00e0. Poco tempo dopo i due tornano all'ufficio immigrazione, dicendo di essere pronti per i test di conoscenza e per sposarsi, stavolta per davvero.\nProduzione.\nAnche se la maggior parte del film \u00e8 ambientato a Sitka, in Alaska, le riprese in realt\u00e0 hanno avuto luogo nel Massachusetts. Le scene girate nella casa editrice sono state girate a New York.\nDistribuzione.\nIl film \u00e8 uscito nelle sale statunitensi il 12 giugno 2009, mentre in Italia \u00e8 uscito nelle sale cinematografiche il 3 settembre 2009.\nColonna sonora.\nLa colonna sonora di \"Ricatto d'amore\" \u00e8 stata composta da Aaron Zigman, che ha registrato con la Hollywood Studio Symphony al Sony Scoring Stage.\nI titoli di coda sono accompagnati dal brano \"It Takes Two\" del gruppo rap statunitense Rob Base and DJ E-Z Rock, tra l'altro citato da \"Margaret\" (Sandra Bullock), nella scena in camera da letto quando elenca diversi aspetti della sua vita privata, fin a quel momento ancora ignoti al futuro \"marito\".\nEdizioni home video.\nRicatto d'amore \u00e8 uscito in DVD e Blu-ray il 13 ottobre 2009 negli Stati Uniti. Dopo due settimane, aveva venduto 3.314.840 copie di DVD, guadagnando 54.744,965\u00a0000 dollari in vendite. In Italia il DVD \u00e8 stato pubblicato con Panorama il 7 gennaio 2010.\nAccoglienza.\nIncassi.\nNel primo giorno di proiezione, il film ha incassato $, raggiungendo il primo posto al botteghino statunitense, che ha mantenuto anche per il primo fine settimana incassando $. Il film ha incassato in totale $, che lo rende uno dei pi\u00f9 grandi successi al botteghino nella carriera di Sandra Bullock.\nCritica.\nIl film ha ricevuto recensioni contrastanti da parte della critica. \"Rotten Tomatoes\" ha riportato che il 44% dei critici ha dato giudizi positivi sulla base di 169 recensioni con un voto medio di 5.3/10 e il 75% da parte della comunit\u00e0 RT. Lisa Schwarzbaum di \"Entertainment Weekly\" ha dato al film un B+ lodando l'energia chimica tra Sandra Bullock e Ryan Reynolds. Roger Ebert del \"Chicago Sun-Times\" ha dato al film 3 stelle su 4, nonostante lamenti che il film \"ricicla una trama che era gi\u00e0 vecchia ai tempi di Spencer Tracy e Katharine Hepburn\". Peter Travers di \"Rolling Stone\" ha dato al film 1 stella di 4, notando positivamente \"l'unica stella che ho dato a \"Ricatto d'amore\" \u00e8 tutta per Betty White\"."}
{"id": "2142716", "revid": "767487", "url": "https://it.wikipedia.org/wiki?curid=2142716", "title": "Filadelfi", "text": "I Filadelfi (in lingua francese: Philadelphes) erano membri di una societ\u00e0 segreta di indirizzo democratico, fondata in Francia alla fine del XVIII secolo e diffusa in et\u00e0 napoleonica anche in Svizzera e nell'Italia settentrionale. Dopo la Restaurazione (1815) comparvero logge di \"Filadelfi\" anche nel Regno delle Due Sicilie; ma verosimilmente si trattava di societ\u00e0 segrete nate autonomamente in Italia meridionale, senza cio\u00e8 alcun rapporto con le omonime societ\u00e0 segrete sorte in Francia nei periodi precedenti.\nStoria.\nFiladelfi in et\u00e0 napoleonica.\nMolte notizie sui riti e le finalit\u00e0 dei Filadelfi derivano da una \"Storia delle societ\u00e0 segrete nell'esercito sotto Napoleone\", opera alquanto fantasiosa dello scrittore romantico Charles Nodier, pubblicata anonima nel 1815, che dei Filadelfi sarebbe stato uno dei fondatori a Besan\u00e7on nel 1796. La nascita della societ\u00e0 segreta francese viene fatta risalire dagli storici al 1797 o al 1799. Centro irradiatore sarebbe stata la Franca Contea dove si sarebbero raccolte le confraternite antinapoleoniche formatesi in ambito militare, sia per reazione al cesarismo di Napoleone, sia per il tentativo di riorganizzarsi da parte dei superstiti gruppi giacobini. Secondo Nodier il fondatore sarebbe stato il colonnello Jacques-Joseph Oudet (1772-1809) mentre eminenti affiliati sarebbero stati i generali Jean Victor Marie Moreau e Claude Fran\u00e7ois de Malet. Con la setta analoga degli Adelfi, alla cui guida vi erano gli italiani Luigi Angeloni e Filippo Buonarroti, i Filadelfi ebbero una certa importanza nell'organizzazione di complotti militari antinapoleonici nel periodo imperiale. L'organizzazione della societ\u00e0 segreta derivava dalla Massoneria. In Italia la societ\u00e0 di origine francese decadde rapidamente con l'affermarsi della Carboneria.\nFiladelfi dopo la Restaurazione.\nAffatto indipendenti dai Filadelfi francesi erano invece le sette omonime di tendenza carbonara sorte nel Meridione d'Italia, soprattutto nelle Puglie e nel Cilento, tra il 1816 e il 1828. Nel Cilento, nel 1828, una insurrezione di Filadelfi, che reclamavano il ripristino della Costituzione napoletana del 1820, venne repressa con ferocia dal direttore della polizia borbonica Francesco Saverio Del Carretto: fra gli interventi si ricorda la distruzione del villaggio di Bosco (7 luglio 1828)."}
{"id": "2142717", "revid": "282629", "url": "https://it.wikipedia.org/wiki?curid=2142717", "title": "Native americane", "text": ""}
{"id": "2142721", "revid": "508036", "url": "https://it.wikipedia.org/wiki?curid=2142721", "title": "Crogiolo", "text": "Un crogi\u00f2lo \u00e8 uno strumento di laboratorio utilizzato per il contenimento di composti chimici che devono essere portati a temperature elevate per dar luogo a reazioni endotermiche e/o cambiamenti di fase. I crogioli possono essere di svariate misure, ed in genere sono dotati di coperchio.\nIl crogiolo e il suo coperchio sono costruiti in materiali resistenti a temperature elevate, in genere porcellana o materiale refrattario. Il coperchio non \u00e8 a chiusura ermetica, permettendo ai gas prodotti durante il riscaldamento di allontanarsi. L'accumularsi dei gas all'interno del crogiolo infatti potrebbe portare a situazioni di pericolo, date dall'elevata pressione che raggiungerebbero i gas.\nApplicazioni.\nIn chimica analitica, il crogiolo \u00e8 utilizzato nell'ambito delle operazioni di analisi gravimetrica, un metodo di analisi quantitativa basata sulla determinazione del peso dell'analita.\nIn metallurgia esso viene utilizzato per portare alla temperatura di fusione il materiale contenuto."}
{"id": "2142725", "revid": "2224456", "url": "https://it.wikipedia.org/wiki?curid=2142725", "title": "Una per tutte, tutte per una", "text": ", \u00e8 un anime prodotto dalla Nippon Animation nel 1987 in 48 episodi e ispirato al romanzo del 1868 \"Piccole donne\" di Louisa May Alcott. Di questo anime \u00e8 stato prodotto un sequel nel 1993 dal titolo \"Una classe di monelli per Jo\" tratto dai successivi romanzi di Louisa May Alcott \"Piccoli uomini\" e \"I ragazzi di Jo\". La serie \u00e8 stata trasmessa per la prima volta dalla Fuji Television a partire dall'11 gennaio 1987 e fa parte del progetto World Masterpiece Theater della Nippon Animation. In Italia l'anime \u00e8 stato trasmesso per la prima volta da Italia 1 nell'estate del 1988 ogni luned\u00ec, mercoled\u00ec e venerd\u00ec alle ore 20:00.\nGi\u00e0 nel 1981 la Toei Animation aveva prodotto \"Piccole donne\", un altro anime ispirato al romanzo di Louisa May Alcott.\nTrama.\nLa storia \u00e8 ambientata negli Stati Uniti durante la guerra di secessione. In un tranquillo villaggio vicino a Gettysburg, vive la famiglia March, composta dalla madre Mary, le sue quattro figlie Meg, Jo, Beth e Amy e la domestica Hannah. George March, il capofamiglia, \u00e8 invece al fronte a combattere contro i confederati. Un giorno George ritorna a casa per una breve licenza in seguito ad un piccolo infortunio e decide di fare un pic-nic con la famiglia. Il tranquillo pomeriggio viene interrotto da un grave contrattempo: Jo ha scorto dei soldati confederati in avanscoperta, e George \u00e8 costretto a tornare al fronte.\nCol passare dei giorni la guerra riprende a passo veloce e i confederati arrivano in citt\u00e0 in seguito alla disfatta di Gettysburg. La famiglia March, assieme a tante altre, decide di rifugiarsi sulle alture prospicienti la cittadina, per evitare il contatto con l'esercito sconfitto. La mattina dopo i March trovano la citt\u00e0, e quindi la loro casa completamente distrutta e la banca depredata dai confederati. A questo punto, su suggerimento del marito, Mary e la famiglia si trasferisce a Newcord a casa di Marta March, la vecchia zia di George. Zia March \u00e8 una donna fredda e severa e a causa di antichi rancori con George, e inizialmente non vede di buon occhio le nipoti, in special modo Jo, con il suo carattere anticonvenzionale ed estraneo ai canoni femminili dell'epoca. Tuttavia decide di ospitarle lo stesso, il minimo indispensabile affinch\u00e9 non trovino una nuova sistemazione. Mary inizia a cercare, all'agenzia immobiliare, una casa adatta alle loro condizioni, e le due figlie maggiori cercano un lavoro. Meg diventer\u00e0 la baby-sitter dei piccoli King, Jo, la pi\u00f9 intraprendente, cerca lavoro al quotidiano di Newcord. Jo vorrebbe che le sue novelle venissero pubblicate sul giornale della citt\u00e0, ma Anthony, l'addetto alla valutazione, sembra riluttante all'idea, criticando duramente i racconti.\nMary si rende conto della difficile situazione e con l'aiuto di Jo, trover\u00e0 di l\u00ec a poco una casa dove poter ricoverare la famiglia in modo da cessare di essere ospiti non troppo gradite. Ma la vecchia zia Marta lentamente muter\u00e0 atteggiamento e si affezioner\u00e0 alle nipoti, anche se non lo dimostrer\u00e0 mai esplicitamente, e quando la famiglia March se ne andr\u00e0 nella sua nuova casa, si far\u00e0 promettere da Jo di venirla a trovare spesso.\nOra la famiglia March ha una nuova casa, e con grande sorpresa di Beth, molto amante della musica, nel soggiorno c'\u00e8 un piccolo pianoforte un po' scordato. Certo non \u00e8 nulla in confronto al bellissimo pianoforte che Beth aveva nella sua vecchia casa, andato distrutto con il resto dei loro averi, ma comunque \u00e8 utilizzabile.\nVicino alla casa dei March, c'\u00e8 una villa abitata dal signor Lawrence, molto ricco ed anziano, che sta ospitando il nipote Laurie per convincerlo ad intraprendere gli studi universitari. Nonostante il ragazzo sia continuamente seguito ed incitato dal severo John Brooke, non dimostra per\u00f2 molta attitudine per lo studio.\nIntanto Meg e Jo, le sorelle maggiori, vengono invitate ad un ballo: \u00e8 il loro ingresso in societ\u00e0 ed entrambe ricevono un vestito dalla zia Marta, ma Jo, a casa, rimane troppo vicino al focolare e ne brucia un pezzo, danneggiandolo irrimediabilmente. Con una toppa nel vestito, \u00e8 costretta, durante la festa, a rimanere in disparte contro il muro, ed \u00e8 cos\u00ec che incontra per la prima volta Laurie, anche lui nascosto per non farsi notare: da quel momento, i due ragazzi diventano amici.\nJo va a visitare la casa di Laurie, e appena scopre che ha un pianoforte riesce ad invitare la sorella Beth a suonarlo: ma Beth ha paura del signor Lawrence, e per farla suonare tranquilla \u00e8 costretto a chiudersi nel suo studio. In realt\u00e0 al vecchio Lawrence, Beth ricorda la nipotina, prematuramente scomparsa proprio quando aveva l'et\u00e0 di Beth. Cos\u00ec, un bel giorno, Beth riceve dal signor Lawrence proprio il pianoforte che la nipote suonava prima di morire: da quel momento il timore che aveva verso di lui svanisce, e per ringraziarlo, gli regala un paio di pantofole ricamate a mano, e i due cominciano a volersi bene come nonno e nipote.\nAmy, che \u00e8 anche la voce narrante della storia, \u00e8 la sorella pi\u00f9 piccola e viziata. Un giorno, per motivi banali, litiga con la sorella Jo e per farle un terribile dispetto brucia tutte le novelle che la ragazza aveva scritto con l'intenzione di farle pubblicare. Jo \u00e8 furiosa e non pu\u00f2 perdonare lo stupido gesto della sorella, e da quel giorno Jo ignora del tutto la sorella. Un giorno Jo e Laurie vanno a pattinare sul ghiaccio e Amy li segue, facendo finta di niente: \u00e8 sinceramente pentita del suo gesto, ma non sa come farsi perdonare. Amy per\u00f2, ignorata volutamente dalla sorella, va a pattinare dove lo strato di ghiaccio \u00e8 sottile e sprofonda: fortunatamente, Laurie e Jo la salvano, ma Jo si rende conto di essere stata stupida ad ignorarla e a non averla avvertita del pericolo. Questo drammatico avvenimento far\u00e0 s\u00ec che finalmente le due sorelle si riappacifichino.\nJo continua a scrivere e finalmente Anthony le pubblica il suo primo romanzo, ma la felicit\u00e0 dura poco: un telegramma prega la signora March di andare a Washington per assistere il marito gravemente ferito ed in pericolo di vita. Jo, per trovare i soldi per pagare il viaggio della madre, fa un sacrificio e vende i suoi capelli. Mary accetta questo segno d'amore, anche se sia il signor Lawrence sia la zia March le hanno dato una somma sufficiente a pagare il viaggio a Washington.\n\u00c8 quasi inverno: Jo \u00e8 raffreddata, Meg \u00e8 dai King e Amy a scuola, mentre Hannah \u00e8 a fare le spese. La famiglia March, gi\u00e0 da tempo, si occupa di dare met\u00e0 del loro cibo agli Hummel, una famiglia composta da una povera donna e sette bambini malati, ma quel giorno l'unica che poteva andare a casa dalla povera famiglia \u00e8 Beth. Quando Hannah torna, vede Beth salire piano piano le scale, rossa in faccia e triste e Jo scopre cosa \u00e8 accaduto: Beth ha cercato di salvare il pi\u00f9 piccolo degli Hummel, Minna, dalla scarlattina, ma quando arriva il dottore il piccolo \u00e8 gi\u00e0 morto, e la povera Beth ha preso la scarlattina in misura pi\u00f9 accentuata a causa della sua salute cagionevole. Amy, essendo l'unica a non aver preso la scarlattina, per un certo periodo a malincuore abita di nuovo dalla zia Marta. Il dottore non d\u00e0 molte speranze per la piccola Beth: se la ragazzina non migliorer\u00e0 entro tre giorni non ci sar\u00e0 nulla da fare. Jo prega la madre di tornare al pi\u00f9 presto, ma quando Mary ritorna a casa il pericolo \u00e8 ormai passato: Beth \u00e8 guarita, ma \u00e8 pi\u00f9 fragile di prima. Amy, comunque pu\u00f2 ritornare a casa.\nGi\u00e0 da tempo John Brooke, l'insegnante di Laurie, e Meg sono innamorati, ma Jo scommette con Laurie che Meg non potrebbe mai sposarlo. Per non perdere la scommessa, Laurie scrive una lettera d'amore a Meg spacciandosi per John Brooke senza pensare alle conseguenze: Meg \u00e8 scandalizzata, e Laurie subisce una bella strigliata da parte della signora March e poi dal nonno, ma alla fine tutto si sistema.\nLa guerra \u00e8 finita, lo schiavismo \u00e8 stato sconfitto e i soldati tornano a casa. La vecchia zia March disereder\u00e0 il dissoluto nipote David, a causa dei suoi debiti di gioco, e si riconcilier\u00e0 col nipote George; John Brooke propone a Meg il fidanzamento che lei accetta nonostante le proteste della zia.\nFinalmente, John Brooke e Meg March si fidanzano, e la famiglia March, insieme ai Lawrence, organizzano una meravigliosa festa di fidanzamento. A questo punto Jo decide d'intraprendere seriamente la carriera di giornalista e scrittrice e seguir\u00e0 Anthony che nel frattempo era andato a vivere a New York. Laurie \u00e8 deluso: credeva che tutto questo tempo, i sentimenti che provava per Jo fossero ricambiati, ma per la ragazza Laurie rimane solamente un grande amico, infatti la voce narrante di Amy sveler\u00e0 nel finale che una volta diventata grande, sar\u00e0 lei e non Jo a sposare Laurie.\nDal romanzo all'anime.\nLa serie animata \u00e8 una trasposizione del romanzo del 1868 \"Piccole donne\" della scrittrice statunitense Louisa May Alcott e in parte del successivo \"Piccole donne crescono\". La storia \u00e8 raccontata in prima persona dalla piccola Amy March e come avviene solitamente negli anime del World Masterpiece Theater resta fedele al romanzo a cui \u00e8 ispirata, anche se arricchita da numerosi episodi non presenti nell'originale.\nLa citt\u00e0 di Concord viene rinominata Newcord nella versione animata. Nel libro poi non compaiono n\u00e9 Anthony n\u00e9 il cugino David, inoltre nel romanzo la domestica Hannah \u00e8 un'anziana signora, ma non \u00e8 afro-americana.\nCome \u00e8 accaduto nel caso di altre serie simili, per coprire le 48 puntate previste \u00e8 stato necessario integrare la storia dei libri originali con capitoli inediti. In particolare, nel caso di Piccole donne, la serie animata parte raccontando eventi che si collocano cronologicamente molto prima dell'inizio del romanzo (che coincide grossomodo con il quattordicesimo episodio della serie animata), creando una sorta di prequel che rende la narrazione degli eventi successivi molto pi\u00f9 fluida e comprensibile.\nPersonaggi.\nJohn Brooke\n\u00c8 l' insegnante privato di Laurie. Molto buono e generoso. Si innamora di Meg, ricambiato e i due alla fine della storia si fidanzano.\nEdizione italiana.\nSigla.\nLa sigla iniziale e finale, dal titolo \"Una per tutte, tutte per una\", musica di Carmelo Carucci, testo di Alessandra Valeri Manera, \u00e8 interpretata da Cristina D'Avena."}
{"id": "2142730", "revid": "117661467", "url": "https://it.wikipedia.org/wiki?curid=2142730", "title": "Honey &amp; Honey Drops", "text": " \u00e8 un manga dell'autrice Kanan Minami, pubblicato in Giappone dalla Shogakukan sulla rivista \"Sh\u014djo Comic\" in 8 volumi, dal 20 dicembre 2004 al 26 settembre 2006. In Italia, \u00e8 stato pubblicato da Star Comics dal 26 marzo 2009 al 24 giugno 2010 nella collana \"Amici\". I primi due volumi del manga sono stati adattati nel 2006 in una serie OAV di 2 episodi dallo studio Radix.\nTrama.\nNella Hojo High School, soprattutto nel Corso Kuge, esistono due particolari gruppi di studenti: i Masters e gli Honeys. I Masters sono un gruppo di studenti molto ricchi, che possono instaurare un accordo con gli studenti meno facoltosi, gli Honeys. Con questo accordo essi si incaricano di pagare le rette scolastiche e altre necessit\u00e0 pecuniarie dei loro Honey e questi devono aiutare i loro protettori nello studio, occuparsi delle loro necessit\u00e0 e fare tutto ci\u00f2 che viene loro ordinato.\nDopo un incontro iniziale non molto felice Yuzuru diventa la Honey di Kai, destando negli altri studenti un certo scalpore, in quanto Kai era famoso per non aver mai avuto una Honey fissa, a differenza di tutti gli altri... tra i due naturalmente nascer\u00e0 una relazione, molto contrastata da personaggi secondari che compariranno piano piano nella storia, che per\u00f2 avr\u00e0 una fine degna dei libri di favola."}
{"id": "2142733", "revid": "768068", "url": "https://it.wikipedia.org/wiki?curid=2142733", "title": "Charles Racquet", "text": "Nacque da una grande famiglia di organisti parigini e lui stesso divenne organista della Cattedrale di Notre-Dame di Parigi in giovane et\u00e0, nel 1618. Mantenne il posto quasi sino alla morte, quando fu sostituito da un altro membro della famiglia Racquet. Fu anche musico di Maria de' Medici, posto occupato dal padre Balthazar in passato e di Anna d\u2019Austria. Racquet era assai stimato dai suoi contemporanei: tra i suoi allievi spiccarono il celebre liutista Denis Gaultier (che scrisse anche un tombeau alla morte del maestro), il gesuita Marin Mersenne fu suo intimo amico e persino lo scrittore del XVIII secolo Jean-Benjamin La Borde defin\u00ed Racquet \"il miglior organista del suo tempo\".\nDella musica organistica di Racquet conosciamo solo una \"Fantaisie\" e dodici \"Duo\" sui versetti del salmi, riportati nel \"Trait\u00e9 de l'harmonie universelle\" di Mersenne (1636). La fantasia, scritta su richiesta di Mersenne per \u201cmostrare cosa si pu\u00f2 fare sull'organo\u201d, \u00e8 uno dei brani pi\u00f9 celebri della scuola organistica francese. \u00c8 ispirata alla musica olandese, in particolare a quella di Sweelinck: un singolo tema viene sviluppato in una serie di variazioni, la maggior parte di esse in stile imitativo. La struttura sommaria \u00e8 questa:\nLa \"Fantaisie\" di Racquet \u00e8 un brano unico nel repertorio francese per tastiera; niente di simile \u00e8 stato mai scritto dopo in Francia."}
{"id": "2142736", "revid": "20940191", "url": "https://it.wikipedia.org/wiki?curid=2142736", "title": "Grande Capo Vento Nei Capelli", "text": ""}
{"id": "2142740", "revid": "1318658", "url": "https://it.wikipedia.org/wiki?curid=2142740", "title": "Porte Dor\u00e9e (metropolitana di Parigi)", "text": "Porte Dor\u00e9e \u00e8 una stazione sulla linea 8 della metropolitana di Parigi sita nel XII \"arrondissement\" di Parigi.\nLa stazione.\nLa stazione venne aperta nel 1931 e prese il nome dall'antica porta Daumesnil delle fortificazioni di Parigi. L'etimologia del nome potrebbe derivare dalla contrazione di \u00abporte de l'or\u00e9e du bois\u00bb."}
{"id": "2142753", "revid": "486946", "url": "https://it.wikipedia.org/wiki?curid=2142753", "title": "Little Barrier", "text": ""}
{"id": "2142756", "revid": "116953644", "url": "https://it.wikipedia.org/wiki?curid=2142756", "title": "Antonio Francesco Raineri", "text": "Biografia.\nPoeta originario di Milano, nato attorno al 1515 e morto presumibilmente in Italia attorno al 1560. \nUn sonetto del Raineri, \"Era tranquillo il mar ; le selve ei prati\", fu pubblicato in una delle prime collane editoriali \"Rime diverse di molti eccellentissimi autori nuovamente raccolte\" stampata a Venezia da Gabriele Giolito de Ferrari . \nIl sonetto fu di ispirazione per l'umanista e poeta francese Joachim du Bellay \nLa figura di Raineri \u00e8 citata anche in \"Il convito, overo del peso della moglie\", opera letteraria del 1556 del poeta e medico Giovanni Battista Modio."}
{"id": "2142758", "revid": "1924342", "url": "https://it.wikipedia.org/wiki?curid=2142758", "title": "A Woman's Worth", "text": "A Woman's Worth \u00e8 una canzone R&amp;B/soul scritta e prodotta dalla cantautrice americana Alicia Keys in collaborazione con Erika Rose. Estratta come secondo singolo dal suo album di debutto \"Songs in A Minor\", ha ottenuto un grande successo in America, entrando nella top 10 della Billboard Hot 100 e nella top3 della Billboard Hot R&amp;B/Hip-Hop Songs. Rimane una delle composizioni musicali e liriche pi\u00f9 raffinate e al contempo impegnate della cantante: il testo \u00e8 un messaggio di rispetto reciproco, sia dagli uomini nei confronti delle donne che viceversa. La canzone ha vinto un NAACP Image Awards come \"Miglior canzone\".\nVideo.\nIl video, diretto da Chris Robinson, uno storico collaboratore di Alicia, \u00e8 stato trasmesso sistematicamente nel 2002 da MTV e dalla rete televisiva black americana, BET.\nA differenza degli altri video R&amp;B in circolazione, non presentava alcuni effetti scenografici e tantomeno delle coreografie interpretate da giovani ragazze o da aitanti uomini.\nL'ambientazione infatti \u00e8 un seguito al precedente video di Fallin'.\nNella prima scena Alicia cammina per la strada ascoltando con le cuffiette \"Fallin\"'. Ad un certo punto incontra un giovane ragazzino che la invita a stare con lui in maniera maleducata. Alicia gli chiede allora cosa ne sa lui dei diritti di una donna. A quel punto la musica parte e la protagonista \u00e8 nel suo appartamento e suona il suo piano cantando. Nella scena successiva, il fidanzato di Alicia, dopo essere uscito di prigione (vedi il video di Fallin') \u00e8 frustrato poich\u00e9 non riesce a trovare lavoro e di conseguenza non presta le dovute attenzioni ad Alicia quando torna a casa. In seguito \u00e8 inquadrata una scena di vita familiare nella casa del ragazzo che si era prima rivolto ad Alicia, in cui i suoi genitori litigano davanti a lui. Nella scena successiva piove e Alicia sta telefonando in una cabina telefonica; il ragazzo che prima l'aveva trattata con poco rispetto le porge il suo ombrello perch\u00e9 non si bagni e nel finale Alicia pettina il suo ragazzo cantando il coro finale."}
{"id": "2142759", "revid": "767487", "url": "https://it.wikipedia.org/wiki?curid=2142759", "title": "Flemmone", "text": "Un fl\u00e8mmone (dal greco \u03d5\u03bb\u03b5\u03b3\u03bc\u03bf\u03bd\u03ae, \u00abcalore ardente\u00bb) \u00e8 una dispersione di pus o essudato purulento (formato da neutrofili, cellule necrotiche e liquidi) non circoscritta, che si forma per un processo di suppurazione (infezione) all'interno di un tessuto o un organo, la quale riesce a sopraffare le difese immunitarie."}
{"id": "2142774", "revid": "228587", "url": "https://it.wikipedia.org/wiki?curid=2142774", "title": "The Luck of Barry Lyndon", "text": ""}
{"id": "2142777", "revid": "124550605", "url": "https://it.wikipedia.org/wiki?curid=2142777", "title": "Mohammed Abdullah Hassan", "text": "Biografia.\nI primi anni.\nHassan, che apparteneva al sotto-cabila Ogaden del cabila Darod, nacque nel 1856 nella valle di Sa'Madeeq. Alcuni affermano che nacque a Kirrit nella Somalia settentrionale. A quel tempo, questa parte della Somalia era protettorato britannico e tra il 1884 ed il 1960 quest'area fu conosciuta come Somalia Britannica.\nHassan era il figlio primogenito dello shaykh Abdille, un Ogaden di etnia somala. Sua madre, anch'ella somala, apparteneva al cabila Dhulbahante. Il suo bisnonno, lo \"Shaykh\" Ismaan di Bardee, era un uomo pio di grande rinomanza che lasci\u00f2 la sua terra nat\u00eca, leggermente a nord di Qallafo lungo la valle del fiume Scebeli, in cui si trovano attualmente gli Ogaden, migrando a sud per stabilirsi con la comunit\u00e0 religiosa Somali a Bardera lungo il fiume Giuba. Suo nonno, Hasan Nur, a sua volta aveva lasciato la sua terra stabilendosi nella roccaforte di Dhulbahante nella Somalia nordorientale. L\u00ec, fond\u00f2 centri religiosi e dedic\u00f2 se stesso al culto della divinit\u00e0. Seguendo le orme di Hasan Nur, il padre di Hassan, Abdille, condusse una vita religiosa, sposandosi con molte donne di Dhulbahante da cui ebbe 30 figli di cui Hassan era il primo. La madre di Hassan, Timiro Sade, proveniva dal sotto-cabila Ali Geri, che era alleato con gli Ogaden.\nHassan crebbe fra i Dhulbahante dediti alla pastorizia che erano buoni pastori e guerrieri e che usavano dromedari come anche cavalli come cavalcature. L'eroe del giovane Hassan era suo nonno materno, Sade Mogan, che era un grande capo guerriero. Oltre a essere un buon cavaliere, all'et\u00e0 di 11 anni, Hassan impar\u00f2 a memoria l'intero Corano (l'epiteto per chi impara a memoria il testo sacro dell'Islam \u00e8 \"\u1e25\u0101fi\u1e93\" ), e mise in mostra tutte le qualit\u00e0 di un promettente leader. Prosegu\u00ec nella sua educazione religiosa e, quando nel 1875 suo nonno mor\u00ec, Hassan fu grandemente afflitto per questa perdita. Dopo il 1875, oper\u00f2 come maestro coranico per due anni. La sua sete di conoscenza di cose islamiche era tanto intensa che egli abbandon\u00f2 il suo lavoro e si dedic\u00f2 per circa dieci anni a visitare numerosi famosi centri islamici d'insegnamento, inclusa Harar e Mogadishu, come pure alcuni centri del Sudan.\nHassan ricevette un'educazione da circa settantadue maestri religiosi somali e arabi. Nel 1891, tornato in patria, si spos\u00f2 con una donna Ogadeni. Tre anni dopo, insieme a due suoi zii e undici altri compagni alcuni dei quali erano suoi parenti materni, si rec\u00f2 alla Mecca per il Hajj. Il gruppo rimase l\u00ec per un anno e mezzo e venne influenzato dal carismatico nascente ordine sufi della Salihiyya, guidato dal grande mistico Mohammed Salih, un sudanese, da cui Hassan ricevette una rigorosa formazione spirituale.\nHassan ne fu profondamente cambiato spiritualmente: un uomo scosso e colpito da timore reverenziale ma determinato a diffondere gli insegnamenti dell'ordine della Salihiyya in Somalia.\nMissione religiosa.\nNel 1895, Hassan torn\u00f2 a Berbera che era considerata dai britannici niente pi\u00f9 che la loro 'rivendita di carni di Aden', dal momento che essi erano interessati soltanto a ricevere rifornimenti regolari di carne dalla Somalia grazie a quel porto della Colonia di Aden che era un avamposto dell'India britannica.\nApprofittando della compiacenza britannica e della loro arroganza, l'Imperatore etiopico Menelik II chiese a Ras Makonnen, suo governatore della Provincia recentemente conquistata di Hararghe, d'inviare bande armate per depredare e occupare politicamente l'Ogaden. I britannici abbandonarono allora quest'area dei territori somali da essi conquistati.\nA Berbera, Hassan non ebbe la possibilit\u00e0 di diffondere il suo insegnamento in accordo coi principi dell'ordine della Salihiyya a causa dell'ostilit\u00e0 degli abitanti che aderivano alla confraternita sufi della Qadiriyya che non criticavano (come faceva invece lui) il consumo del khat, che pensavano a rimpinzarsi del grasso proveniente dalla coda delle loro pecore e che erano fedelmente allineati alle regole della loro tradizionale Qadiriyya. Nel 1897, egli abbandon\u00f2 Berbera per tornare tra i suoi consanguinei Dulbahante. Lungo la strada, in un posto chiamato Daymoole, egli incontr\u00f2 alcuni Somali che erano ospitati in una missione cattolica. Quando chiese loro quale fosse la loro trib\u00f9 e di dove fossero i loro genitori, gli orfani somali risposero che essi provenivano dal \"cabila dei Padri (cattolici)\". Questa risposta lo impression\u00f2 molto, dal momento che egli sentiva che \"il dominio cristiano nel suo Paese equivaleva alla distruzione della fede del suo popolo\".\nNel 1899, si verific\u00f2 un evento sfortunato. Alcuni soldati delle forze armate britanniche s'imbatterono in Hassan e gli vendettero un'arma in loro dotazione. Quando fu loro chiesto dai superiori come essi avessero perso quell'arma, essi risposero che Hassan aveva rubato loro l'arma. Il 29 marzo 1899, il Viceconsole britannico gli scrisse una lettera particolarmente offensiva e di biasimo, ingiungendogli di restituire l'arma immediatamente a qualcuno dell'accampamento di Hassan che si sarebbe incaricato di riportare l'arma rubata. Ci\u00f2 fece infuriare Hassan che sped\u00ec una replica assai sintetica, respingendo l'accusa di furto.\nMentre Hassan era stato realmente ostile agli imperialistici etiopici che avevano saccheggiato l'Ogaden somalo, questo relativamente trascurabile avvenimento lo port\u00f2 in urto con i britannici. I sudditi di Sua Maest\u00e0 e l'Imperatore etiopico Menelik II si unirono per colpire il movimento derviscio di Hassan e alcuni Somali che avevano collaborato con Menelik II contro di lui.\nLotta armata.\nIn vari suoi poemi e discorsi, Hassan enfatizzava come i britannici infedeli e che avessero \"distrutto la nostra religione e reso i nostri figli loro figli\" e che i cristiani etiopici, alleati con i britannici, erano giunti a saccheggiare la libert\u00e0 politica e religiosa della nazione somala. Si impose presto come \"campione della libert\u00e0 politica e religiosa del suo Paese, contro tutti gli invasori cristiani\". Promosse un'ordinanza religiosa secondo cui ogni cittadino somalo che non avesse accettato l'obiettivo dell'unit\u00e0 della Somalia e non avesse combattuto sotto la sua guida sarebbe stato considerato un kafir. Acquist\u00f2 armi dall'Impero Ottomano, dal Sudan, e da altri paesi islamici e/o arabi. Nomin\u00f2 suoi ministri o consiglieri in cariche di differenti aree o settori della Somalia. Lanci\u00f2 un appello all'unit\u00e0 e all'indipendenza della Somalia.\nHassan organizz\u00f2 i suoi seguaci-guerrieri. Il suo movimento \"derviscio\" aveva un carattere essenzialmente militare e lo Stato derviscio, caratterizzato da una rigida gerarchia e centralizzazione, era modellato sul modello della confraternita della Salihiyya.\nBench\u00e9 Hassan minacciasse di attaccare i cristiani via mare, port\u00f2 il suo primo attacco lanciando la prima grande offensiva militare contro le truppe britanniche che stazionavano nella regione con i suoi 1500 dervisci equipaggiati con 20 fucili di concezione moderna (\"modem rifles\").\nHassan invi\u00f2 un suo uomo in Yemen in missione di spionaggio perch\u00e9 lo informasse sulla preparazione degli aerei britannici che avrebbero attaccato le sue forze. Mand\u00f2 suoi emissari in tutto il Paese facendo appello ai somali per unirsi al suo movimento e molti di loro accettarono con entusiasmo.\nContro l'Etiopia, la Gran Bretagna e l'Italia.\nNel 1900, una spedizione etiopica che era stata inviata con l'obiettivo di arrestare o uccidere Hassan, razzi\u00f2 un gran numero di dromedari del cabila Mohamed-Subir in Ogaden. In risposta alla sua richiesta d'aiuto, Hassan attacc\u00f2 la guarnigione etiopica a Giggiga il 4 marzo di quello stesso anno e recuper\u00f2 tutti gli animali depredati. Questo successo rafforz\u00f2 Hassan e la sua reputazione ne fu accresciuta.\nIn giugno, tre mesi dopo, Hassan effettu\u00f2 un'incursione contro i cabila settentrionali, sotto la protezione dal Regno Unito, degli Eidagale e dei Isaaq e port\u00f2 via loro circa 2.000 dromedari. Si guadagn\u00f2 cos\u00ec un grande prestigio restituendo gli animali a quei cabila che se li erano visti razziare dagli Etiopici e us\u00f2 il suo carisma e la sua abilit\u00e0 oratoria per migliorare ancor pi\u00f9 la sua fama di conoscitore del Corano nella regione dell'Ogaden. Per indirizzare l'entusiasmo degli Ogaden verso un comune impegno, Hassan spos\u00f2 la figlia di un prestigioso capotrib\u00f9 Ogaden e come contraccambio dette in sposa sua sorella, Tuhyar Sheikh Adbile, ad Abdi Mohammed Waale, un rispettato anziano dei Mohammed Subir.\nTuttavia, adiratosi subito per il suo governo autocratico, Hussen Hirsi Dala Iljech' - un capotrib\u00f9 di Mohammed Subir - complott\u00f2 per ucciderlo. Le notizie circa il complotto trapelarono e Hassan ne venne a conoscenza. Fugg\u00ec allora, ma il suo Primo Ministro e amico, Aw 'Abbas, fu assassinato nel complotto. Alcune settimane pi\u00f9 tardi, gli uomini dei Mohammed Subir inviarono una delegazione di pace composta da 32 uomini a Hassan, ma egli arrest\u00f2 tutti i componenti della delegazione e li fece uccidere. Impressionati da questo crimine odioso, i Mohammed Subir chiesero l'aiuto degli etiopici e i Dervisci di Hassan si rifugiarono a Nugaal.\nHassan (oramai meglio conosciuto con l'appellativo onorifico di \"Sayyid\") raggiunse un accomodamento temporaneo con i Dulbahante, pagando un pesante prezzo di sangue come indennizzo. Ci\u00f2 spavent\u00f2 gli allevatori-pastori somali settentrionali, protetti dai britannici. Verso la fine del 1900, l'Imperatore etiopico Menelik propose un'azione congiunta ai britannici per colpire i Dervisci. Di conseguenza, il tenente colonnello britannico E.J. Swayne radun\u00f2 una forza di 1.500 soldati somali, comandati 21 ufficiali europei e si mosse da Burco il 22 maggio 1901, mentre un esercito etiopico di circa 15.000 soldati partiva da Harar per congiungersi con le forze britanniche e spezzare il movimento dei Dervisci, che contavano su circa 20.000 uomini (il 40 % dei quali erano di cavalleria).\nDurante il periodo 1901-1904, le forze dei Dervisci inflissero pesanti perdite ai loro nemici: Etiopici, Britannici ma anche Italiani. \"I suoi successi attirarono sotto la sua bandiera anche Somali che non condividevano la sua fede religiosa\". Il 9 gennaio 1904 nella piana di Jidaale (Jidballi), il comandante britannico, Generale Charles Egerton stermin\u00f2 7.000 Dervisci. Questa disfatta obblig\u00f2 il \"Sayyid\" e ci\u00f2 che restava dei suoi uomini a fuggire nel paese dei Migiurtini.\nVerso il 1910, circa 600 Dervisci decisero di lasciare le file del \"Sayyid\" a causa del suo accentuato mancinismo, in un incontro mantenuto segreto sotto un grande albero, chiamato pi\u00f9 tardi \"Anjeel-tale-waa\" (L'albero del mal consiglio). La loro defezione indebol\u00ec, demoralizz\u00f2 e fece infuriare il \"Sayyid\", e in quell'occasione egli compose il suo poema pi\u00f9 famoso, intitolato \"L'albero del mal consiglio\".\nLa spinta di Sayyid Mohammed verso il meridione.\nDurante la sua campagna per guadagnare alla propria causa guerrieri della Somalia meridionale, Sayyid Mohammed ricevette un enorme sostegno da parte della popolazione Marehan, che gli assicur\u00f2 forze dall'hinterland della Somalia settentrionale, lungo l'intera regione del Giuba nella Somalia meridionale, da Serinley presso Bardera fino alla costa.\nI contribuli Ogaden di Sayyid Mohammed Abd Allah Hassan non erano interamente dalla sua parte allorch\u00e9 i Marehan capirono l'importanza di essere a fianco del leader nazionalista nella sua missione di espellere il potere colonialista europeo. Da Serinley oltre Dolow, il secondo braccio dei Marehan non era contento di aprire un secondo fronte del confronto con le forze britanniche. Le pacifiche comunit\u00e0 fra Bardera e Dolow fino al Lago Tana in Africa orientale erano da tempo sedentarizzate prima dell'insurrezione di fine XIX secolo di Sayyid Mohammed Abd Allah Hassan.\nI Marehan Rer Guri furono lieti e fondamentalmente desideravano riunire pacificamente il loro bestiame dai pascoli del Giuba al fiume Tana, dove essi erano insediati al tempo. I Marehan Galti della Somalia occidentale e centrale erano su posizioni antagonistiche. I settentrionali Gedo Sheikh di Ali Dheere, che al tempo erano concordi con i Rer Guri, erano lieti dello \"status quo\".\nConsolidamento.\nNel periodo tra il 1910 e il 1914, la capitale del Sayyid si spost\u00f2 da Illig a Taleex, nel cuore del Nugaal, dove costru\u00ec tre fortini presidiati da guarnigioni. Edific\u00f2 un grandioso palazzo per s\u00e9 e assunse nuove guardie tra i cabila emarginati. Dal 1913, dominava l'intero hinterland della Penisola somala, edificando fortini a Jildali e Mirashi nel Warsangali, a Werder, a Qorahy, nell'Ogaden e a Belet-Weyn, nella Somalia meridionale. Il 9 agosto 1913, nella Battaglia di Dul Madoba, le forze dervisce attaccarono la trib\u00f9 di Habar Yoonis presso Burco e uccisero o ferirono 57 membri del 110\u00b0 \"Polizia cammellata del Somaliland\". Tra i morti vi fu anche l'ufficiale britannico che comandava la Polizia montata, il col. Richard Corfield. Hassan immortal\u00f2 questa azione nel suo poema, dal semplice titolo \"Morte di Richard Corfield\". Nello stesso anno, i dervisci attaccarono Berbera saccheggiandola e distruggendola. Nel 1914 furono fondati i \"Corpi cammellati del Somaliland\", intesi come una versione accresciuta e perfezionata del corpo di polizia.\nDal 1919, nonostante i britannici avessero costruito grandi forti per controllare i valichi tra le colline, Hassan e i suoi armati dilagarono, saccheggiando e uccidendo.\nIl Sayyed e i suoi seguaci furono accomunati, nella visione che di loro si ebbe nel Giuba, ai combattenti del Sudan, quando l'Egitto khediviale dovette ritirarsi assieme ai britannici dal settentrione dei territori dell'Africa orientale, a seguito dell'insurrezione del Mahdi del Sudan, Muhammad ibn Abd Allah.\nSconfitta.\nAll'inizio del 1920, le forze britanniche attaccarono gli insediamenti dervisci con un'azione aerea e di terra ben coordinata, infliggendo una sonora sconfitta agli avversari. I forti di Hassan erano compromessi e le sue forze armate patirono pesanti perdite e ripiegarono precipitosamente in Ogaden. L\u00ec, ancora grazie alla potenza evocatoria della sua poesia patriottica e del suo carisma, tent\u00f2 di ricostituire il suo esercito, perfezionando la coalizione tra i cabila degli Ogaden che gli assicurarono ancora una volta il potere sul territorio. I britannici inviarono una delegazione di pace offrendogli un sussidio governativo e l'assegnazione di terre nella parte occidentale del Somaliland britannico dove avrebbe potuto insediarsi con i suoi seguaci, ma egli rifiut\u00f2 la proposta e attacc\u00f2 la delegazione mentre stava tornando alla sua base. Successivamente scoppiarono nell'Ogaden epidemie di vaiolo e peste bovina che provocarono la morte di quasi met\u00e0 dei dervisci. Pochissimo tempo dopo, un raid tribale sotto la guida di Haaji Waraabe, armato e organizzato dai britannici elimin\u00f2 i rimanenti dervisci e razzi\u00f2 circa 60.000 animali senza riuscire a catturare Hassan. Con alcuni seguaci, egli si rifugi\u00f2 nell'Arsi Oromo, in Etiopia, dove cerc\u00f2 di contrarre nuovi matrimoni per rendere maggiormente stabile la sua posizione.\nMorte.\nIl 21 dicembre 1920, Hassan mor\u00ec di influenza spagnola all'et\u00e0 di 64 anni. Secondo alcune fonti Hassan sarebbe morto a Hinna, dove si sarebbe trovata pure la sua tomba, nel 1938 gi\u00e0 ridotta ad un cumulo di detriti. Concordano altre fonti affermando sia stato seppellito vicino a Imi (Imay per gli inglesi), citt\u00e0 della regione somala dell'Etiopia, che si trova appunto vicino a Hinna, aggiungendo per\u00f2 che il punto esatto oggi non \u00e8 noto, anche se i somali lo hanno ricercato. Comunque, verso la met\u00e0 del 2009, l'amministrazione della Regione di Somali ha dichiarato che i resti di Mohammed Abdullah Hassan saranno riesumati e risepolti nel suo vecchio castello di Imme. Anche se la maggior parte delle persone che conoscevano l'esatta ubicazione della tomba di Hassan \u00e8 morta ormai da molto tempo, il ministro per l'Informazione Regionale Guled Casowe ha detto in un'intervista alla Sezione somala della VOA, che, sia pur poche, persone anziane che possono rivelare i dettagli della tomba di Hassan potrebbero essere ancora vive, rendendo la ricerca possibile. La Regione di Somali dell'Etiopia sta cercando di eseguire dei test del DNA su dei campioni per determinare se i resti che si trovano in alcuni cimiteri a Gindhir, possano essere quelli di Sayid Mohammed Abdullah Hassan."}
{"id": "2142780", "revid": "767487", "url": "https://it.wikipedia.org/wiki?curid=2142780", "title": "Patereccio", "text": "Un patereccio \u00e8 un processo suppurativo e infiammatorio delle estremit\u00e0 delle dita, causato da stafilococchi, streptococchi e/o \"escherichia coli\", trasportati generalmente con la propria saliva o penetrati attraverso piccole ferite con schegge e punture.\nClassificazione.\nPossono distinguersi tre tipi: superficiale, sottocutaneo e profondo.\nPatereccio superficiale.\nChiamato anche \"giradito\", si ha quando l'essudato di origine infiammatoria riesce a staccare gli strati epidermici con produzione di flittene che interessa al pi\u00f9 una o due falangi di un dito.\nPatereccio sottocutaneo.\nSi ha quando il processo infiammatorio oltre ad interessare un intero dito, si propaga ai tessuti periungueali e sottoungueali con distruzione della materia cornea dell'unghia.\nPatereccio profondo.\nSono quelle infiammazioni che riescono a raggiungere i tendini e il tessuto osseo. Se non curate risalgono facilmente le guaine dei tendini, producendo gravi alterazioni della funzionalit\u00e0 della mano."}
{"id": "2142781", "revid": "188323", "url": "https://it.wikipedia.org/wiki?curid=2142781", "title": "Giradito", "text": ""}
{"id": "2142782", "revid": "767487", "url": "https://it.wikipedia.org/wiki?curid=2142782", "title": "Bari Haken", "text": " \u00e8 un manga giapponese di Shin'ya Suzuki edito dalla Sh\u016beisha all'interno della rivista \"Weekly Sh\u014dnen Jump\", a partire dall'uscita del 17 marzo 2008, e conclusosi dopo 34 capitoli nel novembre 2008. \u00c8 stato raccolto in quattro \"tank\u014dbon\".\nTrama.\nLa storia narra di un'\"otaku\" a capo di una banda di delinquenti, nascondendo cos\u00ec la sua vera personalit\u00e0. Il suo obiettivo \u00e8 quello di trovare una fidanzata che corrisponda alle caratteristiche tipiche di un personaggio di un anime."}
{"id": "2142790", "revid": "149587", "url": "https://it.wikipedia.org/wiki?curid=2142790", "title": "Proskau", "text": ""}
{"id": "2142791", "revid": "647919", "url": "https://it.wikipedia.org/wiki?curid=2142791", "title": "Leschnitz", "text": ""}
{"id": "2142793", "revid": "149587", "url": "https://it.wikipedia.org/wiki?curid=2142793", "title": "Radlau", "text": ""}
{"id": "2142794", "revid": "287204", "url": "https://it.wikipedia.org/wiki?curid=2142794", "title": "Hockessin", "text": "Hockessin ( ) \u00e8 un census-designated place (CDP) degli Stati Uniti, situato nella Contea di New Castle nello stato del Delaware. La popolazione nel 2000 era di 12.902 abitanti. Il nome del luogo potrebbe derivare dal termine \"Lenape\" \"h\u00f2k\u00e8sa\", che significa \"pezzi di corteccia\" oppure da una cattiva interpretazione di \"occasione\", pronunciata dai primi Quaccheri che per primi colonizzarono l'area.\nStoria.\nHockessin affonda le proprie radici al 1688, fondata da un piccolo gruppo di quaccheri. In questi anni si sta rivelando una delle maggiori aree di crescita demografica ed economica dell'intero Delaware. A partire dal 1990 infatti, la popolazione \u00e8 triplicata.\nGeografia fisica.\nSecondo i dati dello United States Census Bureau, il CDP di Hochessin si estende su una superficie di 26,0 km\u00b2, quasi completamente occupati da terre, mentre le acque corrispondono solo allo 0,10% del territorio.\nPopolazione.\nSecondo il censimento del 2000, a Hockessin vivevano 12.902 persone, ed erano presenti 3.731 gruppi familiari. La densit\u00e0 di popolazione era di 496,7 ab./km\u00b2. Nel territorio comunale si trovavano 4.575 unit\u00e0 edificate. Per quanto riguarda la composizione etnica degli abitanti, l'88,82% era bianco, il 2,65% era afroamericano, lo 0,07% era nativo, e il 7,16% era asiatico. Il rimanente 1,30% della popolazione infine appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde all'1,99% degli abitanti.\nPer quanto riguarda la suddivisione della popolazione in fasce d'et\u00e0, il 26,9% era al di sotto dei 18 anni, il 4,7% fra i 18 e i 24, il 24,5% fra i 25 e i 44, il 28,7% fra i 45 e i 64, mentre infine il 15,3% era al di sopra dei 65 anni d'et\u00e0. L'et\u00e0 media della popolazione era di 42 anni. Per ogni 100 donne residenti vivevano 95,6 maschi."}
{"id": "2142797", "revid": "149587", "url": "https://it.wikipedia.org/wiki?curid=2142797", "title": "Reinschdorf", "text": ""}
{"id": "2142798", "revid": "1814336", "url": "https://it.wikipedia.org/wiki?curid=2142798", "title": "Historical Diving Society", "text": "La Historical Diving Society (HDS) \u00e8 stata creata nel 1990 nel Regno Unito da un gruppo di appassionati il cui scopo era quello di preservare e proteggere la storia della subacquea. Da allora la societ\u00e0 si \u00e8 evoluta in un'organizzazione internazionale con diverse societ\u00e0 affiliate nazionali in tutto il mondo.\nAttivit\u00e0.\nLa HDS incoraggia la pubblicazione di articoli relativi alla storia della subacquea e pubblica \"Historical Diving Times\", la rivista trimestrale per i membri. Inoltre promuove conferenze, visite, incontri e, allo scopo di poter disporre di attrezzature storiche funzionanti da poter mostrare alle manifestazioni, mantiene attivo il \"Working Equipment Group\" che si occupa di catalogare e preservare in uno stato funzionante una collezione di attrezzature storiche.\nDal 1990 la Societ\u00e0 tiene una conferenza annuale durante la quale personalit\u00e0 dell'ambiente e ricercatori hanno modo di parlare delle loro attivit\u00e0.\nLa HDS mantiene inoltre un database storico dei pionieri della subacquea chiamato \"The Divers Index\" che pu\u00f2 essere utilizzato per ricerche storiche.\nHDS Italia.\nLa \"Historical Diving Society Italia\" \u00e8 una organizzazione onlus che, similmente all'associazione madre HDS internazionale, si propone di promuovere la cultura subacquea ed in particolare tenere viva la memoria dei palombari e delle loro pionieristiche gesta. Allo scopo ha istituito il Museo Nazionale delle Attivit\u00e0 Subacquee, unico nel suo genere in Italia, che si trova a Marina di Ravenna.\nAttivit\u00e0 di HDS Italia.\nOrganizza manifestazioni, eventi e convegni di studio e ricerca, volti a diffondere la storia, la cultura e la sicurezza della subacquea, compresa quella professionale. A tal scopo \u00e8 l'unica organizzazione in Italia che si dedica all'insegnamento dell'uso delle attrezzature da palombaro.\nSi occupa attivamente della difesa delle testimonianze storiche legate al mare. Ha infatti organizzato il recupero completo del tesoro trafugato dal relitto del Polluce, affondato presso l'Isola d'Elba, salvando questi preziosi oggetti prima che venissero messi all'asta.\nSi cura anche della ristampa di libri storici, pubblicazione di manuali tecnici e diffusione di materiale sulla storia della subacquea e dei suoi personaggi pi\u00f9 rappresentativi."}
{"id": "2142799", "revid": "149587", "url": "https://it.wikipedia.org/wiki?curid=2142799", "title": "Tarnau", "text": ""}
{"id": "2142803", "revid": "123189148", "url": "https://it.wikipedia.org/wiki?curid=2142803", "title": "Fraser's Magazine for Town and Country", "text": "Il Fraser's Magazine for Town and Country nacque come rivista intorno al 1830, per mano di Hugh Fraser e William Maginn.\nIl magazine tenne una linea politica a sostegno del partito Tory (antenato del moderno Partito Conservatore del Regno Unito). Ebbe tra i redattori personaggi letterari di spicco come Robert Southey, Thomas Carlyle, William Makepeace Thackeray, James Hogg e John Stuart Mill.\nLe pubblicazioni vennero sospese nel 1882."}
{"id": "2142806", "revid": "149587", "url": "https://it.wikipedia.org/wiki?curid=2142806", "title": "Walzen", "text": ""}
{"id": "2142808", "revid": "149587", "url": "https://it.wikipedia.org/wiki?curid=2142808", "title": "Zembowitz", "text": ""}
{"id": "2142809", "revid": "287204", "url": "https://it.wikipedia.org/wiki?curid=2142809", "title": "Harriet Jacobs", "text": "Biografia.\nSchiavit\u00f9.\nHarriet Jacobs nacque schiava a Edenton, Carolina del Nord nel 1813 da Elijah Knox e Delilah Horniblow. Harriet eredit\u00f2 lo status di schiava dai suoi genitori, ma fu fortunata a vivere con entrambi i suoi genitori fino alla morte di sua madre, intorno al 1819, quando Harriet aveva sei anni. In seguito visse con la padrona, che le insegn\u00f2 a leggere, scrivere e cucire.\nNel 1825 la padrona mor\u00ec e comand\u00f2 che la dodicenne Harriet diventasse di propriet\u00e0 della nipote, il cui padre, James Norcom, divenne cos\u00ec il suo vero padrone. La molest\u00f2 per quasi dieci anni, rifiutandosi persino di lasciarla sposare con un uomo di colore libero di cui era innamorata. Per avere un po' di sostegno, \u00e8 entrata in una relazione con Samuel Sawyer, che era un uomo bianco libero, avvocato, e che in seguito divenne anche membro della Camera dei rappresentanti. Lei e Sawyer erano genitori di due bambini, anch'essi di propriet\u00e0 di Norcom. Quest'ultimo minacci\u00f2 anche di vendere i bambini nel caso Harriet avesse rifiutato le sue \"avances\" sessuali.\nNel 1835 la situazione domestica era diventata ormai insopportabile ed Harriet scapp\u00f2. Visse per sette anni nascosta sotto il tetto della casa di sua nonna, Molly Horniblow, che era stata liberata pochi anni prima. Solo a volte poteva vedere i suoi figli attraverso un piccolo buco nel tetto. Lo spazio era cos\u00ec piccolo che non poteva stare in piedi, in modo che avrebbe sofferto degli effetti della mancanza di esercizio per molti anni a venire. Per cercare vendetta, Norcom prima gett\u00f2 i suoi figli e il suo fratello John in prigione e poi li vend\u00e9 a un mercante di schiavi per separarli per sempre da Harriet. Sawyer svent\u00f2 il piano di Norcom comprando i tre dal mercante.\nMentre Harriet doveva restare nascosta, Sawyer prese John con s\u00e9 in un viaggio al nord. John guadagn\u00f2 la sua libert\u00e0 abbandonando Sawyer a New York, dove la schiavit\u00f9 era gi\u00e0 stata abolita. Poco dopo, Sawyer mand\u00f2 sua figlia Louisa Matilda a vivere con i parenti a New York. Aveva chiesto l'approvazione di Jacobs per questo attraverso la mediazione della nonna.\nLibert\u00e0.\nNel 1842 poteva scappare in barca a New York via Filadelfia. Sebbene non fosse referenziata, Mary Stace Willis, la moglie dell'allora famoso scrittore Nathaniel Parker Willis, accett\u00f2 di assumere Jacobs come bambinaia per la sua bambina Imogen. Le due donne concordarono un periodo di prova di una settimana, non sospettando che il rapporto tra le due famiglie sarebbe durato 75 anni, fino alla morte di Louisa Matilda Jacobs a casa di Edith Willis Grinnell, la figlia di Nathaniel Willis e della sua seconda moglie, nel 1917.\nIl suo lavoro con la famiglia Willis termin\u00f2 bruscamente nell'ottobre del 1843, quando Norcom venne a sapere dove si trovava. Fugg\u00ec a Boston con Louisa, dove si riun\u00ec con suo fratello John e suo figlio Joseph, che la sua bisnonna aveva mandato a Boston, apparentemente con il permesso di Sawyer. Attraverso John trov\u00f2 il contatto con il movimento abolizionista intorno a William Lloyd Garrison. Nel 1849 risiedeva a casa di Isaac e Amy Post a Rochester (New York), dove conobbe anche il famoso leader nero Frederick Douglass. Sia Douglass che i coniugi Post non erano solo abolizionisti, ma anche sostenitori del suffragio femminile.\nNel 1850 Jacobs visit\u00f2 Willis a New York per rivedere la piccola Imogen. La seconda moglie di Willis, Cornelia Grinnell Willis, persuase Jacobs a lavorare di nuovo come bambinaia per la famiglia. La figlia di Norcom, che era ancora proprietaria di Harriet Jacobs secondo la legge degli Stati Uniti, venne a New York nel 1852 per costringere Jacobs a tornare in schiavit\u00f9. Cornelia Willis forn\u00ec un rifugio per Jacobs con i suoi parenti in Massachusetts. Sebbene Jacobs si fosse espressamente rifiutata di pagare i soldi per la sua libert\u00e0, Cornelia Willis pag\u00f2 300 dollari per la sua liberazione. Nella sua autobiografia, Jacobs descrive i suoi sentimenti contrastanti: amarezza al pensiero che \"un essere umano \u00e8 stato \"venduto\" nella libera citt\u00e0 di New York\", felicit\u00e0 al pensiero che la sua libert\u00e0 fosse assicurata, e \"amore\" e \"gratitudine\" per Cornelia Willis.\n\"Incidents in the Life of a Slave Girl\".\nDurante il suo soggiorno a Rochester, Jacobs aveva guadagnato abbastanza fiducia in Amy Post da poterle raccontare la sua storia. Post descrisse in seguito quanto sia stato difficile per Jacobs raccontare le sue esperienze perch\u00e9 raccontando soffriva di nuovo di dolore. Alla fine del 1852 o all'inizio del 1853 Amy Post sugger\u00ec all'amica di pubblicare la sua storia. Il suo fratello l'aveva esortata da tempo a farlo, e lei stessa si sentiva obbligata per contribuire all'abolizione della schiavit\u00f9 e salvare cos\u00ec altri da un destino simile. Ma Jacobs aveva violato la morale generalmente - anche da lei stessa - accettata all'epoca entrando in una relazione illegittima con Sawyer. Nonostante il trauma e il pudore, Jacobs ha finalmente deciso di accettare il suggerimento di Post. La sua lettera a Post, che descrive questa lotta con se stessa, \u00e8 stata conservata.\nJacobs scrisse \"Incidents in the Life of a Slave Girl\" nelle notti dopo l'estenuante giornata di lavoro nella casa di Willis sul Fiume Hudson.\nLa casa editrice Thayer and Eldridge di Boston accett\u00f2 di stampare l'intera opera, a patto che Jacobs convincesse Lydia Maria Child a scrivere una prefazione. Child cur\u00f2 la pubblicazione del libro e venne presentata a Jacobs. Le due donne rimasero in contatto per molto tempo. Thayer and Eldridge dichiararono bancarotta prima che l'opera potesse essere pubblicata. Solo nel 1861 Jacobs riusc\u00ec a stampare il suo libro da una casa editrice di Boston.\nIl racconto era importato in modo da ottenere l'attenzione delle donne bianche, cristiane appartenenti al ceto medio nel Nord, focalizzandosi specialmente sull'impatto della schiavit\u00f9 sulla castit\u00e0 delle donne. Da schiave, le donne erano virtualmente indifese dalla violenza e dallo stupro \u2013 rischio che le donne cristiane potevano percepire come una tentazione della lussuria maschile.\nHarriet Jacobs criticava la religione degli Stati Uniti del Sud perch\u00e9 riteneva che perseguisse valori non cos\u00ec cristiani quanto voleva far sembrare, ed enfatizzava il valore dei soldi (\u201candr\u00f2 all'inferno, seppellite i miei soldi con me\" dice un padrone brutale e maleducato).\nGran parte di \"Incidents in the Life of a Slave Girl\" \u00e8 dedicato alla lotta della Jacobs per liberare i figli dopo la sua fuga. Cambi\u00f2 il nome di tutti i personaggi del libro, compreso il suo, per nascondere le vere identit\u00e0; nonostante i documenti di autenticit\u00e0, il libro \u00e8 stato pi\u00f9 volte accusato di essere un'opera di pura fantasia. Le lettere e le note di James Norcom rivelano lo stesso carattere que Jacobs attribuisce al padrone cattivo, \"Dr. Flint\".\nLa corrispondenza con Child rivela il suo entusiasmo per la proclamazione dell'emancipazione nel 1862, in quanto sent\u00ec che la sua gente era finalmente libera. Il tredicesimo emendamento della Costituzione degli Stati Uniti del 1865 avrebbe infatti messo fine alla schiavit\u00f9.\nAiuto per fuggitivi e ultimi anni.\nPochi mesi dopo la pubblicazione del suo libro, nell'aprile 1861, inizi\u00f2 la Guerra di secessione. Nel 1862 si rec\u00f2 ad Alexandria, una citt\u00e0 del sud occupata dall'esercito dell'Unione, per aiutare gli schiavi in fuga che vi si radunavano in cerca di protezione e libert\u00e0. Sebbene avesse pubblicato il suo libro con uno pseudonimo, era ampiamente conosciuta come autrice nei circoli abolizionisti. Pertanto, ha potuto contare su un sostegno per il suo lavoro di soccorso. Con l'aiuto di sua figlia, ha fondato una scuola chiamata \"Jacobs School\" (Scuola Jacobs).\nJacobs visse i suoi ultimi anni a Washington D.C. Mor\u00ec il 7 marzo 1897 e, sei giorni dopo, fu sepolta al Mount Auburn Cemetery di Cambridge (Massachusetts). La sua lapide recita: \u201cPaziente nelle tribolazioni, fervente nello spirito servendo il Signore\u201d."}
{"id": "2142811", "revid": "149587", "url": "https://it.wikipedia.org/wiki?curid=2142811", "title": "Parch\u00f2w\u00f2", "text": ""}
{"id": "2142812", "revid": "287204", "url": "https://it.wikipedia.org/wiki?curid=2142812", "title": "Piemonte Parchi", "text": "Piemonte Parchi \u00e8 una rivista mensile di informazione e divulgazione naturalistica sulle aree protette edita dalla Regione Piemonte dal 1983. Fornisce informazioni sulle attivit\u00e0 delle Aree Protette regionali piemontesi, nazionali e internazionali e tratta argomenti di cultura ambientale attraverso articoli di ornitologia, zoologia, botanica, natura e territorio.\nStoria della rivista.\nPiemonte Parchi \u00e8 stata la prima rivista edita da un ente pubblico dedicata specificamente alle aree protette, conquistando presto \"apprezzamenti su vasta scala\".\nIl primo numero di Piemonte Parchi usc\u00ec nel novembre 1983. Nata come trimestrale e supplemento della pubblicazione \"Notizie\" della Regione Piemonte, nel 1985 la rivista raddoppi\u00f2 il numero di pagine (che vennero a partire da quell'anno stampate tutte a colori) diventando bimestrale. Si trasform\u00f2 poi in mensile nel 1999, che dal 1993 contava circa 12.000 abbonati medi ogni anno.\nNei primi anni novanta, nel quadro della politica naturalistica istituzionale della Regione Piemonte, l\"'Assessorato regionale ai parchi\" stampava questo strumento informativo in 50\u00a0000 copie di tiratura, inviate gratuitamente a scuole, enti e privati cittadini come sostegno alla creazione di aree protette.\nDal 1993, a fronte di una situazione economica degli Enti pubblici volta alla massima razionalizzazione delle risorse, la rivista inizi\u00f2 ad essere fornita in abbonamento; la tiratura nel 1997 era quantificata in 35.000 copie per numero.. Dal 1999, in forza di un nuovo contratto di collaborazione editoriale, la rivista esce con cadenza mensile in 10 numeri l'anno pi\u00f9 due speciali tematici (ad esempio: \"Il ritorno del lupo\", \"Una Corona Verde\", \"le Alpi\", \"I giardini del Piemonte\", \"Gli ecomusei\", \"La speleologia in Piemonte\", \"I parchi in Europa\").\nPiemonte Parchi si \u00e8 poi stabilizzato su una tiratura complessiva di circa 23.000 copie: oltre ai 12.000 abbonati paganti (di cui 20% distribuiti sul restante territorio nazionale) altre copie venivano distribuite gratuitamente tramite spedizione nelle aree protette piemontesi e italiane, comuni, biblioteche del Piemonte, enti pubblici e associazioni ambientali in Italia (regioni, province, ministeri, centri di documentazione, associazioni, giornalisti) e a testate del settore naturalistico ed ambientale.\nDal 2001 Piemonte Parchi \u00e8 su Internet con la testata giornalistica registrata \"Piemonte Parchi Web\" comprendente una versione della rivista disponibile in rete, un notiziario aggiornato settimanalmente che evidenzia gli appuntamenti delle aree protette, ed infine una \"news letter\" settimanale -attiva dal 2002, che inizialmente veniva inviata a oltre 5.000 iscritti (l'80% dell'omologa news letter nazionale curata da \"parks.it\").\nDal 2004 ha preso avvio il progetto \"Piemonte Parchi Web Junior\", spazio rivolto alle scuole che si sono dedicate alle tematiche di educazione ambientale e che si sono avvicinate al mondo dei parchi; il progetto si \u00e8 concluso nel 2011.\nNel periodo precedente le olimpiadi invernali Torino 2006, la rivista ha ospitato una intensa campagna propagandistica in favore dell'evento.\nCon il numero 221 del dicembre 2012, dopo un periodo di crisi e il rischio di una totale chiusura per i tagli al bilancio regionale, a quasi 30 anni dalla sua prima uscita Piemonte Parchi ha drasticamente ridotto il numero di uscite annuali della propria pubblicazione cartacea. La rivista prosegue invece la propria attivit\u00e0 come giornale on-line a diffusione gratuita. Tematiche e rubriche sono rimaste le stesse della rivista \"storica\" come pure la newsletter, che ha nel frattempo raggiunto i 6.500 iscritti.\nPremi.\nNel corso degli anni la rivista ha vinto numerosi premi:\nTematiche.\nLe tematiche principali del mensile riguardano natura, ambiente e territorio, divulgazione scientifica ed informazioni sulla realt\u00e0, i prodotti tipici e le attivit\u00e0 dei parchi piemontesi e non solo, attraverso articoli di ornitologia, zoologia, botanica ecc. Tra i collaboratori della rivista negli anni si sono contate varie personalit\u00e0 di spicco nel campo dell'ecologia e dell'ambientalismo quali ad esempio Mario Rigoni Stern, Reinhold Messner, Antonio Cederna, Laura Conti e Piero Angela. La linea editoriale propone il messaggio culturale delle aree protette e della difesa dell'ambiente. Piemonte parchi gestisce inoltre dal 1991 la \"Biblioteca delle aree protette\", che offre la consultazione e il prestito di materiali sulle tematiche di interesse della rivista.\nRubriche.\nAlcune rubriche ricorrenti della rivista sono inoltre:"}
{"id": "2142813", "revid": "1305772", "url": "https://it.wikipedia.org/wiki?curid=2142813", "title": "Biblioteca dell'Accademia della Crusca", "text": "La Biblioteca dell'Accademia della Crusca di Firenze, \u00e8 la maggior biblioteca italiana di linguistica e storia della lingua italiana.\nStoria.\nIl primo fondo librario documentato dell'Accademia della Crusca, che ha oggi sede nella quattrocentesca Villa Medicea di Castello, risale alla seconda met\u00e0 del Seicento, ma tutti i libri da allora accumulati passarono nel 1783 alla Magliabechiana, quando Pietro Leopoldo decise di accorpare le tre accademie fiorentine (della Crusca, Fiorentina e degli Apatisti), in una nuova istituzione, l'Accademia Fiorentina.\nIl primo esplicito riferimento alla biblioteca della Crusca \u00e8 comunque del 3 agosto 1813, contenuto nel nuovo Regolamento interno dell'Accademia. Tra i bibliotecari ottocenteschi, vanno almeno ricordate le figure di Giovanni Lessi, Francesco Fontani, Antonio Targioni Tozzetti, Antonio Zannoni.\nNel marzo del 1943 i manoscritti, gli incunaboli ed i libri rari vennero preparati per la spedizione alla Soprintendenza bibliografica toscana, allo scopo di preservarli dai possibili bombardamenti. Terminato il conflitto, l'incremento delle raccolte fu abbastanza lento.\nQuando nel 1954 l'Accademia riprese nuovamente il compito di predisporre il Vocabolario, la biblioteca ricevette necessariamente nuovo impulso. Essa venne \u00ab organizzata in sezioni e dotata di un nuovo catalogo, mentre l'incremento del patrimonio librario fu volto a completare il fondo di dizionari (italiani, stranieri, dialettali), indici lessicali, concordanze e atlanti linguistici; a costituire un fondo di linguistica generale mediante l'acquisto di testi teorici di lessicografia e lessicologia; a completare il corpus dei testi letterari ed anche scientifici e tecnici oggetto della propria attenzione lessicografica e lessicologica \u00bb.\nLa forte crescita del patrimonio doveva avvenire per\u00f2 soprattutto grazie a importanti donazioni di librerie private da parte di insigni studiosi. Nel 1964, giunse in dono il Fondo Pietro Pancrazi, comprendente oltre 8.000 volumi appartenuti al noto critico e romanziere toscano. Nel 1975 arriv\u00f2 il Fondo Francesco Pagliai, costituito da qualche centinaio di volumi ed opuscoli relativi quasi esclusivamente ad Ugo Foscolo. L'anno successivo, venne ad arricchire le collezioni il Fondo Bruno Migliorini, formato da circa 10.000 tra libri ed estratti costituenti lo strumento di lavoro del grande critico e linguista.\nNel 1987 pervennero le carte dell'insigne filologo Giorgio Pasquali, costituite da quaderni di appunti, manoscritti di articoli, ritagli stampa, lettere. Nel 1992, donato dallo stesso proprietario, inizi\u00f2 a formarsi il Fondo Alberto Chiari, oggi ricco di 5.000 volumi del linguista e filologo. Nel 2002 la biblioteca ha poi ricevuto il Fondo Gabriella Giacomelli, costituito dalla raccolta libraria e dalle carte personali della dialettologa.\nPatrimonio.\nAttualmente la Biblioteca conserva circa 147 manoscritti, 41 incunaboli, 122.000 volumi, 780 riviste, di cui 410 correnti.\nNel patrimonio librario \u00e8 inoltre compresa una collezione unica al mondo, che adorna le pareti della sala centrale della Biblioteca: il Fondo dei Citati, cio\u00e8 le 1.729 opere che gli Accademici citarono nelle cinque edizioni del Vocabolario; in altre parole, i testi ritenuti dagli accademici della Crusca \"costitutivi\" della lingua italiana."}
{"id": "2142814", "revid": "729019", "url": "https://it.wikipedia.org/wiki?curid=2142814", "title": "Bob Manno", "text": "Carriera.\nClub.\nDopo essersi distinto nei campionati giovanili canadesi, Manno venne selezionato dalla squadra della National Hockey League dei Vancouver Canucks come seconda scelta nell'NHL Amateur Draft 1976, la ventiseiesima assoluta. Era stato scelto anche dai Quebec Nordiques, che all'epoca militavano nella lega rivale dell'NHL, la World Hockey Association, ma Manno decise di andare a Vancouver.\nDal 1976 al 1981 si divise sostanzialmente tra i Canucks e le squadre satellite in Central Hockey League (prima i Tulsa Oilers, poi i Dallas Black Hawks). Rimasto senza contratto, pass\u00f2 poi per una stagione, ai Toronto Maple Leafs, in cui si distinse tanto da esser convocato per l'All Star Game.\nNella stagione 1982-83 approd\u00f2 per la prima volta nel campionato italiano, all'HC Merano, fattore necessario per poter giocare - grazie al suo doppio passaporto - nella nazionale azzurra. Ma dopo una sola stagione torn\u00f2 in NHL, coi Detroit Red Wings con cui gioc\u00f2 per due anni.\nTorn\u00f2 poi definitivamente in Italia, per nove stagioni: due al Merano (in cui vinse lo scudetto 1985-86), due al Fassa, tre al Milano Saima (col secondo scudetto personale nel 1990-1991) e due al Bolzano (con la vittoria di un'Alpenliga).\nNazionale.\nHa esordito con la maglia azzurra nel 1982, in un'amichevole contro la Finlandia in preparazione ai mondiali 1982, i primi giocati dall'Italia nel gruppo A dal 1959, mettendo a segno anche il gol della bandiera nella sconfitta per 4-1.\nHa poi giocato sia i mondiali del 1982 che quelli del 1983, chiusi con la retrocessione in gruppo B.\nTornato in NHL, si allontan\u00f2 dalla Nazionale per alcuni anni. Ritorn\u00f2 a farvi parte nel 1986, entrando nel roster dei mondiali di gruppo B degli anni 1986, 1987, 1989, 1990 e 1991, questi ultimi vinti.\nLa vittoria ai mondiali 1991, oltre alla qualificazione ai mondiali di gruppo A 1992, significarono per l'Italia anche la qualificazione al torneo olimpico di Albertville 1992. Sar\u00e0 questo l'ultimo impegno di Manno col \"Blue Team\".\nAllenatore.\nTerminata nel 1994 la sua esperienza da giocatore, cominci\u00f2 quella da allenatore, proprio a Bolzano, vincendo subito scudetto e Torneo 6 nazioni. Bisser\u00e0 la vittoria in campionato anche nel 1995-96.\nPasser\u00e0 poi ad allenare l'HC Milano 24, con cui nel 1996-97 terminer\u00e0 secondo proprio alle spalle del Bolzano. Quando il presidente del Milano 24, proprio per questa discussa sconfitta, dirott\u00f2 la squadra nell'hockey in-line, Manno si accas\u00f2 al Merano. Ha continuato poi ad allenare tra Italia (HC Asiago) e Germania (Frankfurt Lions e Augsburger Panther) fino al 2001. Per quasi sette anni \u00e8 rimasto inattivo, per poi ritornare su una panchina a fine 2007, ancora in Germania, coi Straubing Tigers, che guid\u00f2 per due stagioni. Pass\u00f2 poi all'ERC Ingolstadt da cui fu per\u00f2 licenziato nel febbraio 2010."}
{"id": "2142815", "revid": "149587", "url": "https://it.wikipedia.org/wiki?curid=2142815", "title": "Serak\u00f2wice", "text": ""}
{"id": "2142817", "revid": "767487", "url": "https://it.wikipedia.org/wiki?curid=2142817", "title": "Connie Talbot", "text": "Carriera.\nTalbot \u00e8 diventata famosa nel 2007 partecipando al talent britannico \"Britain's Got Talent\" e arrivando alle finali, dove \u00e8 stata battuta dal cantante lirico Paul Potts. Talbot adorava guardare \"Il mago di Oz\" con sua nonna ed era stata colpita in particolare dalla canzone \"Over the Rainbow\", che ha cantato anche al funerale della nonna e a \"Britain's Got Talent\".\nHa pubblicato il suo album di debutto \"Over the Rainbow\" il 26 novembre 2007. L'album \u00e8 stato ripubblicato il 18 giugno 2008 con nuove tracce. Il primo singolo tratto dalla riedizione \u00e8 stata una cover della canzone \"Three Little Birds\" di Bob Marley, pubblicata il 10 giugno 2008.\nNonostante le critiche negative, \"Over the Rainbow\" ha venduto pi\u00f9 di 250.000 copie e raggiunto la posizione numero uno in tre Stati. Talbot si \u00e8 esibita pubblicamente e in televisione in Europa, Stati Uniti e in Asia, dove la sua musica aveva ottenuto buona popolarit\u00e0 attraverso YouTube. Il suo secondo album, \"Connie Talbot's Christmas Album\" \u00e8 stato pubblicato il 24 novembre 2008. Il terzo, \"Holiday Magic\", \u00e8 stato pubblicato alla fine del 2009. Il quarto si intitola \"Beautiful World\" ed \u00e8 stato pubblicato il 26 novembre 2012."}
{"id": "2142818", "revid": "1728", "url": "https://it.wikipedia.org/wiki?curid=2142818", "title": "Antonio Rinieri", "text": "Biografia.\nPoeta, letterato, erudito coltissimo, fu membro dell'Accademia degli Intronati.\nScrisse un'opera intitolata \"Il vero soggetto d'amore\", pubblicata a Lucca nel 1566 dal Busdraghi. Amico di gran parte dei letterati toscani suoi contemporanei, in occasione della morte dell'amico Benedetto Varchi, compose un \"Carmina in funere Benedicti Varchi\" (Firenze 1568); lo stesso Varchi qualche anno prima aveva dedicato un sonetto all'amico Antonio Rinieri (\"Opere\", V. II, 1859). \nEbbe un figlio di nome Jacopo che nel 1603 spos\u00f2 Margherita Velenosi di Castelfranco."}
{"id": "2142821", "revid": "1543377", "url": "https://it.wikipedia.org/wiki?curid=2142821", "title": "Prestava", "text": "Prestava, o Borgo Prestau (in sloveno Pristava, in tedesco \"Prestau\") \u00e8 un paese della Slovenia, frazione del comune di Nova Gorica.\nLa localit\u00e0 \u00e8 situata a ridosso del confine italo-sloveno tra le pendici della collina del Rafut e la collina della Castagnavizza.Da alcuni decenni, \u00e8 integrata nell'area urbana di Nova Gorica-San Pietro.\nSecondo alcune fonti italiane, il toponimo dovrebbe derivare dal tardo latino \"praestabulum\" ad indicare ciascuno dei quattro edifici di carattere militare che, sin dal sec. XIV, erano stati costruiti in luoghi elevati per il controllo delle quattro principali vie d'accesso alla citt\u00e0 di Gorizia e visibili dal suo Castello. Da parte della glottologia slovena viene invece avvalorata l'ipotesi che il toponimo derivi dalla voce slovena \"pristava\" (tuttora il nome sloveno della localit\u00e0) col significato di \"villa o cascina con annesso terreno coltivabile\"; si tratta infatti di un toponimo molto diffuso nelle aree d'insediamento storico sloveno - soltanto nell'odierno territorio della Repubblica di Slovenia ci sono almeno 17 insediamenti, un castello e due rifugi di montagna con lo stesso nome.\nGeografia fisica.\nRappresentato nella carta IGM al 25.000: 40A-IV-NE"}
{"id": "2142822", "revid": "1959275", "url": "https://it.wikipedia.org/wiki?curid=2142822", "title": "Spondiloartriti sieronegative", "text": "Le spondiloartriti sieronegative (anche spondiloentesoartriti sieronegative, per sottolineare il frequentissimo coinvolgimento delle entesi) sono un ampio ed eterogeneo gruppo di artriti infiammatorie caratterizzate dal coinvolgimento della sinovia e delle entesi sia a livello della colonna (spondilo-) che delle articolazioni periferiche (-artriti). Queste artriti sono strettamente connesse dall'assenza sierica di fattore reumatoide (sieronegative) e colpiscono prevalentemente individui geneticamente predisposti.\nClassificazione.\nLe spondiloartriti sieronegative comprendono\nCaratteristiche comuni.\nNello studio delle spondiloartriti sieronegative, in considerazione anche del comune terreno genetico, \u00e8 bene ricordare che vi \u00e8 spesso un'evidenza clinica di sovrapposizione tra i vari complessi sindromici. A livello classificatico pu\u00f2 essere infatti difficile apprezzare una differenza netta e dicotomica tra le varie sindromi. Molti sintomi e segni sono comuni e spesso \u00e8 difficile elaborare una diagnosi netta e precoce in un soggetto che mostra un quadro clinico riconducile ad una spondiloartrite sieronegativa. Negli anni si \u00e8 reso necessario introdurre il concetto di \"entesoartrite indifferenziata\", entit\u00e0 clinica che, pur presentando molte caratteristiche comuni alle spondiloartriti (si veda pi\u00f9 avanti), non rientra in un preciso quadro classificativo per l'assenza di alcuni caratteri distintivi. \nI caratteri comuni delle varie spondiloartriti sono:\nCriteri per lo studio e la diagnosi delle spondiloartriti sieronegative.\nUna linea direttiva per la diagnosi (che deve essere confermatata da indagini strumentali e di laboratorio) si basa sul riscontro di\npi\u00f9 almeno uno di questi riscontri\nEntesoartriti indifferenziate.\nMolti soggetti presentano molte delle caratteristiche cliniche presenti nelle diverse spondiloartriti sieronegative sinovite del ginocchio, tendinite del tendine d'Achille, entesotendinite delle dita), senza soddisfare tutti i criteri che permettono una diagnosi specifica. I soggetti colpiti da queste forme indifferenziate sono spesso giovani adulti (soprattutto maschi, 69-80%) e dimostrano una positivit\u00e0 per il gene HLA B27 e una buona risposta clinica all'infliximab, farmaco antagonista del TNF-\u03b1. Alcuni di questi pazienti svilupperanno successivamente psoriasi od una malattia infiammatoria cronica intestinale, fino a soddisfare i criteri di diagnosi per una spondiloartrite specifica. Inoltre, non \u00e8 raro riscontrare i segni (presenza di antigeni o anticorpi specifici nel siero del paziente) di un'infezione scatenante (artrite reattiva) intestinale o dell'apparato genito-urinario rimasta clinicamente silente"}
{"id": "2142825", "revid": "204391", "url": "https://it.wikipedia.org/wiki?curid=2142825", "title": "Spondiliti sieronegative", "text": ""}
{"id": "2142826", "revid": "109459896", "url": "https://it.wikipedia.org/wiki?curid=2142826", "title": "Gangrena gassosa", "text": "La gangrena gassosa \u00e8 una sindrome infettiva acuta a rapida diffusione, spesso mortale, in cui dei batteri producono gas e tossine.\nDescrizione.\nIn caso di gangrena gassosa i muscoli e tessuti si riempiono di gas ed essudato. Questa gangrena \u00e8 causata da un'infezione di germi anaerobi; essendo questi capaci di produrre grandi quantit\u00e0 di anidride carbonica, \u00e8 pi\u00f9 facile la dissociazione dei tessuti e viene quindi facilitata la diffusione del processo, mediata dalle tossine.\nEziologia.\nQuesta forma di gangrena \u00e8 data generalmente da colpi d'arma da fuoco, i quali portano alla creazione di un tunnel di tessuto ustionato, dove si vanno a depositare germi anaerobi.\nLa creazione di detti tunnel \u00e8 spesso dovuta a infezione da parte di \"Clostridium perfringens\" o meno frequentemente da altre specie di clostridi tossigeni come ad esempio \"C. novyi\", \"C. septicum\" e \"C. histoliticum\", i quali mediante delle collagenasi sono in grado di attaccare le catene polipeptidiche del collagene in diversi punti, indebolendole e degradandole.\nSintomi.\nEdema locale dopo 2/3 giorni dal trauma, enfisema locale profondo (tramite la palpazione della zona si pu\u00f2 avvertire il rumore del crepitio della neve che viene calpestata), fuoriuscita di gas e liquido putrido dopo l'incisione, rapida estensione della gangrena, tachicardia, febbre elevata, stato settico generale, agitazione psicomotoria e delirio.\nTerapia.\nIsolato il germe ed instaurata una adeguata terapia antibiotica, \u00e8 necessario effettuare un intervento chirurgico che elimini la causa della gangrena, in questo caso \u00e8 necessario esporre il pi\u00f9 possibile la ferita, in modo che i germi a contatto con l'aria muoiano, associando uno sbrigliamento chirurgico per rimuovere le zone necrotiche. Assai utile \u00e8 l'ossigenoterapia iperbarica che consente di limitare l'estensione della necrosi tissutale. La chirurgia demolitiva (amputazione o disarticolazione) deve essere effettuata solo quando il paziente \u00e8 emerso dallo stato settico."}
{"id": "2142829", "revid": "20942241", "url": "https://it.wikipedia.org/wiki?curid=2142829", "title": "Carlo Abbatucci", "text": ""}
{"id": "2142830", "revid": "347132", "url": "https://it.wikipedia.org/wiki?curid=2142830", "title": "Claribel Alegr\u00eda", "text": "Biografia.\nNata a Estel\u00ed, una piccola citt\u00e0 del Nicaragua (Nazione situata nell'America centrale), crebbe tuttavia a Santa Ana, nel Dipartimento di Santa Ana, nel Salvador (altra Nazione centroamericana). Nel 1943 si trasfer\u00ec negli Stati Uniti per studiare e nel 1948 ricevette il B.A. (\"Bachelor of Arts\"), cio\u00e8 la laurea, in Filosofia e Letteratura alla prestigiosa George Washington University di Washington D.C..\nTornata in Patria, legandosi al Fronte Sandinista di Liberazione Nazionale, d'ispirazione marxista, fu coinvolta nelle proteste nonviolente contro la dittatura del Presidente Anastasio Somoza Debayle. Nel 1979 Somoza Debayle cadde e il Fronte prese il potere in Nicaragua, ma l'Alegr\u00eda, che nel frattempo aveva iniziato la propria carriera di poetessa, scrittrice, giornalista e saggista, decise di tornarvi solo nel 1985, cio\u00e8 quando Daniel Ortega, dirigente militare del Fronte, divenne Presidente. Attualmente vive a Managua, la capitale del Paese.\nOpera, pensiero e riconoscimenti.\nScrittrice popolare in tutta l'America centrale, dal Messico sino al Sudamerica compreso, \u00e8 identificata come un'autrice della \"generacion comprometida\". Poetessa severa e critica, a volte pessimista, in un classico umore mutevole come mutevole \u00e8 la situazione politica del Centro America, usa nelle sue poesie il linguaggio comune, del popolo, e spesso una sua composizione non supera la decina di versi. Ha scritto anche romanzi, racconti e storie per bambini.\nNel 1978 ha ricevuto a Cuba il Premio Casa de las Am\u00e9ricas, il pi\u00f9 prestigioso riconoscimento letterario del Centro America, il Neustadt International Prize for Literature, conferitole dall'Universit\u00e0 dell'Oklahoma nel 2006, il Premio Regina Sofia di poesia ibero-americana a Madrid nel 2017 e il dottorato \"honoris causa\" nel 1998 all'Eastern Connecticut State University e nel 2005 all'Universit\u00e0 di Le\u00f3n.\nIn Italia \u00e8 stata insignita della commenda dell'Ordine della Stella della Solidariet\u00e0 Italiana nel 2010 e ha vinto il premio internazionale del Premio Camaiore nel 2016."}
{"id": "2142831", "revid": "599013", "url": "https://it.wikipedia.org/wiki?curid=2142831", "title": "Hauraki", "text": ""}
{"id": "2142837", "revid": "124123", "url": "https://it.wikipedia.org/wiki?curid=2142837", "title": "Lico di Reggio", "text": "Biografia.\nNemico di Demetrio Falereo, fu una delle fonti pi\u00f9 importanti di Licofrone che, adottato da Lico, da lui attinse per la sua \"Alessandra\".\nOpere.\nDella sua opera letteraria ci sono pervenuti solo alcuni frammenti sulla \"Sicilia\", \"Sulla Libia\" e \"Su Alessandro\"."}
{"id": "2142838", "revid": "20942356", "url": "https://it.wikipedia.org/wiki?curid=2142838", "title": "Giacomo Pietro Abbatucci", "text": ""}
{"id": "2142839", "revid": "16758", "url": "https://it.wikipedia.org/wiki?curid=2142839", "title": "Augsburger Panthers", "text": ""}
{"id": "2142846", "revid": "125918636", "url": "https://it.wikipedia.org/wiki?curid=2142846", "title": "Mads Mikkelsen", "text": "Biografia.\nMads Mikkelsen nasce nel distretto \u00d8sterbro di Copenaghen il 22 novembre 1965, secondogenito di Bente Christiansen, infermiera, e di Henning Mikkelsen, bancario. Insieme al fratello maggiore, Lars Mikkelsen, anch'egli attore, viene cresciuto a N\u00f8rrebro. Da giovane si allenava per diventare un ginnasta, ma alla fine decise di studiare danza all'accademia di ballo di G\u00f6teborg, dove tra l'altro impar\u00f2 a parlare svedese. Lavor\u00f2 come ballerino per dieci anni prima di abbandonare quest'attivit\u00e0 e iniziare a studiare recitazione alla scuola teatrale di Aarhus nel 1996.\nEsordisce al cinema nello stesso anno con \"Pusher - L'inizio\" (\"Pusher\"), primo episodio dell'omonima trilogia diretta da Nicolas Winding Refn, di grande successo in patria. Ad accrescere la sua popolarit\u00e0 \u00e8 poi la partecipazione tra 2000 e 2004 alla serie televisiva poliziesca \"Rejseholdet\", mentre al cinema \u00e8 protagonista dei film diretti da Anders Thomas Jensen, \"Luci intermittenti\" (\"Blinkende lygter\", 2000), \"I macellai verdi\" (\"De gr\u00f8nne slagtere\", 2003) e \"Le mele di Adamo\" (\"Adams \u00e6bler\", 2005).\nNel 2004 partecipa per la prima volta ad una grande produzione hollywoodiana, interpretando Tristano, uno dei mitici Cavalieri della Tavola Rotonda in \"King Arthur\", ma raggiunge la notoriet\u00e0 internazionale due anni dopo, come protagonista di \"Dopo il matrimonio\" (\"Efter brylluppet\") della regista danese Susanne Bier, nominato all'Oscar al miglior film straniero e grazie all'interpretazione di Le Chiffre, il cattivo principale nel 21\u00b0 film di James Bond, \"Casino Royale\" diretto da Martin Campbell.\nNel 2009 impersona Igor Stravinsky in \"Coco Chanel &amp; Igor Stravinsky\" di Jan Kounen, film di chiusura della 62\u00aa edizione del Festival di Cannes, e il silenzioso guerriero vichingo One-Eye in \"Valhalla Rising - Regno di sangue\" di Nicolas Winding Refn, presentato fuori concorso alla 66\u00aa Mostra del Cinema di Venezia.\nNel maggio 2012, vince il premio come miglior attore al Festival di Cannes per la sua interpretazione in \"Il sospetto\" di Thomas Vinterberg. Nel 2013 ottiene il ruolo del carismatico Hannibal Lecter nella serie televisiva \"Hannibal\", liberamente ispirata ai romanzi di Thomas Harris, dove si trova nuovamente al fianco del collega e amico Hugh Dancy con cui aveva gi\u00e0 recitato in \"King Arthur\". Nel 2015 \u00e8 guest star nel video musicale della cantante Rihanna \"Bitch Better Have My Money\".\nNel 2016, interpreta il \"villain\" Kaecilius nel film \"Doctor Strange\" del Marvel Cinematic Universe. Nello stesso anno interpreta Galen Erso, il padre della protagonista in \"\" diretto da Gareth Edwards. Nel 2019 interpreta lo spietato killer Duncan Vizla nel film originale Netflix \"Polar\", diretto da Jonas \u00c5kerlund. Nello stesso anno \u00e8 protagonista degli spot pubblicitari della birra Carlsberg.\nDegna di nota e apprezzata da pubblico e critica, tanto da valergli un riconoscimento per la \"miglior performance\" ai The Game Awards del 2019, \u00e8 la sua interpretazione dell'enigmatico Clifford Unger in \"Death Stranding\", videogioco di Hideo Kojima. Nel novembre 2020 viene ingaggiato dalla Warner Bros per interpretare il mago oscuro Gellert Grindelwald, prendendo il posto di Johnny Depp, nel film \"Animali fantastici - I segreti di Silente\", il terzo capitolo dell'omonima saga spin-off di Harry Potter, diretto da David Yates, previsto nelle sale il 15 aprile 2022.\nRiconoscimenti.\nPremio BAFTA\nEuropean Film Awards\nFestival di Cannes\nFestival di San Sebasti\u00e1n\nPremi Bodil\nPremi Robert\nThe Game Awards\nDoppiatori italiani.\nNelle versioni in italiano delle opere in cui ha recitato, Mads Mikkelsen \u00e8 stato doppiato da:\nDa doppiatore \u00e8 sostituito da:"}
{"id": "2142847", "revid": "287204", "url": "https://it.wikipedia.org/wiki?curid=2142847", "title": "Michael Hall", "text": ""}
{"id": "2142848", "revid": "73843", "url": "https://it.wikipedia.org/wiki?curid=2142848", "title": "Raunchy (singolo)", "text": "Raunchy \u00e8 un brano strumentale scritto da Bill Justis Jr. e Sid Manker, lanciato da Bill Justis and His Orchestra e pubblicato nel novembre 1957 come singolo su etichetta Phillips (#3519): negli Stati Uniti ottenne un successo di proporzioni straordinarie, primo nelle classifiche rhythm 'n' blues e 2\u00b0 in quelle pop. Inciso a Memphis, vedeva Justis al sax e Manker alla chitarra solista. Nato William E. Justis Jr. nel 1926, Justis fu direttore musicale dell'etichetta Sun Records negli anni '50; Justis mor\u00ec nel 1982. Il brano venne incluso nella The Grammy Hall of Fame (riconoscimento nel 1998).\nSempre nel 1957 il brano venne interpretato da Ernie Freeman: la sua versione eguagli\u00f2 il primato di Justis nelle charts rhythm 'n' blues, ma in quelle pop non and\u00f2 oltre il quarto posto. Nello stesso anno venne ripreso da Billy Vaughan and His Orchestra (su London Records), ma la sua versione si ferm\u00f2 al 10\u00ba posto nelle classifiche pop.\n\"Raunchy\" fu anche il brano che George Harrison esegu\u00ec come provino per essere reclutato nei \"Quarry Men\", nucleo originario dei futuri \"Beatles\", che utilizzarono il brano dal vivo sino al 1960. Il documentario \"Anthology\" (1993) mostra Harrison che improvvisa il brano assieme a Paul McCartney e Ringo Starr."}
{"id": "2142849", "revid": "110157", "url": "https://it.wikipedia.org/wiki?curid=2142849", "title": "Taking Chances World Tour", "text": "Il Taking Chances World Tour \u00e8 stato il dodicesimo tour di concerti della cantautrice canadese C\u00e9line Dion, a supporto del suo tredicesimo album in studio in lingua francese, \"D'elles\", e del suo decimo in lingua inglese, \"Taking Chances\".\nLa tourn\u00e9e segn\u00f2 il ritorno dell\u2019artista sulle scene dopo la sua residency \"A New Day...\", tenutasi a Las Vegas nell\u2019arco di cinque anni.\nIl tour visit\u00f2 cinque continenti, 25 Paesi e 88 citt\u00e0, per un totale di oltre 100 esibizioni dal vivo: i 67 spettacoli tenutisi negli Stati Uniti registrarono complessivamente pi\u00f9 di un milione di spettatori paganti.\nInformazioni sul Tour.\nLo show \u00e8 diretto da Jamie King (conosciuto per aver lavorato con Madonna, Christina Aguilera e le Spice Girls). C\u00e9line Dion si esibisce con alcuni dei suoi pi\u00f9 grandi successi e con diverse canzoni estratte dall'album inglese \"Taking Chances\".\nLa durata \u00e8 di due ore ed \u00e8 diviso in quattro parti: soul, rock, Middle-Eastern e fashion-victim. C\u00e9line \u00e8 supportata da 8 ballerini (4 maschi e 4 femmine).\nL'inizio di ogni tappa \u00e8 preceduto dalla proiezione di un video, registrato appositamente da C\u00e9line che per ogni show sceglie (o registra) un video apposito. In questi video guida un'automobile ad alta velocit\u00e0, mentre scorrono degli highlights della sua carriera. Uno spezzone remixato di \"I Drove All Night\", infine, introduce l'entrata di C\u00e9line e l'inizio del concerto.\nJamie King si \u00e8 unito al tour il 2 maggio 2008 a Manchester, nel Regno Unito. Dopo quella data, lo show non \u00e8 stato pi\u00f9 rappresentato su uno stage centrale (fatta eccezione per Tokio, in Giappone) per motivi logistici. Dopo due mesi e mezzo, C\u00e9line ha pensato di perfezionare il suo show creandone tre varianti: Una, la pi\u00f9 utilizzata, consiste nell'esibire il repertorio in inglese e comprende l'utilizzo di schermi mobili, elevatori e nastri trasportatori. Un'altra variante consiste nell'esibire il repertorio francese in paesi francofoni utilizzando le stesse apparecchiature, mentre la terza variante viene utilizzata nel caso in cui ci siano seri problemi logistici nell'arena (o stadio) che deve ospitare lo show: Viene posto uno schermo al centro e molti riflettori intorno, creando cos\u00ec affascinanti giochi di luce da tutti e tre i lati.\nC\u00e9line Dion e i suoi collaboratori cantano oltre 60 canzoni, divise fra inglesi e francesi. Di queste, circa 27 vengono cantate in ogni show, e una, \"Por que tu m'aimes encore\", viene cantata durante l'intero tour. Questo \u00e8 il singolo in lingua francese di C\u00e9line pi\u00f9 venduto in assoluto, e uno dei pochissimi che hanno avuto un enorme successo anche in paesi non-francofoni. La Dion canter\u00e0 anche diverse cover, tra cui: \"We Will Rock You\" e \"The Show Must Go On\" dei Queen e \"I Got the Feelin\"' e \"It's a Man's Man's Man's World\" di James Brown. Era inclusa anche la cover \"I Got The Music In Me\" di Kiki Dee, ma \u00e8 stata rimossa dopo un concerto in Corea del Sud. In un concerto a New York il 15 settembre 2008 la Dion ha cantato \"Because You Loved Me\" con l'emergente cantante filippina Charice Pempengco. Questa performance \u00e8 stata registrata e trasmessa nell'Oprah Winfrey Show.\nDopo lo show a Pretoria del 16 febbraio 2008, Ren\u00e9 Ang\u00e9lil ha riorganizzato i concerti, includendo alcuni cambiamenti ai costumi scelti da Annie Horth e altri piccoli cambiamenti all'elenco delle canzoni.\nScaletta del tour.\nAnglofona.\n1 non interpretata a tutti i concerti \nFrancofona.\n1 interpretata solo ad alcuni concerti\nRegistrazioni e trasmissioni.\nIn Italia il DVD del concerto a Boston e CELINE THROUGH THE EYES OF THE WORLD sono usciti il 4 maggio 2010.\nIl supporto completo contiene due interi concerti, con la lista di canzoni inglese e quella francofona. Il concerto in inglese \u00e8 stato registrato a Boston, quello in francese a Montr\u00e9al entrambi eseguiti 100% live."}
{"id": "2142852", "revid": "38275", "url": "https://it.wikipedia.org/wiki?curid=2142852", "title": "Taglio della T", "text": ""}
{"id": "2142853", "revid": "1318658", "url": "https://it.wikipedia.org/wiki?curid=2142853", "title": "Bois de Vincennes", "text": "Il Bois de Vincennes \u00e8 un parco pubblico sito a est di Parigi. Il parco prende il nome della citt\u00e0 di Vincennes nelle cui vicinanze \u00e8 ubicato. \u00c8 costruito come giardino all'inglese.\nIl Bois de Vincennes \u00e8 ubicato nel XII \"arrondissement\".\nOccupa un'area di 995 ettari, pari a 9,95\u00a0km\u00b2, che significa tre volte pi\u00f9 grande di Central Park a New York e quattro volte l'estensione di Hyde Park a Londra. Si tratta della pi\u00f9 estesa area verde parigina, di poco pi\u00f9 grande dell\u2019altro grande parco parigino situato ad ovest della capitale, il Bois de Boulogne, che si estende per 8,46\u00a0km\u00b2.\nL\u2019estensione del Bois de Vincennes equivale pressappoco al 10% della superficie totale della citt\u00e0 di Parigi, ed \u00e8 grande all\u2019incirca quanto l\u2019insieme degli \"arrondissement\" del centro della capitale (dal I al VI).\nStoria.\nEsso era originariamente una riserva di caccia dei re di Francia e divenne un'area per esercitazioni militari dopo la Rivoluzione francese fino ad essere dichiarato parco pubblico da Napoleone III nel 1860.\nIl Bois de Vincennes venne ufficialmente annesso alla citt\u00e0 di Parigi nel 1929 e incorporato nel XII \"arrondissement\".\nDescrizione.\nEsso ospita il Parco floreale di Parigi, parco urbano e giardino botanico, e l'Arboreto della scuola di Breuil.\nA nord del Bois de Vincennes \u00e8 ubicato lo Ch\u00e2teau de Vincennes, che fu a lungo utilizzato come seconda residenza da molti re di Francia nel XIV secolo. Oggi \u00e8 in fase di restauro ed \u00e8 parzialmente aperto al pubblico. Nel sud-ovest del parco vi \u00e8 la \"Redoute de Gravelle\", un rifugio militare costruito sotto il regno di Luigi Filippo nel XIX secolo.\nIl Bois de Vincennes \u00e8 anche un sito in cui si praticano diversi sport. Nella zona est \u00e8 situato un ippodromo adibito alle corse al trotto e il velodromo di Vincennes per le gare di ciclismo su pista, oltre che un istituto nazionale per lo sport.\nNella zona ovest \u00e8 ubicato uno zoo permanente, costruito nel 1934 in sostituzione di uno pi\u00f9 piccolo e temporaneo costruito l'anno prima in occasione della \"Exposition coloniale internationale\".\nLaghi.\nIl Bois de Vincennes ospita quattro laghi alimentati dal fiume Marna:"}
{"id": "2142854", "revid": "1618903", "url": "https://it.wikipedia.org/wiki?curid=2142854", "title": "Carlo Marcello Rietmann", "text": "Biografia.\nInizi\u00f2 la sua attivit\u00e0 a Genova nel 1935, come redattore del \u201cGiornale di Genova\u201d.\nDivenuto redattore capo nel 1945 del \u201cCorriere del Pomeriggio\u201d, pass\u00f2 poi nel 1948 al pi\u00f9 noto \u201cIl Secolo XIX\u201d, in qualit\u00e0 di critico musicale, teatrale e cinematografico.\nNel 1937 esord\u00ec come scrittore, con il romanzo \"\"Balka, zingara minorenne\", a cui seguirono presto altri, tra cui \"Ti amer\u00f2 stasera\" (1946).\nFu inoltre autore di novelle e di nove opere teatrali, in cui ricorrono elementi quali il gioco, una borghesia priva di valori, donne incapaci di ribellarsi alla volont\u00e0 degli uomini, la disgregazione familiare.\nNotevolissimo fu anche il suo contributo come operatore culturale. Nel 1940 ebbe fra l'altro l'idea di istituire un concorso musicale dedicato a Paganini. La guerra blocc\u00f2 l'iniziativa, che venne per\u00f2 realizzata nel 1954. Oggi il Premio Paganini \u00e8 un concorso per violinisti tra i pi\u00f9 prestigiosi al mondo.\nNel 1965 ide\u00f2 il celebre Festival Teatrale di Borgio Verezzi, attivo ancora oggi e noto in tutta Italia.\nDal suo \"La grande speranza\"\" venne tratta da Anton Giulio Majano un'opera televisiva andata in onda nel 1964, interpretata da Sergio Fantoni e Carla Gravina."}
{"id": "2142855", "revid": "1318658", "url": "https://it.wikipedia.org/wiki?curid=2142855", "title": "Adam Zagajewski", "text": "Biografia.\nAdam Zagajewski nacque a Leopoli nel 1945. A causa del programma sovietico del secondo dopoguerra, nello stesso anno la famiglia Zagajewski fu costretta a trasferirsi a Gliwice, nella Polonia centrale. Dopo gli studi liceali si trasfer\u00ec a Cracovia, dove studi\u00f2 psicologia e filosofia. Il suo debutto letterario risale al 1967, anno in cui inizi\u00f2 a pubblicare le sue poesie in alcune riviste culturali polacche. Fra la fine degli anni Sessanta e l'inizio degli anni Settanta fece parte del movimento letterario della \"New Wave\" polacca, conosciuta anche come 'Generazione 68'. Il movimento si proponeva di \"resistere alle falsificazioni della realt\u00e0 e all'appropriazione del linguaggio da parte dell'ideologia comunista e della propaganda\". Nel 1975 fu tra i firmatari della \"Lettera dei 59\", una lettera aperta con cui gli intellettuali polacchi denunciarono i cambi alla costituzione imposti dal Partito Comunista. A seguito di ci\u00f2, le opere di Zagajewski vennero censurate in Polonia dalle autorit\u00e0 comuniste.\nResidente a Parigi dal 1981 al 2002, poi trasferitosi a Cracovia, fu insegnante di letteratura presso la University of Chicago.\nL'opera di Zagajewski ha ricevuto il riconoscimento della critica internazionale ed \u00e8 stata tradotta in numerose lingue. Lo scrittore e critico irlandese Colm T\u00f3ib\u00edn sottolinea come nelle sue poesie migliori Zagajewski \"\u00e8 riuscito a connettere lo spazio dell'immaginazione con l'esperienza\". Il poeta e critico americano Robert Pinsky osserva che le poesie di Zagajewski riguardano \"la presenza del passato nella vita di tutti i giorni: la storia non nel senso della cronaca dei morti [...] ma come una forma immensa, talvolta sottile, inerente a ci\u00f2 che la gente vede e sente tutti i giorni - e ai modi in cui vediamo e sentiamo\". \nNel 1992 ricevette la prestigiosa Guggenheim Fellowship. Vinse il Neustadt International Prize for Literature nel 2004: fu il secondo polacco, dopo Mi\u0142osz, a ricevere il premio conferito dall'universit\u00e0 statunitense. Nel 2015 ricevette l'Heinrich Mann Prize, premio letterario tedesco conferito ogni anno il 27 marzo, giorno di nascita di Heinrich Mann. Nel 2016 ricevette la Legion d'onore e nel 2017 il Premio Principessa delle Asturie per la letteratura. \nUna delle sue opere pi\u00f9 conosciute dal largo pubblico \u00e8 la poesia \"Try to praise the mutilated world\" (\"Prova a cantare il mondo mutilato\"), uscita sul periodico statunitense \"The New Yorker\" dopo gli attentati dell'11 settembre 2001. Per quel che riguarda il suo lavoro da critico e saggista, molto note sono le sue pubblicazioni sul poeta connazionale Czes\u0142aw Mi\u0142osz, Premio Nobel per la Letteratura nel 1980.\nIn Italia sono usciti presso Adelphi un volume di prose, \"Tradimento\" (2007) e l'antologia poetica \"Dalla vita degli oggetti\" (2012)."}
{"id": "2142858", "revid": "34928", "url": "https://it.wikipedia.org/wiki?curid=2142858", "title": "Dama Tuareg", "text": ""}
{"id": "2142859", "revid": "729019", "url": "https://it.wikipedia.org/wiki?curid=2142859", "title": "Jacques Pierre Abbatucci", "text": "Biografia.\nLott\u00f2 contro l'occupazione francese della Corsica, ma, dopo essersi sottomesso, venne nominato tenente colonnello e nel 1791 maresciallo di campo. Nel 1793 difese la Corsica contro Pasquale Paoli e gli inglesi. Fece parte dell'Armata d'Italia, ma Napoleone Bonaparte in seguito lo fece allontanare dall'esercito.\nSuo figlio Jean Charles Abbatucci fu militare e suo nipote Jacques Pierre Charles Abbatucci fu ministro nel Secondo Impero sotto Napoleone III."}
{"id": "2142863", "revid": "188323", "url": "https://it.wikipedia.org/wiki?curid=2142863", "title": "Malattia di Hashimoto", "text": ""}
{"id": "2142864", "revid": "188323", "url": "https://it.wikipedia.org/wiki?curid=2142864", "title": "Struma di Riedel", "text": ""}
{"id": "2142868", "revid": "11959", "url": "https://it.wikipedia.org/wiki?curid=2142868", "title": "Jih\u0101d islamica", "text": ""}
{"id": "2142872", "revid": "287204", "url": "https://it.wikipedia.org/wiki?curid=2142872", "title": "Ruota del vasaio", "text": "La ruota da vasaio o tornio da vasaio \u00e8 un macchinario usato per modellare l'argilla, \u00e8 un tornio verticale. \nStoria.\nTra i primi a utilizzare la ruota furono i vasari della Mesopotamia durante il periodo di Ubaid; per dare una forma regolare ai loro vasi, li ponevano su una piastra di legno che facevano ruotare velocemente.\nI torni utilizzati in Grecia e in Egitto tra il 600 e il 300 a.C. erano costruiti da un disco che ruotava su un perno mosso dai piedi del vasaio.\nI torni moderni sono simili a quelli dell'antichit\u00e0, ma la rotazione del piatto \u00e8 data da un motore elettrico."}
{"id": "2142874", "revid": "124123", "url": "https://it.wikipedia.org/wiki?curid=2142874", "title": "Lisimaco di Alessandria", "text": "Biografia e opere minori.\nDi Lisimaco sappiamo solo che fu un grammatico alessandrino e sicuramente anteriore a Giuseppe Flavio, che lo cita come autore di opere mitografiche e di un \"Sull'Egitto\". Lo si pu\u00f2, tra l'altro, situare all'inizio del II secolo a.C. in quanto egli cita Mnasea di Patre, autore fiorito tra il 200 e il 175 a.C.\nTra i pochi frammenti pervenutici, specie negli scolii, risulta che avesse scritto due opere mitografiche, \"Sulle meraviglie dei Tebani\" (probabilmente in tre libri) e \"Nostoi\" (\"I ritorni\"), un trattato polemico-erudito \"Sui plagi di Eforo\" (di cui resta solo il titolo).\n\"Sull'Egitto\".\nGiuseppe cita Lisimaco come autore di un'opera \"Sull'Egitto\" e come scrittore ancora meno fededegno, riguardo alle origini del popolo ebraico, di Manetone e Cheremone.\nSecondo la versione di Lisimaco, infatti, nel regno di Boccori, re d'Egitto, gli Ebrei, afflitti dalla lebbra e dallo scorbuto, si rifugiarono nei templi. Una carestia si diffuse in tutto l'Egitto, e un oracolo di Ammone inform\u00f2 il faraone che il fallimento dei raccolti poteva essere evitato solo espurgando i templi dalle persone impure, conducendole fuori nel deserto e annegando coloro che erano afflitti dalla lebbra.\nDopo che i lebbrosi furono annegati, gli altri, in numero di 110.600, furono esposti nel deserto per morire\u02d0 un certo Mos\u00e8, tuttavia, consigli\u00f2 loro di procedere fino a raggiungere il paese abitato pi\u00f9, educandoli a mostrare ostilit\u00e0 a tutti, a non offrire il meglio, ma il peggiore consiglio, e a distruggere tutti i templi che trovarono. Quando arrivarono nel paese, ora chiamato Giudea, costruirono una citt\u00e0 chiamata \"Hierosyla\" (\"citt\u00e0 dei ladri di templi\") e, in un secondo momento, per evitare ingiurie, la chiamarono Hierosolyma."}
{"id": "2142885", "revid": "6923", "url": "https://it.wikipedia.org/wiki?curid=2142885", "title": "Varese", "text": "Varese (: o , ; \"Vares\" in dialetto varesotto, : ) \u00e8 un comune italiano di abitanti, capoluogo dell'omonima provincia in Lombardia.\nIl caratteristico appellativo di \"Citt\u00e0 giardino\" deriva dai numerosi parchi e giardini che si trovano nell'ambito del comune, in gran parte pertinenze di ville ivi edificate tra il XVIII secolo e l'inizio del XX secolo, prima da famiglie di nobili e pi\u00f9 recentemente da industriali e rappresentanti dell'alta borghesia, originari soprattutto di Milano. Varese fa parte della \"Regione Agraria n\u00b0 4 - Colline di Varese\", del \"Parco regionale Campo dei Fiori\", e della \"Rete delle Citt\u00e0 Strategiche (RECS)\".\nGli abitanti della citt\u00e0 sono chiamati \"Varesini\", mentre gli abitanti dell'hinterland sono detti \"Varesotti\". Analogamente buona parte del territorio della provincia oltre i confini della citt\u00e0 viene chiamato \"Varesotto\".\nGeografia fisica.\nOrografia.\nLa citt\u00e0 di Varese si trova in una posizione caratteristica, ai piedi del Sacro Monte di Varese (nelle Prealpi varesine), che fa parte del Campo dei Fiori ed \u00e8 sede di un osservatorio astronomico, nonch\u00e9 del centro geofisico prealpino. La frazione che occupa la parte mediana della montagna prende il nome di Santa Maria del Monte in ragione del santuario medioevale, a cui si giunge tramite il viale delle cappelle del Sacro Monte. A segnare il margine pi\u00f9 basso della citt\u00e0 l'omonimo lago che la lambisce a livello di alcune frazioni.\nVarese \u00e8 adagiata su sette colli: il Colle di San Pedrino (il quartiere di Bosto) (402\u00a0m), il Colle di Giubiano (407\u00a0m), il Colle Campigli (453\u00a0m), il Colle di Sant'Albino (l'altura di fronte a Bosto a fianco di viale Europa) (406\u00a0m), il Colle di Biumo Superiore (439\u00a0m), Colle di Montalbano (Villa Mirabello) (411\u00a0m) e il Colle dei Miogni (492\u00a0m). Il territorio del comune risulta quindi essere compreso tra i 238 e i 1.150\u00a0m s.l.m. L'escursione altimetrica complessiva risulta essere pari a 912 metri. La casa comunale si trova a 382\u00a0m s.l.m.\nClassificazione sismica: zona 4 (sismicit\u00e0 molto bassa), Ordinanza PCM n. 3274 del 20/03/2003\nIdrografia.\nIl territorio di Varese \u00e8 bagnato da numerosi corsi d'acqua, ed \u00e8 interessato dal lago di Varese. Nella frazione Rasa di Varese, il fiume Olona ha tre delle sue sorgenti, sempre in questa frazione l'Olona riceve le acque dei torrenti Legnone, Des e Sesnivi (o Valle del Forno). Pi\u00f9 a valle, in localit\u00e0 Bregazzana confluiscono nell'Olona anche i torrenti Brasch\u00e8, Pissab\u00f2, Boscaccia e Grassi. A nord est, lambisce Varese il ramo sorgentizio orientale dell'Olona che scorre in Valganna; al confine tra Varese ed Induno Olona, confluisce nel fiume il torrente Pedana della Madonna. Sotto Santa Maria del Monte sgorga quello che pu\u00f2 considerarsi come il \"corso d'acqua di Varese\", il torrente Vellone. Dopo aver bagnato il rione di Velate, attraversa coperto la citt\u00e0, per poi sfociare nell'Olona in localit\u00e0 Belforte.\nA nord della frazione Rasa, nasce invece il torrente Buragona, alimentato dall'affluente Valgallina, tributario del lago di Brinzio. All'estremo nord del territorio varesino, in cresta al Campo dei Fiori, nascono l'Intrino ed il Riazzo, che bagnano l'abitato di Brinzio. Dalla zona montuosa di Varese nascono alcuni torrenti che confluiscono nel Lago di Varese, in particolare il Val Luna e il Rio di Casciago.\nA sud di Varese scorre la Roggia Nuova che confluisce nel lago presso Capolago. A Bizzozero nasce il torrente Selvagna, che confluisce nell'Olona presso Castiglione Olona. In localit\u00e0 Torre San Quirico, quasi al confine con Gazzada Schianno, nasce il torrente Arno o Arnetta, uno dei principali corsi d'acqua del Basso Varesotto e dell'Altomilanese.\nClima.\nL'inverno varesino risente poco dell'influenza mitigatrice del Lago Maggiore e degli altri laghi minori della provincia. Le temperature minime tardo-autunnali ed invernali scendono frequentemente, pur di pochi gradi, sotto lo zero. Sono proprio le temperature notturne basse a creare un clima differente alle aree a sud di questa citt\u00e0. Come nelle altre citt\u00e0 prealpine lombarde, la nebbia \u00e8 un fenomeno poco frequente. Dati termici alla mano, Varese \u00e8 mediamente pi\u00f9 fresca rispetto ad altri capoluoghi lombardi delle Prealpi, in special modo nel periodo invernale. Se fino agli anni 1980 la piovosit\u00e0 di Varese \u00e8 stata tra le pi\u00f9 alte d'Italia, con oltre 1500\u00a0mm di media all'anno, negli ultimi decenni il quantitativo medio annuale di pioggia si \u00e8 notevolmente ridotto. Parimenti, in inverno la neve cade negli ultimi anni abbastanza sporadicamente in citt\u00e0.\nClassificazione climatica: zona E, 2652 GG\nOrigini del nome.\nIl documento pi\u00f9 antico che riporta il nome di \"Varese\" \u00e8 una pergamena datata 8 giugno 922 conservata presso l'Archivio di Stato di Milano.\nIl toponimo \"Varese\" sembra derivare dal celtico \"Vara\" (acqua), connesso alla vicinanza dell'omonimo lago. E il nome sarebbe venuto al luogo, non tanto per la presenza del torrente Vellone, ma dall'essere un tempo il fondovalle, dove sorge il borgo, acquitrinoso per le acque defluenti dai colli circostanti.\nUna volta la falda si trovava infatti pochi metri sotto il suolo, e in tempo di piogge insistenti le cantine si riempivano d'acqua e nelle piazze, anche per il terreno argilloso, le pozzanghere stagnavano a lungo.\n\u00c8 ipotizzata anche la derivazione dai nomi gentilizi romani \"Varia\", \"Varius\", nonch\u00e9 dal pretore Publio Quintilio Varo. Non \u00e8 esclusa neppure l'origine da \"Vallexitum\" o \"Vallesium\" da cui \"Varisium\" per la mutazione della \"l\" in \"r\" comune da lontani tempi nella parlata della zona (se ne hanno tracce dal XII secolo) e ci\u00f2 per essere la localit\u00e0 allo sbocco delle valli. La vicinanza dei numerosi boschi fa propendere anche per il termine \"virens\", equivalente appunto a verdeggiante.\nStoria.\nAntichit\u00e0.\nLe prime tracce di un insediamento abitativo ritrovate sul territorio risalgono alla preistoria, infatti i numerosi reperti esposti nel museo di Villa Mirabello e i ritrovamenti di insediamenti palafitticoli sull'isolino Virginia dimostrano che il territorio era abitato gi\u00e0 nel 3000 a.C..\nSu questo isolotto al largo di Biandronno nel 1863 l'abate Stoppani con due archeologi svizzeri rinvennero infatti dei resti palafitticoli. Successive ricerche portarono al ritrovamento sul lago di un'altra decina di insediamenti sparsi tra gli attuali comuni di Bardello, Cazzago Brabbia e Bodio Lomnago, datati tra il neolitico inferiore e la prima et\u00e0 del ferro.\n Le importanti vie di comunicazione utilizzate soprattutto da mercanti e militari che collegavano Milano con l'attuale Svizzera attraverso la Valganna, Ponte Tresa e il Canton Ticino, avrebbero presto accentuato l'importanza di Varese come luogo di transito.\nDa \"Varisium\", nome romano di Varese, passava la \"via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano).\nMedioevo.\nLa presenza di edifici come la Torre degli Ariani presso il Sacro Monte oppure la chiesa di San Cassiano e Ippolito presso Velate testimoniano la vitalit\u00e0 socio-economica della plaga varesina gi\u00e0 in epoca tardo romana. Indagini archeologiche condotte a cavallo tra XX e XXI secolo nella cripta del Santuario del Sacro Monte hanno confermato la presenza di un primo insediamento paleocristiano in tale area.\nNell'Alto Medioevo Varese partecip\u00f2 alle vicende storiche del Seprio e alle lotte intestine tra Como e Milano, i cui rapporti risalivano al 1045 con l'elezione ad arcivescovo del varesino Guido da Velate e all'alleanza che avrebbe determinato la sconfitta di Federico Barbarossa nel 1176. Con al caduta di Castelseprio nel 1287 e l'ascesa dei Visconti il legame di Varese con Milano divent\u00f2 ancora pi\u00f9 stretto e duraturo.\nInvestita nell'XI secolo dalla costruzione di numerosi pres\u00ecdi difensivi - ancora oggi in parte esistenti - destinati a controllare l'accesso in Pianura Padana da settentrione, nel corso del Trecento Varese si dot\u00f2 dei primi statuti che avrebbero regolato la vita cittadina, fondata su una sostanziale e privilegiata autonomia di governo che dur\u00f2, tranne rare eccezioni, fino alla seconda met\u00e0 del Settecento. Dopo i disordini scoppiati con la morte di Gian Galeazzo Visconti, nel 1407 il condottiero Facino Cane, conte di Biandrate si proclam\u00f2 signore di Varese, usurpando quei privilegi che sarebbero stati restituiti al borgo tre anni dopo da Giovanni Maria Visconti. Il successivo periodo sforzesco assicur\u00f2 a Varese un certo sviluppo economico, con il potenziamento del locale mercato, scelto come sede di un'importante fiera per la vendita di cavalli provenienti da oltralpe. Con la successiva invasione di mercenari svizzeri, l'inizio della dominazione spagnola e lo scoppio di numerose epidemie, la localit\u00e0 scivol\u00f2 in un'epoca di decadenza, da cui si sarebbe ripresa solo con il passaggio al nuovo secolo.\nEt\u00e0 moderna.\nL'avvento di Carlo Borromeo ad arcivescovo di Milano segn\u00f2 per Varese un'importante stagione di rinnovamento politico e culturale. La sua visita nel 1567 contribu\u00ec infatti a modificarne l'istituzione ecclesiastica, dando nuovo vigore al monastero di Santa Maria del Monte, che da l\u00ec a poco avrebbe visto aprirsi una delle pi\u00f9 importanti imprese artistiche della Lombardia. La fabbrica, che prevedeva la realizzazione di una via Sacra per raggiungere il santuario, ebbe inizio quando Padre Giovanni Battista Aguggiari riusc\u00ec a raccogliere la somma di 1 milione di lire imperiali, coinvolgendo anche alcune nobili famiglie milanesi. In precedenza l'unico accesso al Santuario seguiva l'impervio sentiero che ancor oggi collega il rione di Velate al Sacro Monte e al Campo dei Fiori, passando da un luogo, il Monte San Francesco in Pertica, che per secoli aveva ospitato una torre di avvistamento romana prima e una delle pi\u00f9 antiche comunit\u00e0 francescane poi. Fu probabilmente il Borromeo a decretare il definitivo declino del luogo e il drastico cambiamento di rotta a favore di una comunit\u00e0 monastica femminile legata alle pi\u00f9 importanti famiglie nobiliari dell'epoca. La realizzazione dell'opera, iniziata nel 1604 e conclusa nella forma attuale nel 1698, vide la partecipazione di celebri artisti quali il Morazzone e il Cerano sotto la direzione iniziale dell'architetto Giuseppe Bernascone. L'impresa, che trasform\u00f2 Varese in un autentico baluardo del cattolicesimo contro la minaccia protestante, venne condotta attraverso le crisi epidemiche d'inizio Seicento, la pi\u00f9 grave delle quali - registrata nel 1628 - procur\u00f2 forti carestie e numerosi decessi per peste.\nNella seconda met\u00e0 del secolo la situazione politica si stabilizz\u00f2 e, nel Settecento, furono anche fissati i confini con la Svizzera (Congresso di Varese, 1752), che anticiparono la riforma dell'amministrazione comunale appena cinque anni dopo quando, abolite tutte le fazioni, il governo municipale fu affidato in forma oligarchica al convocato generale di tutti i benestanti con pi\u00f9 di 3000 lire di patrimonio, che eleggeva una propria deputazione permanente e una giunta di reggenza, oltre a varie magistrature specifiche quali il cancelliere, il sindaco e il bidello, il tutto sottoposto all'autorit\u00e0 suprema del podest\u00e0 di nomina regia. Nel 1765 Maria Teresa concesse Varese in feudo personale a Francesco III d'Este, Duca di Modena e Signore di Varese. Fu quello un periodo particolarmente felice e prospero, anche dal punto di vista culturale. Sorsero nuovi conventi, alcuni grandiosi come quello dei Cappuccini e dei Carmelitani Scalzi, delle Monache di Sant'Antonino; nuove confraternite costituirono i loro oratori e matur\u00f2 quel \"periodo d'oro\" della villeggiatura varesina, sviluppatosi soprattutto nell'Ottocento e fino alla prima guerra mondiale.\nSalito al trono l'Imperatore Giuseppe II, Varese divenne residenza di un Intendente e designata capoluogo di una delle sei province in cui era stata suddivisa la Lombardia nel 1786: con l'elevazione del borgo a capoluogo dell'omonima provincia il territorio comprendeva anche il circondario di Gallarate. Nel 1797 la citt\u00e0 divenne capoluogo dell'effimero dipartimento del Verbano, per poi essere inclusa nel dipartimento d'Olona e nel 1801 ridotta a Viceprefettura del dipartimento del Lario con capoluogo Como. Il governo di Napoleone decret\u00f2 la prima espansione del territorio comunale, deliberando nel 1809 l'annessione di Bobbiate e Capolago, e nel 1812 quelle di Lissago, Masnago e Induno.\nEt\u00e0 contemporanea.\nTramontata la potenza napoleonica e ripristinato l'Ancien r\u00e9gime dopo gli sconvolgimenti francesi, nel 1816 il ridimensionato borgo fu elevato al rango di citt\u00e0 - con le sue prerogative politiche e amministrative, compresa l'elezione del primo Consiglio comunale - dall'imperatore Francesco I d'Austria, che ne conferm\u00f2 tuttavia l'appartenenza alla Provincia di Como, nuovo nome del previgente dipartimento del Lario.\nPrima della definitiva cacciata degli Austriaci con la vittoriosa battaglia di Magenta del 4 giugno 1859, Varese visse il suo momento di gloria il 26 maggio 1859, in cui Garibaldi e i garibaldini prevalsero sulle truppe del generale Karl von Urban. L'Unit\u00e0 nazionale costitu\u00ec per la citt\u00e0 il trampolino di lancio del suo sviluppo economico e sociale che, protrattosi fino alla prima guerra mondiale, avrebbe investito l'industria cartiera, conciaria, calzaturiera, meccanica ed aeronautica. Una tale diffusa crescita determin\u00f2 non solo un notevole benessere tra la popolazione, ma anche un ordinato sviluppo urbanistico, che valse a Varese il titolo di \"citt\u00e0 giardino\". La realizzazione di almeno un centinaio di grandi ville con parco, cui si aggiunsero lussuosi alberghi in stile liberty - progettati tra gli altri dall'architetto milanese Giuseppe Sommaruga - accentuarono l'interesse turistico di Varese nei primi anni del Novecento.\nCon l'avvento al governo d'Italia del partito fascista, nel 1927 Mussolini elev\u00f2 Varese a capoluogo del nuovo ente provinciale, scindendo cos\u00ec il legame con la citt\u00e0 di Como. Poco dopo il territorio comunale venne ampliato con l'aggregazione dei comuni limitrofi di Bizzozero, Bobbiate, Capolago, Induno Olona, Lissago, Masnago, Sant'Ambrogio Olona, Santa Maria del Monte e Velate\nVarese e il suo territorio furono oggetto di importanti e significative azioni partigiane, in particolare negli anni della Repubblica Sociale Italiana, allorch\u00e9 la citt\u00e0 e il suo territorio caddero in mano alle rinate truppe nazifasciste. La fallita, ma pur importante azione partigiana del gruppo \"Regio Esercito Italiano-Gruppo 5 giornate\" del colonnello dei bersaglieri Carlo Croce, segn\u00f2 l'inizio di una rapida quanto brutale repressione contro antifascisti, disertori ed ebrei. Questi ultimi, affluendo dai principali centri d'Italia, diretti in Svizzera - quando non catturati in territorio italiano o vittime di ingiustificati respingimenti - beneficiarono talvolta di aiuti dalle popolazioni locali. Un ruolo decisivo per la loro salvezza lo gioc\u00f2 a Varese Calogero Marrone, capo ufficio anagrafe del comune, oggi giusto fra le nazioni che, mettendo a rischio la propria vita, falsific\u00f2 decine di documenti, permettendo cos\u00ec una pi\u00f9 agevole via di fuga per molti di loro.\nAl termine della Seconda guerra mondiale la citt\u00e0 e il suo territorio, dal quale nel 1950 fu staccato Induno Olona, andarono progressivamente espandendosi, sulla spinta di quello sviluppo economico-sociale che, causa di importanti e controverse trasformazioni urbanistiche gi\u00e0 negli anni trenta - come la creazione della centrale Piazza Monte Grappa su progetto di Vittorio Ballio Morpurgo - determin\u00f2 una forte crescita industriale accompagnata da un parallelo incremento demografico.\nSimboli.\nBlasonatura dello stemma di Varese:\n\"Troncato: nel primo di rosso al palo d'argento, nel secondo d'argento pieno. L'arma accollata ad un cartoccio d'oro, timbrata da una corona marchionale. Cimiero: San Vittore, patrono della Citt\u00e0, nascente dalla corona, portante nella destra un'asta imbandierata d'argento caricata da una crocetta di rosso, sventolante a sinistra, e nella sinistra la palma del martirio, il tutto al naturale.\"\nLo stemma della Citt\u00e0 di Varese risale circa al 1347. Sulla copertina in legno della duplice copia degli \"Statuti Burgi et Castellatiae de Varisio\", conservati presso l'archivio comunale, si trova raffigurato il pi\u00f9 antico esempio di stemma civico: \"scudo sannitico d'argento a due cantoni di rosso, destro e sinistro in capo; tutto intorno chiuso da una fascia nera\". Non ha corona n\u00e9 l'effigie di San Vittore. \u00c8 verosimilmente nel secolo XVI \u2013 come ritiene lo storico varesino Luigi Borri nel suo lavoro \"Documenti Varesini\" del 1891 \u2013 che lo scudo viene sormontato dalla corona marchionale e dall'effigie di San Vittore, patrono della citt\u00e0.\nLo stemma \u00e8 stato riconosciuto con decreto del capo del governo del 17 giugno 1941 e il gonfalone \u00e8 stato concesso con il regio decreto del 28 aprile 1941.\nMonumenti e luoghi d'interesse.\nArchitetture religiose.\nI monumenti di Varese sono costituiti da un ricco patrimonio storico-artistico, di cui numerose architetture romaniche disseminate fra le frazioni della citt\u00e0, e importanti testimoniane del Barocco e barocchetto lombardo.\nIl Sacro Monte.\nDi particolare interesse storico-artistico \u00e8 il Sacro Monte di Varese o \"Fabbrica del Rosario\", importante complesso concepito nel tardo Cinquecento da Giovanni Battista Aguggiari come sistemazione del preesistente percorso pedonale per il santuario di Santa Maria del Monte. Si tratta di una via sacra di circa due chilometri fiancheggiata da 14 cappelle votive che ripercorrono i misteri del Rosario. Realizzate a partire dal 1604 da Giuseppe Bernascone, dal 2003 il complesso \u00e8 stato inserito con gli altri nove sacri monti di Piemonte e Lombardia nella lista UNESCO del patrimonio dell'umanit\u00e0. Le cappelle, come i \"Misteri\" del Rosario, sono divise in gruppi di cinque, separati tra loro da archi trionfali e da fontane per il ristoro dei pellegrini. Le cappelle sono quattordici, una in meno dei \"Misteri\" del Rosario, poich\u00e9 il santuario\u00a0\u2013 meta del percorso\u00a0\u2013 assume la funzione di quindicesima ed ultima cappella, grazie alla costruzione avvenuta in quegli anni, di un nuovo altare in marmo dedicato alla \"Incoronazione della Vergine\", che racchiude una trecentesca statua lignea, icona oggetto di speciale venerazione.\nIl percorso devozionale si conclude ad oltre 800 metri di altezza nell'abitato di Santa Maria del Monte. Qui spicca il santuario, sorto su una chiesetta di remote origini e realizzato dal 1472 su disegno di Bartolomeo Gadio. Il prezioso interno dell'edificio conserva affreschi di Giovan Mauro della Rovere e Antonio Busca.\nLa chiesa, meta del pellegrinaggio, risale al Medioevo e conserva, sotto il presbiterio, una cripta romanica databile intorno all'XI secolo. L'interno \u00e8 d'impianto barocco, e le navate sono opera di Giovanni Battista della Rovere, del comasco Giovanni Paolo Ghianda, nonch\u00e9 dei fratelli Giovanni Battista e Giovanni Francesco Lampugnani, questi ultimi autori di alcuni affreschi alla XII cappella e nella chiesa dell'Immacolata Concezione, posta a inizio della via Sacra.\nOltre al campanile del santuario, ideato da Giuseppe Bernascone nel 1599, rilevante \u00e8 la fontana del Mos\u00e8, costruita per rendere esecutiva una deliberazione assunta dall'Amministrazione del Santuario nel 1803. Posta al termine del percorso devozionale, la fontana - ideata dall'architetto Francesco Maria Argenti di Viggi\u00f9 e dallo scultore ravennate Gaetano Monti - \u00e8 formata da un prospetto neoclassico impostato su un alto basamento a bugne regolari. Terminata nel 1834 non fu mai completata mancando due statue in posizione seduta ai lati del piedistallo e quattro sulla balaustra in corrispondenza delle colonne. Il monumento ha alla base una vasca che riceve acqua sorgiva da una testa leonina. Dal 2010 si svolge la rassegna \"Tra Sacro e Sacro Monte\", festival teatrale voluto dalla fondazione Paolo VI per il Sacro Monte di Varese\nArchitetture civili.\nLa citt\u00e0 di Varese \u00e8 ricca di ville e castelli, spesso edificati dalla famiglia Borromeo o in stile liberty. Si tratta di ville storiche, per la maggior parte sedi di musei o di enti istituzionali provinciali, di grande fascino, tanto per le costruzioni che per i magnifici giardini che le circondano. Oltre ad alcuni edifici sparsi nel centro storico della citt\u00e0, come Palazzo Pretorio o villa Cagna, un complesso residenziale che ospita anche il civico Liceo Musicale di Varese, figurano alcuni importanti edifici gi\u00e0 destinati nel passato a lussuosi alberghi e importanti strutture ricettive.\nTra questi emerge Villa Recalcati in localit\u00e0 Casbeno edificata nella prima met\u00e0 del XVIII secolo, poi ampliata nel corso del 1756-75, fu concepita come albergo di lusso, ora \u00e8 sede della Provincia di Varese e della Prefettura. A ridosso del centro della citt\u00e0 si incontra invece Villa Mylius, ceduta al comune di Varese nel 2007. Gi\u00e0 di propriet\u00e0 dei Padri Gesuiti di Varese, nel 1773 la villa e il parco furono ceduti al notabile Francesco Torelli, che la trasform\u00f2 da modesto edificio in una vera e propria villa, poi venduta nel 1905 all'industriale Giorgio Mylius. Con la sua morte la propriet\u00e0 venne frazionata tra vari eredi, che nel 1946 si accordarono per cederla al varesino Achille Cattaneo, e da lui donata all'amministrazione.\nIn localit\u00e0 Sant'Ambrogio sorge Villa Toeplitz, considerata una delle pi\u00f9 belle ville con parco pubblico della citt\u00e0. Il complesso prende nome da Giuseppe Toeplitz (1866-1938), banchiere di origini polacche che l'acquist\u00f2 nel 1914. Gi\u00e0 modesta residenza di campagna della famiglia tedesca Hannesen, venne ampliata dal Toeplitz quando nel secondo dopoguerra la moglie Edvige Mrozowska e il figlio Ludovico la vendettero ai fratelli Mocchetti di Legnano. Il complesso con l'elegante parco all'italiana pass\u00f2 al Comune di Varese nel 1972.\nSono da ricordare inoltre le Ville Ponti, edificate tra il 1850 e il 1870 su progetto dell'architetto milanese Giuseppe Balzaretto (1801-1874), furono ristrutturate nel 1976 e convertite in un importante centro congressuale. L'edificio principale, immerso in un pregevole parco pubblico, \u00e8 decorato internamente da Giuseppe Bertini (1825-1898), mentre la villa neoclassica detta \"Fabio Ponti\" - l'edificio pi\u00f9 antico dell'intero complesso - \u00e8 ricordata per essere stata il quartier generale di Garibaldi nel 1859.\nSempre in localit\u00e0 Biumo Superiore, a lato dell'ingresso delle Ville Ponti sorge Villa Menafoglio Litta Panza. Costruita a partire da met\u00e0 Settecento per iniziativa del marchese Paolo Antonio Menafoglio, \u00e8 uno degli esempi meglio conservati di casa di villeggiatura di tutto il territorio varesino, sia dal punto di vista dell'architettura sia da quello dell'importanza territoriale. La villa con il giardino all'italiana fu in parte trasformata nel periodo napoleonico (salone neoclassico) insieme al parco a cui furono aggiunte delle parti sistemate all'inglese. Annoverata dal 1996 come bene tutelato dal FAI, attualmente l'edificio ospita la collezione d'arte contemporanea della famiglia Panza.\nA Biumo inferiore, antica localit\u00e0 di ville di delizia nel Settecento e nell'Ottocento, restano le neoclassiche Villa Dandolo e Villa Kevenhueller, opere di Leopoldo Pollack, e Villa Orrigoni, ristrutturata da Simone Cantoni, che hanno purtroppo perso gran parte degli antichi parchi.\nIn localit\u00e0 Giubiano \u00e8 invece da ricordare Villa Augusta, edificata nella seconda met\u00e0 dell'Ottocento. Gi\u00e0 di propriet\u00e0 Testoni, pass\u00f2 all'Ospedale di Circolo di Varese e poi, il 30 settembre 1952, fu ceduta all'ordine delle suore Ausiliatrici del Purgatorio di Roma. Acquistata dall'amministrazione comunale il 12 dicembre 1968, la villa ospita un'azienda municipalizzata, mentre il parco \u00e8 aperto al pubblico dal 5 aprile 1970.\nNel rione di Masnago \u00e8 presente invece Villa Baragiola, da menzionare soprattutto per il parco all'inglese. Sul lato nord, all'ombra del monte Campo dei Fiori, nel 1895 l'avvocato Andrea Baragiola inaugur\u00f2 uno dei primi ippodromi italiani, che si estendeva sino all'area oggi occupata dallo stadio \"Franco Ossola\" e al suo ampio parcheggio. La villa, d'impianto Ottocentesco, fu ristrutturata nei primi anni trenta e ancora nel decennio successivo, quando fu destinata a seminario di ordine religioso. Passata al Comune di Varese nel 2001, oggi ospita una parte dei suoi uffici, mentre il parco \u00e8 aperto al pubblico.\nArchitetture militari.\nSul promontorio che domina il quartiere di Belforte sorge un antico maniero in rovina, oggi conosciuto come castello di Belforte. Il toponimo, contrazione di \"Bellum-Fortis\", sarebbe di derivazione romana e confermerebbe l'esistenza di una postazione militare precedente al periodo medievale. La documentazione registra la presenza di una fortificazione esistente gi\u00e0 nel 1164, con funzione di baluardo e vedetta delle vie lungo l'Olona. Agli inizi del XV secolo la propriet\u00e0 pass\u00f2 nelle mani della famiglia Biumi, che trasform\u00f2 l'edificio in una lussuosa residenza di notevole pregio architettonico. Abbandonato nel corso dei secoli, oggi \u00e8 un complesso diroccato in attesa di restauri.\nIn localit\u00e0 Masnago sorge il Castello Mantegazza. La massiccia torre quadrata del XII secolo testimonia lo scopo difensivo del complesso architettonico, sviluppato nel corso del Quattrocento e completato con un'ala Sei-Settecentesca che ha dato all'antica fortezza l'attuale aspetto di una dimora signorile. Dal XV secolo residenza dei Castiglioni, famiglia originaria del vicino borgo medievale di Castiglione Olona, la scomparsa del casato a inizio Novecento con la morte del marchese Paolo Castiglioni Stampa segn\u00f2 il passaggio del castello ad Angelo Mantegazza di Varese, quindi alla famiglia Panza negli anni sessanta e infine al Comune nel 1981 che lo ha destinato a sede del Museo d'arte Moderna e Contemporanea. All'interno dell'edificio sono conservati rari esempi di affreschi profani in Lombardia, espressione dello stile gotico internazionale. Di notevole interesse, per la straordinaria ricchezza di specie vegetali, il parco del castello, un vero e proprio giardino botanico con oltre un centinaio di alberi a arbusti, tra i quali spiccano maestosi esemplari di leccio e corbezzolo.\nIn localit\u00e0 Velate - un borgo fortificato esistente fin dall'epoca tardoromana (\"castrum de Vellate\") - si trova una delle pi\u00f9 belle testimonianze medievali presenti sul territorio. Si tratta di una torre risalente all'XI secolo che, inserita nell'antica struttura difensiva del Limes prealpino, era destinata a presidio militare della sottostante via per Angera e il lago Maggiore. La struttura, in pietra viva, con pianta quadrangolare, raggiunge i 33.50 metri d'altezza, con cinque piani fuori terra serviti da un articolato corpo scale posto sul lato orientale. Il poderoso fortilizio, del quale rimangono solo due lati e uno soltanto \u00e8 integralmente conservato, fu gravemente danneggiato alla fine del XII secolo dai milanesi vittoriosi sulle milizie imperiali e sugli alleati del Barbarossa, tra i quali figuravano i nobili di Velate. Attualmente la torre, che costituisce un punto fermo nel paesaggio collinare dei dintorni di Varese, \u00e8 propriet\u00e0 del Fondo per l'Ambiente Italiano.\nAree naturali.\nOltre ai numerosi parchi pubblici della citt\u00e0, spesso pertinenze di ville storiche, \u00e8 da segnalare in localit\u00e0 Schiranna il Parco Luigi Zanzi, istituito negli anni sessanta attraverso un parziale riempimento della costa del lago di Varese. Si tratta di un ampio giardino botanico che sorge sulle sponde varesine del lago, ricche di numerose essenze arboree e da un'avifauna che trova in parte riparo nei canneti lungo le rive. Lido balneare in estate, il parco offre anche possibilit\u00e0 di tranquille passeggiate ed escursioni in bicicletta sulla pista ciclabile.\nA ridosso della citt\u00e0 di Varese sorge invece il Parco regionale Campo dei Fiori, area naturalistica di oltre cinquemila ettari costituita dai massicci monte Campo dei Fiori e monte Martica, separati da quella valle Rasa che \u00e8 punto di congiunzione tra Valcuvia e valle dell'Olona. Un tempo la vetta del Campo dei Fiori era caratterizzata da estese superfici prative, motivo per il quale fu meta storica del turismo varesino e milanese. Oggi sono le spettacolari fioriture - che hanno dato il nome all'area - a costituire una delle sue principali attrattive. Si tratta di un luogo molto diversificato che mostra aspetti di estremo interesse, legati sia all'ambiente naturale, sia a testimonianze storiche e culturali, riferite a un passato denso di avvenimenti e tradizioni. Si trovano piccoli borghi contadini, complessi monumentali di rara bellezza, sistemi di grotte articolati e una curata rete di sentieri: alcuni percorribili, oltre che a piedi, anche a cavallo e in bicicletta. All'interno del Parco sono istituite sei riserve naturali che racchiudono gli ambienti pi\u00f9 importanti e caratteristici.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti nel comune di Varese erano , ossia il 12,5% della popolazione..\nCultura.\nTeatro.\nLa tradizione teatrale di Varese affonda le sue origini nell'anno 1776, allorch\u00e9 il duca Francesco II d'Este (desideroso di introdurre in citt\u00e0 rappresentazioni di opera lirica, sia per soddisfare il suo personale interesse, che allo scopo di attirare un maggior afflusso di villeggianti benestanti e nobili forestieri, coi quali poter eventualmente stringere accordi e alleanze) commission\u00f2 la costruzione del primo \"Teatro della Ducal Signoria\", che adatt\u00f2 allo scopo un edificio precedentemente adibito a convento dell'ordine di San Gerolamo (ubicato sull'attuale Piazza Repubblica). Ne risult\u00f2 una sala di piccole dimensioni, che venne inaugurata il 10 novembre del suddetto anno, con la messa in scena dell'opera \"L'Isola d'Alcina\" di Giuseppe Gazzaniga e Giovanni Bertati. A seguito di ulteriori interventi all'interno del palazzo, nel 1779 il teatro (ulteriormente ampliato) assunse la denominazione di \"Ducale\".\nTale teatro si rivel\u00f2 presto insufficiente per far fronte alla crescente popolarit\u00e0 del genere lirico in citt\u00e0, sicch\u00e9 nel 1790 esso venne chiuso: l'edificio venne poi adibito a caserma militare, destinazione d'uso che conserv\u00f2 fino al XX secolo, allorch\u00e9 cadde in quasi totale abbandono. Sempre nel 1790 l'ingegnere Ottavio Torelli costitu\u00ec una societ\u00e0 per la raccolta di fondi da destinarsi alla costruzione di un nuovo teatro. La costituzione venne ratificata con atto notarile del 14 febbraio 1791 e di l\u00ec a poco, in data 23 marzo, a seguito dell'acquisto di un terreno in centro citt\u00e0 (tra le attuali Piazza Giovine Italia e Via Gioacchino Rossini), vennero avviati i lavori di edificazione. Gi\u00e0 il 15 settembre dello stesso anno il \"Teatro Sociale\" pot\u00e9 essere inaugurato.\nLa sala disponeva di palcoscenico, platea, tre ordini di palchi e un loggione: il cartellone, inizialmente incentrato su opera buffa e balletto, nel XIX secolo vir\u00f2 decisamente verso il dramma lirico. L'attivit\u00e0 prosegu\u00ec fino agli anni trenta: la scarsa manutenzione ne indusse dapprima la chiusura, decretata nel 1937, e infine la totale demolizione nel 1953.\nNel periodo antecedente la prima guerra mondiale vennero costruiti altri due teatri: il \"Kursaal\" (annesso al Palace Hotel del Colle Campigli, distrutto dai bombardamenti nel 1944) e il \"Cinema Teatro Politeama\" (chiuso nel 2008).\nVari teatri vennero infine istituiti dagli anni quaranta in poi: i principali furono il \"Cinema Teatro Impero\" (edificato nel 1940 e successivamente trasformato in cinema multisala nei primi anni del III millennio), il \"Cinema Teatro Nuovo\" (aperto nel 1959) e il \"Cinema Teatro Vela\" (costruito nel 1966 e chiuso nel III millennio). Nel 2002, in un moderno edificio ubicato sul sito dell'ex mercato coperto di Piazza Repubblica, \u00e8 stato inaugurato il \"Teatro di Varese Mario Apollonio\", che da allora costituisce la principale istituzione di settore della citt\u00e0 di Varese.\nCinema.\nA Varese si svolge annualmente, dal 2003, il festival internazionale di cortometraggi \"Cortisonici\".\n\"Delitto a Porta Romana\", un film del 1980 ambientato a Milano, include una scena di hockey filmata al PalAlbani di Varese.\nNel corso del 2013 la citt\u00e0 di Varese ha ospitato le riprese del lungometraggio \"\", il cui set \u00e8 stato allestito anche in Piazza Monte Grappa.\nTra luglio e settembre 2013 sono state girate nel centro della citt\u00e0 varie scene del film \"Il pretore\", tratto dal romanzo di Piero Chiara \"Il pretore di Cuvio\". In generale, le riprese dell'intero film sono state perlopi\u00f9 realizzate nel Varesotto. A stretto giro il centro citt\u00e0 ha ospitato anche alcune riprese de \"Il capitale umano\".\nAncora nel 2018 il Grand Hotel Campo dei Fiori (sulla montagna omonima) ha accolto gran parte delle riprese di \"Suspiria\", remake dell'omonimo film del 1977.\nCucina.\nTipico di Varese \u00e8 l'amor polenta (o dolce di Varese), torta della tradizione culinaria Lombarda a base di farina di mais.\nGeografia antropica.\nLa citt\u00e0 di Varese si \u00e8 sviluppata in modo del tutto anomalo rispetto ad altre citt\u00e0 lombarde: dall'antico borgo medievale che gravitava sulla basilica di San Vittore, erano sorti infatti cinque nuclei che, pur mantenendo una certa indipendenza, erano comunque legati a livello economico, sociale e religioso con il borgo primitivo. A questi piccoli centri, chiamati anche \"castellanze\" - Biumo Superiore, Biumo Inferiore, Giubiano, Bosto e Casbeno - andarono ad aggiungersi nel 1927, a seguito dell'elevazione di Varese a capoluogo di provincia, alcuni comuni circostanti - Santa Maria del Monte, Velate, S. Ambrogio Olona, Masnago, Lissago, Bobbiate, Capolago, Cartabbia, Bregazzana e Bizzozero. La loro aggregazione contribu\u00ec al successivo sviluppo urbanistico di quelle aree agricole che, di fatto, separavano Varese ed i nuclei a lei uniti. Quell'antico spazio di vigne e arativi venne poi gradualmente trasformato, accogliendo - a partire dall'Ottocento per raggiungere il suo apice negli anni trenta del XX secolo - le ville della ricca borghesia industriale, che avrebbero contribuito a ricucire il \"diffuso\" tessuto urbano.\nSuddivisioni storiche.\nIl centro storico.\nIl centro storico di Varese si sviluppa attorno al \"broletto\", cortile dal fondo acciottolato appartenente all'attiguo Palazzo Biumi, nobile dimora seicentesca di una delle famiglie pi\u00f9 in vista del borgo. Su due lati della corte, precedenti la costruzione dell'edificio, sono tuttora visibili alcuni affreschi di illustri personaggi locali. Il broletto, oggi area di passaggio, era in origine un mercato di granaglie, anche se l'etimologia \"piccolo brolo\" (verziere, piccolo orto o giardino) richiama precedenti attivit\u00e0 diverse da quelle di natura agro-alimentare. Fino al 1882 il cuore della vita civile e amministrativa di Varese era il palazzo Pretorio in piazza Podest\u00e0, uno spazio pubblico che, ampliato nel 1599 con la demolizione di alcuni preesistenti edifici, ospitava anche le locali carceri. Dal 1850 il cuore civile del vecchio borgo fu collegato attraverso l'\"arco Mera\" al centro religioso, dominato dalla basilica di S. Vittore e dall'imponente torre campanaria del Bernascone, dietro la quale sorge una delle pi\u00f9 antiche testimonianze monumentali della citt\u00e0, il battistero di San Giovanni Battista.\nAlmeno fino a met\u00e0 del XIX secolo il centro storico ospitava diversi edifici religiosi. Piazza Carducci, con un impianto immutato nel corso del tempo, accoglieva infatti la chiesa di Sant'Antonino appartenente al convento omonimo voluto da San Carlo, oltre ad una piccola cappella inserita in un collegio di Gesuiti che vi sorgeva nel Settecento. Ancora oggi \u00e8 presente invece la casa dei nobili Comolli, dal 1817 sede di un \u00ab Casino \u00bb, luogo di ritrovo di patrioti e maggiorenti del borgo, pi\u00f9 volte chiuso sotto dominazione austriaca. La vicina piazza intitolata a Cesare Beccaria accoglie invece un complesso gi\u00e0 parte del duecentesco convento degli Umiliati, innalzato sul lato settentrionale di via Vetera. Aperta nel 1830-'32 la piazza ospitava anche un \"Casotto\" dove il boia teneva il palco e gli attrezzi per le esecuzioni. L'ipotesi iniziale di erigere un monumento a Sant'Arialdo, gi\u00e0 canonico varesino e maggiore protagonista della cosiddetta Guerra dei preti che coinvolse il Milanese nell'XI secolo, cadde dopo il vivace dibattito locale sull'abolizione della pena di morte nel 1865, che spost\u00f2 la decisione di dedicare il nuovo spazio pubblico al giurista milanese.\nNella prima met\u00e0 del Novecento parte del centro storico di Varese fu demolito per fare spazio a edifici in stile razionalista. Fu cos\u00ec che la vecchia piazza Porcari, fino agli anni trenta importante crocicchio cittadino e collegamento con piazza della Motta - citata gi\u00e0 nel XII secolo come sede del mercato settimanale e della fiera - lasci\u00f2 spazio ai nuovi volumi progettati da Vittorio Ballio Morpurgo e Mario Loreti. La creazione dell'attuale Piazza Monte Grappa, progettata per essere il salotto moderno di Varese, accolse cos\u00ec imponenti strutture architettoniche, testimonianza di quella monumentalit\u00e0 e di una certa retorica del tempo. Tuttavia non mancano alcuni spunti interessanti come la Torre Littoria che, con il suo slancio verso l'alto, accresce il senso spaziale all'interno della piazza, puntando a interrompere la monotonia dei ritmi orizzontali con un accentuato senso di verticalismo.\nTra gli edifici in stile razionalista sono da annoverare anche il Palazzo delle Poste dell'architetto Angiolo Mazzoni. Edificato nel 1933, \u00e8 un compromesso stilistico tra l'accentuato monumentalismo della facciata, determinato dalle gigantesche semicolonne sulle quali svettano sculture in bronzo, e la maggiore modernit\u00e0 delle parti restanti non in vista che evidenziano un linguaggio, al contrario, pi\u00f9 sobrio ed antiretorico. Della stessa impostazione sono anche il Palazzo di Giustizia, progettato nel 1928 dall'architetto Morpurgo, le sedi di partito quali la Casa del Fascio (arch. Loreti)\n, la Casa del Balilla e la Casa del Mutilato, oggi edificio di propriet\u00e0 comunale con una sala adibita a concerti e manifestazioni culturali.\nLe castellanze.\nBiumo Superiore.\n\u00c8 considerato il colle nobile della citt\u00e0, gi\u00e0 di propriet\u00e0 dell'arcivescovo di Milano Ariberto da Intimiano, che nel 1036 don\u00f2 l'intera propriet\u00e0 alla basilica di S. Vittore di Varese a suffragio della propria anima. La cima del colle \u00e8 dominata dalla chiesa di S. Giorgio, un edificio risalente al XII secolo, mentre i sottostanti vicoli conducono a numerosi edifici privati, tra i quali spiccano le ville Mozzoni (o \"Casa delle Quaranta Colonne\"), e Veratti, detta di S. Francesco. Le sue origini risalgono infatti al XIII secolo, allorch\u00e9 il luogo fu scelto da frati francescani per stabilirvi uno dei loro primi monasteri di Lombardia. Particolarmente rilevanti sono inoltre la ville Villa Menafoglio Litta Panza, di propriet\u00e0 del Fondo Ambiente Italiano, e il complesso delle ville Ponti (comprendente la \"Villa Napoleonica\", \"Villa Andrea Ponti\" e le \"Sellerie\").\nBiumo Inferiore.\nIl rione si affaccia sul centro storico con la chiesa di S. Martino, gi\u00e0 pertinenza del monastero delle Benedettine, poi demolito con il risanamento del santuario nel XVI secolo. Risalendo verso la chiesa della Madonnina in Prato attraverso via Dandolo, primo passeggio pubblico alberato donato alla citt\u00e0 nel 1816 dal conte Vincenzo Dandolo, si giunge nel centro della castellanza. Dell'impianto originario \u00e8 conservata una vasta zona risalente al Settecento che attualmente accoglie in una sua parte il civico liceo musicale di Varese. A poca distanza sorge palazzo Orrigoni-Litta Modignani (oggi oratorio parrocchiale) edificato durante la seconda met\u00e0 del Seicento. A suo fianco \u00e8 presente la novecentesca chiesa dei SS. Pietro e Paolo, a ridosso della quale si apre un'area verde, testimonianza di un ottocentesco giardino privato.\nGiubiano.\nIl rione di Giubiano sorge a meno di un chilometro dal centro cittadino. Si caratterizza per la presenza del complesso ospedaliero inserito in un importante parco, nel XVIII secolo un vasto fondo con villa appartenente ad una delle famiglie pi\u00f9 in vista del borgo. L'intera propriet\u00e0, gi\u00e0 all'epoca legata al vecchio \"Ospedale dei Poveri\", fu ceduta nel 1885 al celebre tenore Francesco Tamagno, che nell'edificio avvi\u00f2 ampi lavori di ristrutturazione, accompagnati dal rifacimento totale del giardino. Alla sua morte, nel 1905, la figlia Margherita trasfer\u00ec il complesso nelle mani della Congregazione di Carit\u00e0, che poi adib\u00ec la villa a direzione dell'Ospedale. A ridosso di questo vasto complesso si sviluppa il nucleo della castellanza, modificato da successive trasformazioni urbanistiche, ma rintracciabile attorno all'attuale parrocchia di S. Ambrogio, eretta a inizio Novecento in sostituzione di una precedente antica chiesa del XIII secolo.\nBosto.\nSorge su un colle prospiciente da un lato sul centro storico della citt\u00e0, e dall'altro sul bacino del lago. Nel nucleo \u00e8 presente l'antica chiesa romanica di Sant'Imerio (XI secolo) e almeno due importanti dimore padronali: la \"villa S. Pedrino\", edificata a partire da fine Seicento per opera della nobile famiglia milanese De Cristoforis, e \"villa Visconti-Poggi-Esengrini\", nota anche come \"villa Montalbano\" dal nome del colle sul quale sorge, compreso tra la chiesa di S. Antonio abate alla Motta e piazza Buzzi.\nCasbeno.\n\u00c8 la castellanza che funge da collegamento tra il centro storico e le zone che digradano verso il lago. Di questo rinomato quartiere \u00e8 da ricordare l'antico oratorio quattrocentesco della \"Schirannetta\" e due imponenti edifici, l'ex \"Grand Hotel Excelsior\" - gi\u00e0 villa Recalcati-Morosini e ora sede degli uffici provinciali e della Prefettura - e, al confine con il rione di Masnago, l'imponente complesso alberghiero del \"Palace Grand Hotel\". Commissionato all'architetto Giuseppe Sommaruga (1867-1917), questo lussuoso albergo d'impronta liberty edificato nei primi anni del Novecento sul colle Campigli, era raggiunto dall'attuale via Silvestro Sanvito da una funicolare distrutta dai bombardamenti alleati del 30 aprile 1944, in realt\u00e0 diretti sui prospicienti edifici dell'Aeronautica Macchi.\nSuddivisioni amministrative.\nIl territorio comunale di Varese era suddiviso in sei circoscrizioni, organismi di partecipazione e consultazione che svolgevano una funzione di tramite tra l'amministrazione municipale e i cittadini, ognuna delle quali era dotata di un proprio consiglio..\nA seguito dell'abolizione di tale organismo, decretata dalla legge n. 42 del 26 marzo 2010, la suddivisione cittadina \u00e8 stata riarticolata in 9 aggregazioni rionali identificate da un numero progressivo e qui elencate evidenziando gli ex comuni autonomi e mettendo in corsivo le antiche castellanze con proprie parrocchie:\nEconomia.\nImportante centro industriale lombardo, nel suo hinterland sono ubicate alcune importati aziende a livello nazionale e mondiale.\nVarese \u00e8 rinomata anche per la lavorazione artigianale del vimini finalizzata alla produzione di ceste e canestri.\nInfrastrutture e trasporti.\nStrade.\nIl comune \u00e8 attraversato dall'autostrada dei laghi A8 (la prima autostrada a pagamento del mondo), di cui \u00e8 uno degli estremi assieme a Milano, e da un sistema di tangenziali noto come sistema tangenziale di Varese.\nLa citt\u00e0 \u00e8 inoltre servita dalle strade statali 233 Varesina, 341 Gallaratese, 342 Briantea, 344 di Porto Ceresio e 394 del Verbano Orientale, nonch\u00e9 dalle provinciali 1, 17, 36 e 62.\nFerrovie e tranvie.\nNella citt\u00e0 sono presenti tre stazioni ferroviarie: la stazione di Varese, lungo la ferrovia Milano-Varese-Porto Ceresio, la stazione di Varese Nord e la stazione di Varese Casbeno, entrambe poste lungo la ferrovia Saronno-Varese-Laveno. Fino al 1966 era in funzione anche la linea Como-Varese sempre delle Ferrovienord che collegava direttamente con Como Lago. Dal 07-01-2018 con l'inaugurazione della Arcisate-Stabio \u00e8 diventata punto di collegamento tra Bellinzona (Ch) e l'aeroporto di Malpensa.\nLa citt\u00e0 fungeva inoltre da capolinea per un'estesa rete tranviaria tranviaria urbana ed extraurbana attiva nella prima met\u00e0 del novecento, che comprendeva le seguenti linee:\nMobilit\u00e0 urbana.\nIl trasporto pubblico \u00e8 operato dalla societ\u00e0 Autolinee Varesine per conto del Consorzio Trasporti Pubblici dell'Insubria, che gestisce la rete urbana dei trasporti di Varese.\nI collegamenti interurbani sono inoltre gestiti anche dalle societ\u00e0 GLC Giuliani &amp; Laudi, Autolinee Castano, Autoservizi Morandi e Ferrovie Nord Milano Autoservizi.\nImpianti a fune.\nA Varese \u00e8 attiva la funicolare Vellone-Sacro Monte, un tempo accompagnata dagli altri due impianti analoghi Vellone-Campo dei Fiori e del Kursaal.\nAmministrazione.\nAl termine della seconda guerra mondiale, tra il 1945 e il 1951 l'amministrazione comunale varesina fu retta da due giunte di sinistra, cui fece seguito una lunga egemonia della Democrazia Cristiana (capace di esprimere sei sindaci consecutivi, fino al 1978 in giunte monocolore, poi fino al 1990 con l'appoggio di PSI, PSDI e PRI). Tale fase politica si interruppe nel 1992, in concomitanza con lo scandalo di Tangentopoli, che indusse la conclusione precoce dei mandati del socialista Luciano Bronzi (appoggiato da DC, PRI, PLI, FdV e PdP) e di Angelo Monti (ultimo sindaco democristiano della citt\u00e0, sostenuto anche da PDS e PSI).\nDopo il mandato commissariale di Umberto Calandrella, tra il 1993 e il 1997 l'amministrazione di Raimondo Fassa diede inizio a 23 anni consecutivi di gestione politica a guida leghista, inizialmente in alleanza coi Repubblicani e con l'appoggio esterno del PDS, poi dal 1994 con una coalizione allargata a vari esponenti apartitici soprannominati \"uomini di buona volont\u00e0\". Nei successivi 19 anni, le amministrazioni di Aldo Fumagalli e Attilio Fontana (intervallate dall'ulteriore commissariamento affidato a Sergio Porena tra il 2005 e il 2006), furono invece sostenute dalle coalizioni di centrodestra cui la Lega Nord si era federata a livello nazionale, eventualmente con l'aggiunta di qualche lista civica.\nTale fase si \u00e8 conclusa nel 2016 con l'elezione dell'esponente PD Davide Galimberti, poi riconfermato nel 2021 per un secondo mandato, in entrambi i casi con l'appoggio di liste civiche e altri partiti minori.\nAltre informazioni amministrative.\nIl comune fa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Canton Ticino svizzero.\nSport.\nPallacanestro.\nLo sport che ha pi\u00f9 dato alla citt\u00e0 di Varese \u00e8 stato sicuramente la pallacanestro, con le due rappresentanti cittadine Pallacanestro Varese e ABC Robur Varese. La prima, dalla sua fondazione nel 1945, \u00e8 stata tra le squadre pi\u00f9 titolate nella storia non solo italiana ma europea: 10 scudetti italiani, 5 Coppe dei Campioni, 2 Coppe delle Coppe e 3 Coppe Intercontinentali. Durante il periodo di sponsorizzazione Ignis \u00e8 riuscita a centrare consecutivamente dieci volte l'accesso alla finale europea, allora denominata Coppa dei Campioni, vincendone cinque, con una squadra che nel 2016 \u00e8 stata inserita nella Hall of Fame della pallacanestro italiana. Al contempo la stessa formazione durante gli anni '70 ha conseguito sei scudetti. Negli anni '90, dopo la retrocessione in A2 del 1992, riesce a bissare i successi del passato con il cos\u00ec detto \"Scudetto della stella\" del 1998/99, decimo della storia della compagine varesina.\nAlla storia della Pallacanestro Varese sono legati i nomi di grandi giocatori della pallacanestro italiana e mondiale, ricordati anche nella Hall of Fame della squadra, fondata nel 2005, per la quale i tifosi scelsero tredici giocatori ed un allenatore in base al periodo storico. Tra questi si ricordano: Tonino Zorzi, Tony Gennari, Paolo Vittori, Aza Nikoli\u0107, Aldo Ossola, Bob Morse, Dino Meneghin, Manuel Raga, Charlie Yelverton, Corny Thompson, Meo Sacchetti, Cecco Vescovi, Gianmarco Pozzecco, Andrea Meneghin, Joe Isaac e Augusto Ossola\nCiclismo.\nLa citt\u00e0 e la provincia di Varese hanno una solida tradizione ciclistica. Vi hanno infatti avuto sede le edizioni 1951 e 2008 dei campionati del mondo di ciclismo su strada; nel 1971 il velodromo Luigi Ganna ha inoltre ospitato i campionati mondiali di ciclismo su pista. Varese era stata anche prescelta come sede dell'edizione 1939 dei mondiali su strada, che vennero tuttavia cancellati alla luce delle crescenti tensioni internazionali, destinate a risolversi nella seconda guerra mondiale.\nVarese ha ospitato per due volte un arrivo di tappa del Giro d'Italia:\nLa citt\u00e0 ospita inoltre regolarmente l'arrivo, la partenza o quantomeno un transito della Tre Valli Varesine ed \u00e8 stata talora compresa nel tracciato del Giro di Lombardia.\nHockey in-line e su ghiaccio.\nSi sono svolti in citt\u00e0 dal 29 giugno all'11 luglio 2009 i campionati mondiali di hockey in line, che hanno visto ben 41 squadre partecipanti al torneo. Tutte le gare si sono svolte presso il \"Palalbani\", sede storica dei Mastini Hockey Varese.\nRiguardo l'hockey su ghiaccio, la rappresentativa di disciplina \u00e8 quella dell'Hockey Club Varese, unica squadra italiana a vincere un torneo continentale.\nCalcio.\nIn ambito calcistico, la citt\u00e0 \u00e8 stata rappresentata dal : fondata il 22 marzo 1910 con la denominazione \"Varese Football Club\", ha vissuto nel corso di oltre un secolo di storia varie trasformazioni, cessazioni e ricostituzioni societarie.\nDal punto di vista sportivo, il Varese vantava quale maggior successo sette partecipazioni alla Serie A a girone unico, con miglior piazzamento assoluto il settimo posto nella stagione 1967-1968. Oltre ci\u00f2 aveva vinto tre campionati di Serie B, una Coppa Italia Serie C, una Coppa Italia Dilettanti ed aveva giocato una finale di Coppa Italia.\nDopo il fallimento e la radiazione sopraggiunti al termine della stagione 2018-2019, nessun soggetto si \u00e8 formalmente fatto carico di proseguire la tradizione sportiva cittadina. Si \u00e8 tuttavia registrata la fondazione di un nuovo club, del tutto distinto dai previgenti (seppur con alcuni richiami ideali), il Citt\u00e0 di Varese, che dopo aver disputato e vinto il girone A di Terza Categoria 2019-2020, nella stagione 2020-2021 ha ottenuto, mediante acquisizione di un titolo sportivo terzo, il diritto di partecipare alla Serie D.\nCanottaggio.\nNel 2012 sul lago di Varese si \u00e8 svolta la sesta edizione dei Campionati europei di canottaggio. Nel 2021 si sono svolti 2 eventi, la Regata Europea di Qualificazione Olimpica e Paraolimpica e a seguire gli Europei Assoluti; mentre nel giugno del 2023 si svolger\u00e0 la seconda tappa di Coppa del Mondo. \nLa squadra cittadina \u00e8 la Canottieri Varese.\nImpianti sportivi.\nNel quartiere di Masnago sorgono lo Stadio Franco Ossola e il Palasport Lino Oldrini, rispettivamente le principali arene scoperta e coperta della citt\u00e0. Lo stadio ospita le gare interne del Varese e dispone di un velodromo, mentre il palazzetto \u00e8 sede delle gare interne della Pallacanestro Varese.\nNel quartiere delle Bettole sorgono l'ippodromo cittadino e lo stadio del ghiaccio PalAlbani, con annessa piscina.\nNel centro della citt\u00e0, al limitare meridionale dei Giardini Estensi, sorge la piscina comunale Fausto Fabiano, principale impianto natatorio varesino. Poco distante, ai confini con il rione di Casbeno, \u00e8 ubicata la palestra XXV Aprile."}
{"id": "2142887", "revid": "271907", "url": "https://it.wikipedia.org/wiki?curid=2142887", "title": "Ruota per filare", "text": "La ruota per filare \u00e8 un apparecchio semplice usato per filare.\nStoria.\nLa ruota per filare comparve per la prima volta in Cina, dove circa 3000 anni fa, furono inventati i filatoi a ruota in grado di effettuare la trattura della seta, il dipanamento dei bozzoli.\nQuesta invenzione impieg\u00f2 per\u00f2 molti secoli a giungere in Europa: qui, si cominci\u00f2 a diffondere solo a partire dal XIII secolo andando a sostituire il metodo di filatura pi\u00f9 antico, quello con rocca e fuso.\nVenne soppiantata dal filatoio ad alette."}
{"id": "2142893", "revid": "74801", "url": "https://it.wikipedia.org/wiki?curid=2142893", "title": "Trowbridge", "text": "Trowbridge \u00e8 una citt\u00e0 di abitanti, capoluogo della contea del Wiltshire, in Inghilterra."}
{"id": "2142898", "revid": "125378058", "url": "https://it.wikipedia.org/wiki?curid=2142898", "title": "Teresio Olivelli", "text": "Biografia.\nNacque il 7 gennaio 1916 a Bellagio, secondo di due fratelli, e frequent\u00f2 i primi due anni di scuola elementare a Carugo; nel 1923 la famiglia si trasfer\u00ec nel suo luogo d'origine, a Zeme in Lomellina, diocesi di Vigevano. Al termine delle scuole elementari si trasfer\u00ec a Mortara, dove studi\u00f2 al ginnasio Travelli e frequent\u00f2 la parrocchia di San Lorenzo nonch\u00e9 il locale circolo dell'Azione Cattolica. Dopo essersi diplomato al liceo Cairoli di Vigevano (presentandosi all'esame con un distintivo dell'Azione cattolica, la cui esibizione in pubblico era vietata dal regime fascista), si iscrisse a giurisprudenza, all'Universit\u00e0 degli Studi di Pavia. \nNel 1938 si laure\u00f2 in giurisprudenza e fu destinato come assistente alla cattedra di Diritto amministrativo all\u2019Universit\u00e0 degli Studi di Torino. In questo periodo Olivelli riteneva che il fascismo, operando al suo interno, potesse essere reso in qualche modo coerente con i valori del cristianesimo. Collabor\u00f2 alle istituzioni culturali del regime, divenendo anche segretario dell'Istituto di Cultura Fascista. Fece due viaggi ufficiali in Germania, che per\u00f2 suscitarono in lui diffidenza nei confronti del nazismo. \nNel gennaio 1941 rinunci\u00f2 al rinvio del servizio militare e si arruol\u00f2 volontario. Volle condividere la sorte dei pi\u00f9 esposti, che erano destinati alla campagna di Russia, e ci and\u00f2 come sottotenente della Divisione Tridentina. Confid\u00f2: \u00abNon ho eroici furori. Solo desidero fondermi nella massa, in solidariet\u00e0 col popolo che senza averlo deciso, combatte e soffre\u00bb. \nRientrato dalla Russia, fu nominato rettore del prestigioso Collegio Ghislieri di Pavia nel 1943, a soli 27 anni. \nIl 9 settembre 1943, essendosi rifiutato di collaborare con i nazifascisti, fu arrestato e deportato in Austria; riusc\u00ec ad evadere e, passando da Udine, arriv\u00f2 a Brescia dove si un\u00ec alla Resistenza cattolica e fond\u00f2 il giornale clandestino \"Il Ribelle\". A Milano partecip\u00f2 a opere di assistenza e di carit\u00e0.\nScrisse la preghiera \"Signore facci liberi\", conosciuta come la preghiera del ribelle per amore. \nVenne arrestato a Milano il 27 aprile 1944. Dal carcere di San Vittore venne successivamente trasferito nei campi di concentramento di Fossoli, Bolzano e Flossenb\u00fcrg. A Flossenb\u00fcrg rimase 23 giorni, fino al 30 settembre. Prest\u00f2 assistenza religiosa ai prigionieri moribondi, si prese cura dei pi\u00f9 deboli, anche privandosi del suo cibo per donarlo a loro. Poi fu destinato al lager di Hersbruck, dove sub\u00ec gravi vessazioni e percosse da parte delle SS, che non gli perdonavano la sua fede cristiana e i suoi gesti di carit\u00e0 nei confronti degli altri prigionieri. \nFaceva pregare di nascosto, organizzava riunioni di lettura del Vangelo, lezioni di catechismo, anche in lingue diverse; in mancanza di sacerdoti si prestava per l\u2019assistenza religiosa ai moribondi. I kap\u00f2 lo odiavano pi\u00f9 degli altri prigionieri, a motivo del suo atteggiamento religioso e del suo servizio spirituale in favore del prossimo. In lui i nazisti vedevano un atteggiamento quasi sacerdotale e il loro odio nei suoi confronti aumentava. Inoltre, si prendeva cura dei malati, abbandonati a se stessi e alla morte. Li portava in infermeria, li assisteva di giorno e di notte, puliva le piaghe, distribuiva la sua magra razione agli altri, per farli sopravvivere, mentre lui deperiva. Quando lo scoprivano le SS lo picchiavano a sangue, poich\u00e9 in quell'inferno non erano ammessi gesti di religiosit\u00e0 e atti di carit\u00e0.\nA seguito delle continue percosse dei kap\u00f2 per il suo atteggiamento religioso e caritativo, verso la fine di dicembre 1944 era pieno di piaghe e di ferite. Il 31 dicembre accadde l\u2019irreparabile: Teresio tent\u00f2 di difendere un giovane picchiato dal kap\u00f2, si mise di mezzo, fece da scudo con il proprio corpo e ne ricevette un forte calcio allo stomaco. Non si riprese pi\u00f9. Rimase ancora in vita per oltre due settimane, in un'agonia dolorosa e prolungata. Mor\u00ec alle prime ore del 17 gennaio 1945. Parte della sua raccolta libraria fu donata alla biblioteca del Collegio Ghislieri.\nCausa di beatificazione.\nLa Causa \u00e8 stata aperta il 29 marzo 1987 nella diocesi di Vigevano; postulatore p.\u00a0Innocenzo Venchi e presidente del Tribunale Ecclesiastico don Mario Tarantola. Il 16 settembre 1989 si chiude la fase istruttoria del processo canonico e vengono portati a Roma gli atti processuali, che circa tre anni dopo, il 27 marzo 1992, ottengono il decreto di validit\u00e0 giuridica. Il 3 aprile 1992, la Congregazione per le cause dei santi designa il Relatore della Causa nella persona di P. Cristoforo Bove. Inadeguatezze di alcuni collaboratori del Relatore, indicati in un primo tempo dall'attore, difficolt\u00e0 dei rapporti reciproci tra questi soggetti, perdurante incertezza nel perseguire la via delle virt\u00f9 o quella del martirio, determinano un lungo periodo di inerzia nella causa, segnatamente nella stesura della \"Positio\". Il 14 marzo 2004 mons. Paolo Rizzi \u00e8 nominato postulatore, a seguito del decesso di p.\u00a0Venchi.\nLa Causa soffr\u00ec comunque ancora ritardi per la malattia e poi la scomparsa del Relatore della Causa. La \"Positio super vita, virtutibus, fama sanctitatis\", vale a dire l\u2019esposizione documentata della vita e dell\u2019esercizio eroico delle virt\u00f9 cristiane anche in ragione del martirio \u00e8 ultimata, ad opera di mons. Rizzi, quando p. Bove muore. Spetta a p.\u00a0Vincenzo Criscuolo, nominato relatore della causa il 12 novembre 2010, dare ad essa uno sguardo definitivo e mandarla alla stampe nel dicembre 2010. Viene approvata all\u2019unanimit\u00e0 dalla consulta storica nella seduta del 24 maggio 2011; presentata il 1\u00ba dicembre 2015 alla Congregazione Ordinaria, ottiene l\u2019unanime giudizio positivo dei padri cardinali e vescovi sulle virt\u00f9 del Servo di Dio. La Causa \u00e8 quindi passata al giudizio definitivo del Santo Padre Francesco, che il 14 dicembre 2015 ha autorizzato la promulgazione del Decreto sull\u2019eroicit\u00e0 delle virt\u00f9, concedendo al Servo di Dio Teresio Olivelli il titolo di venerabile.\nIl 17 giugno 2017 \u00e8 stato riconosciuto il suo martirio aprendo le porte alla sua beatificazione. Il 3 febbraio 2018 \u00e8 stato proclamato Beato a Vigevano (PV): la celebrazione, presieduta dal cardinale Angelo Amato, rappresentante del Papa, si \u00e8 svolta al Palasport alle ore 10,30.\nOnorificenze.\nTante strade portavano il nome di Teresio Olivelli, tra l'altro a Brescia, Pavia, Vigevano, Carpi, Galbiate, Nove e Sorbolo. Una piazza Olivelli si trova a Milano, ma anche a Cassina Valsassina, in provincia di Lecco. A Tremezzina, sul Lago di Como, gli \u00e8 stato dedicato il parco civico. Una lapide a Rovereto lo ricorda insieme a Guido Rampini, Otello Pighin, Bruno Pasino, Francesco Zaltron, Bernardo Castagneri, Bruno Bocconi e Francesco Besso. Un'altra lo ricorda sulla sua casa natale a Bellagio, che si affaccia sulla Piazza della Chiesa. Dopo la sua Beatificazione, sempre a Bellagio a lui \u00e8 stata intitolata la Comunit\u00e0 Pastorale delle Parrocchie di Bellagio e Vassena."}
{"id": "2142900", "revid": "108547836", "url": "https://it.wikipedia.org/wiki?curid=2142900", "title": "Royal Wootton Bassett", "text": "Royal Wootton Bassett \u00e8 un paese di 11.043 abitanti della contea del Wiltshire, in Inghilterra."}
{"id": "2142902", "revid": "1494169", "url": "https://it.wikipedia.org/wiki?curid=2142902", "title": "Lisimaco (disambigua)", "text": ""}
{"id": "2142904", "revid": "729019", "url": "https://it.wikipedia.org/wiki?curid=2142904", "title": "Melksham", "text": "Melksham \u00e8 una cittadina di 21.000 abitanti della contea del Wiltshire, in Inghilterra."}
{"id": "2142905", "revid": "306856", "url": "https://it.wikipedia.org/wiki?curid=2142905", "title": "Bivacco Giusto Gervasutti al Fr\u00e9boudze", "text": "Il bivacco Giusto Gervasutti \u00e8 situato nel comune di Courmayeur, in val Ferret, nel massiccio del Monte Bianco, a 2835\u00a0\nStoria.\nRealizzato nel 1948 in legno e lamiera noto anche come capanna Gervasutti, ha sostituito il vecchio bivacco di Fr\u00e9boudze che era situato poco sotto a quota 2360\u00a0m. \u00c8 stato ristrutturato nel 1966. Il 10 ottobre 2011 \u00e8 stato sostituito con un nuovo bivacco di concezione moderna ed avveniristica.\nCaratteristiche e informazioni.\n\u00c8 situato su un piccolo isolotto roccioso emergente dal ghiacciaio di Fr\u00e9boudze ed \u00e8 intitolato all'alpinista friulano Giusto Gervasutti.\nIl nuovo bivacco, \u00e8 realizzato con una scocca modulare in sandwich composito e organizzata internamente in quattro ambienti (ingresso, locale per il pranzo, 2 camerate con 12 posti letto) per un totale di trenta metri quadri di 1980 chili di peso. \u00c8 stato concepito per essere costruito interamente a valle, elitrasportato e installato con minime operazioni in loco. Tale impostazione costruttiva derivata dalle esperienze nautiche ed aeronautiche, consentir\u00e0 al nuovo bivacco di resistere maggiormente nel tempo alle condizioni dell'alta quota.\nL'energia elettrica \u00e8 prodotta da unit\u00e0 fotovoltaiche con accumulatori di ultima generazione. Sar\u00e0 attivo un sistema dedicato di autodiagnosi e di rilevamento di dati ambientali interni ed esterni, ed un punto di chiamata di soccorso.\nIl nuovo bivacco Gervasutti ideato dagli architetti Luca Gentilcore e Stefano Testa si colloca nell'ambito del progetto Leap (Living Ecological Alpine Pod) il cui scopo \u00e8 quello di realizzare bivacchi modulari ed ecosostenibili.\nAccessi.\nLa salita al bivacco Gervasutti \u00e8 forse la pi\u00f9 interessante nel suo genere del versante italiano del Monte Bianco. Il percorso richiede attenzione nelle roccette della parte iniziale, ai piedi del canalone del mont Greuvetta e sul ghiacciaio, che diventa ogni anno pi\u00f9 tormentato. L'itinerario ha carattere alpinistico (F/PD a seconda delle condizioni) nel tratto finale.\nDa Lavachey (1642\u00a0m) si prosegue in direzione di Arp Nouva (o \"Arnouvaz\"), si piega a sinistra e si traversa il ponte sulla Dora di Ferret. Subito dopo si piega a destra e si segue il sentiero indicato da rari bolli gialli che traversa un bosco di larici e prosegue sui pendii morenici dominati dal ghiacciaio del Fr\u00e9bouze. Il sentiero sale sulla destra del pendio, raggiunge le rocce e travesa un ruscello. Ci si alza per roccette, si supera un canalino di placche (II grado) e si prosegue su terreno ripido fino allo spiazzo dov'era il bivacco di Fr\u00e9boudze (2360\u00a0m, 1.45 ore). Qui inizia una traversata per pietrai e nevai verso il ghiacciaio del Fr\u00e9bouze, che si raggiunge dopo essere passati sotto un ripido e pericoloso canalone battuto da frequenti scariche. Raggiunto il ghiacciaio (2550\u00a0m circa, 0.45 ore) lo si risale puntando a sinistra e tornando pi\u00f9 in alto a destra (crepacci) in direzione delle rocce dove sorge il bivacco (2870\u00a0m, 1 ora). Se la crepaccia terminale \u00e8 molto aperta, occorre salire sulla destra e raggiungere le rocce dell'alto."}
{"id": "2142906", "revid": "28592", "url": "https://it.wikipedia.org/wiki?curid=2142906", "title": "Fraser's Magazine", "text": ""}
{"id": "2142907", "revid": "108547845", "url": "https://it.wikipedia.org/wiki?curid=2142907", "title": "Bradford on Avon", "text": "Bradford on Avon \u00e8 un paese di 9.402 abitanti della contea del Wiltshire, in Inghilterra, situato - come suggerisce il nome - lungo il corso del fiume Avon. \n\u00c8 un centro commerciale e turistico caratterizzato dalla presenza di numerosi edifici storici. Le sue origini risalgono all'epoca romana ed ebbe un periodo di forte crescita nel XVII secolo per la presenza di industrie tessili."}
{"id": "2142908", "revid": "20943177", "url": "https://it.wikipedia.org/wiki?curid=2142908", "title": "NDAS", "text": ""}
{"id": "2142911", "revid": "729019", "url": "https://it.wikipedia.org/wiki?curid=2142911", "title": "Calne", "text": "Calne \u00e8 una cittadina di 13.606 abitanti della contea del Wiltshire, in Inghilterra."}
{"id": "2142912", "revid": "16758", "url": "https://it.wikipedia.org/wiki?curid=2142912", "title": "Robert Manno", "text": ""}
{"id": "2142914", "revid": "16758", "url": "https://it.wikipedia.org/wiki?curid=2142914", "title": "Robert John Manno", "text": ""}
{"id": "2142915", "revid": "16758", "url": "https://it.wikipedia.org/wiki?curid=2142915", "title": "John Robert Manno", "text": ""}
{"id": "2142918", "revid": "1869172", "url": "https://it.wikipedia.org/wiki?curid=2142918", "title": "Rino Genovese", "text": "Biografia.\nNasce a Napoli all'inizio del 900, la madre attrice Clelia Gaioni e il padre Raffaele Genovese suggeritore in palcoscenico, lo fanno crescere nell'ambiente del teatro, sino a farlo debuttare, ancora bambino, nella popolare Compagnia di Gennaro Pantalena e Adele Magnetti, dimostrando un precoce talento comico, che lo porter\u00e0 a 17 anni a prendere la decisione di divenire attore professionista, entrando in diverse compagnie di spettacoli napoletane.\nAlla fine degli anni '20 recita con Vincenzo Scarpetta e Raffaele Viviani, dove mette in mostra doti di improvvisazione non comuni.\nIl debutto davanti alla cinepresa \u00e8 datato 1938, con la direzione del regista Amleto Palermi nella pellicola \"Napoli che non muore\" che costituir\u00e0 l'inizio di una carriera cinematografica, dove interpreter\u00e0 quasi sempre parti di loschi individui, in drammoni di ambiente napoletano, anche se girati a Roma.\nNel 1942 dopo aver superato un concorso all'EIAR, lavorer\u00e0 alla radio presso la sede di Milano.\nNel dopoguerra Eduardo De Filippo, nel ricostruire la sua compagnia, si ricorda di lui e lo scrittura per una serie di commedie, che saranno trasmesse anche dai microfoni della radio, e successivamente appariranno sugli schermi televisivi. Tra la fine degli anni '50 e l'inizio dei '60, riprende a recitare nei teatri napoletani in alcune \"sceneggiate\", tipico spettacolo dove diventa protagonista lo stesso pubblico presente, interpretando spesso la parte di cattivo, 'O malamente.\nIn televisione interpreta, in varie puntate, la parte dell'usciere Leopold nel Le inchieste del commissario Maigret, con la regia di Mario Landi.\nMuore a Napoli, dopo lunga malattia nel 1967."}
{"id": "2142919", "revid": "767487", "url": "https://it.wikipedia.org/wiki?curid=2142919", "title": "I giovani arrabbiati", "text": "I giovani arrabbiati (\"Look Back in Anger\") \u00e8 un film del 1958 diretto da Tony Richardson.\nTrama.\nJimmy e Alison Porter sono una giovane coppia di sposi che vivono a Derby, una citt\u00e0 industriale delle Midlands, in un attico squallido che condividono con il migliore amico e socio in affari di Jimmy, Cliff Lewis, sempre sereno e devoto, affettuoso confidente di ambedue.\nNonostante si sia diplomato all'universit\u00e0, Jimmy e Cliff si guadagnano da vivere con una misera bancarella di dolciumi nel mercato locale e Jimmy fa trombettista di jazz nel tempo libero. L'incapacit\u00e0 di Jimmy di salire sulla scala socioeconomica, unita ad altre ingiustizie che vede intorno a lui, lo fanno arrabbiare con la societ\u00e0, in particolare con coloro che detengono l'autorit\u00e0. Sfoga le sue frustrazioni sulla moglie Alison, una ragazza sottomessa di una famiglia della classe medio-alta.\nAlison non riesce a comunicare al marito la notizia della sua gravidanza. Complici le differenze di origine sociale e l'ostilit\u00e0 della famiglia della moglie alla loro unione, la relazione tra i due \u00e8 punteggiata di incomprensioni, scoppi d'ira, anche violenze fisiche. In uno scatto d'ira le dice che avrebbe desiderato che, nel caso di gravidanza, il figlio le nascesse morto.\nLe tensioni aumentano tra la coppia quando Alison invita la sua amica Helena Charles, aspirante attrice teatrale, che Jimmy detesta, a stare temporaneamente con loro. Ma questi, sin dall'inizio, manifesta un'aperta insofferenza nei confronti dell'intrusione, spingendosi sino a compromettere le audizioni a teatro della donna, accusata di aizzargli contro la moglie.\nDopo aver assistito al trattamento di Alison da parte di Jimmy, Helena la convince a lasciarlo lo stesso giorno in cui Ma' Tanner, l'anziana vedova da cui Jimmy aveva ricevuto in affido il banco al mercato, e a cui \u00e8 legato da una devozione filiale, ha un colpo fatale e muore.\nJimmy in lutto ritorna nell'appartamento per non ritrovare Alison e scoprire da Helena, anche lei in partenza, la sua prossima paternit\u00e0. Helena prima lo schiaffeggia ma poi lo bacia appassionatamente, e i due iniziano una relazione. Il nuovo legame comporta la rinuncia al giovane amico Cliff, che trova difficile adattarsi alla mutata situazione e discretamente si allontana.\nMesi dopo, Jimmy ed Helena hanno stretto una relazione ma Jimmy \u00e8 ancora ferito dalla partenza di Alison. Lei, che vive nella tranquilla casa dei suoi genitori, sta vivendo una gravidanza precaria e teme che la maledizione di Jimmy sulla morte del bimbo possa avverarsi. Cliff decide di mettersi in proprio e Jimmy ed Helena lo vedono alla stazione. Dopo che il treno di Cliff parte, Jimmy ed Helena vedono Alison seduta sconsolata nella stazione. Alison spiega a Helena di aver appena perso il figlio per un aborto spontaneo, probabilmente conseguenza dei traumi emotivi subiti e Helena, rendendosi conto che aveva sbagliato a rompere il loro matrimonio, informa Jimmy che lo sta lasciando.\nJimmy e Alison si riconciliano.\nIl film e il Free cinema.\nProdotto nel 1958 dalla neonata Woodfall Film Productions, fondata dallo stesso regista Tony Richardson e dal drammaturgo John Osborne, \"I giovani arrabbiati\" \u00e8 il primo lungometraggio della corrente del Free cinema ad aver affrontato il circuito delle sale. Ci\u00f2 fu possibile anche grazie alla distribuzione della Warner Bros., che aveva contribuito al finanziamento del film contando sulla popolarit\u00e0, anche per le sue avventure extra-artistiche, del protagonista Richard Burton.\nNel febbraio 1956, Tony Richardson aveva contribuito con \"Momma Don't Allow\", diretto assieme a Karel Reisz e prodotto dal British Film Institute, a quello che \u00e8 considerato l'atto fondativo del nuovo movimento cinematografico britannico (British New Wave): una rassegna di cortometraggi, denominata \"Free Cinema\", tenutasi al \"National Film Theatre\" di Londra, in occasione della quale era stato presentato anche una sorta di manifesto del movimento.\nSuccessivamente, nel maggio dello stesso anno, Richardson aveva curato la regia teatrale di \"Ricorda con rabbia\" di John Osborne, il cui successo contribu\u00ec a designare col termine \"Angry Young Men\" (\"Giovani arrabbiati\") gli esponenti di quel movimento artistico e letterario, sviluppatosi a cavallo della Crisi di Suez e della nascita della New Left britannica (conseguente allo strappo da Mosca dopo i fatti d'Ungheria), da cui, in campo cinematografico, sarebbe germogliata la British New Wave.\nIl film anticipa appieno gli elementi della successiva produzione del movimento. Da un lato manca l'attenzione all'innovazione formale e stilistica che avrebbe caratterizzato le Nouvelle Vague di altri paesi (ad. es. in Francia, in alcune cinematografie dell'Est europeo, o in Brasile). Rispetto alla precedente tradizione britannica, si pu\u00f2 notare una maggiore insistenza e attenzione nelle riprese dal vero, negli esterni (ad esempio nelle scene girate al mercato).\n\u00c8, invece, nell'\u00abasprezza dei contenuti e della critica alla vita quotidiana\u00bb che si riesce a \u00abvisualizzare una netta cesura\u00bb, cos\u00ec come nell'attenzione per il tema della discriminazione razziale (la persecuzione cui \u00e8 soggetto, anche da parte delle autorit\u00e0, un commerciante indiano) e nella denuncia delle incomunicabilit\u00e0 e impermeabilit\u00e0 tra le diverse classi sociali.\nRiconoscimenti.\nNel 1959 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "2142921", "revid": "729019", "url": "https://it.wikipedia.org/wiki?curid=2142921", "title": "Chippenham", "text": "Chippenham \u00e8 una cittadina di abitanti della contea del Wiltshire, in Inghilterra."}
{"id": "2142922", "revid": "20943323", "url": "https://it.wikipedia.org/wiki?curid=2142922", "title": "Chippenham (Wiltshire)", "text": ""}
{"id": "2142923", "revid": "1039155", "url": "https://it.wikipedia.org/wiki?curid=2142923", "title": "Una classe di monelli per Jo", "text": " \u00e8 un anime prodotto dalla Nippon Animation nel 1993 in 40 episodi e ispirato ai romanzi \"Piccoli uomini\" e \"I ragazzi di Jo\" di Louisa May Alcott. Questo anime \u00e8 il sequel di \"Una per tutte, tutte per una\" (ispirato al romanzo \"Piccole donne\" sempre della Alcott) del 1987. La serie, \u00e8 stata trasmessa per la prima volta dalla Fuji Television a partire dal 17 gennaio 1993 e fa parte del progetto World Masterpiece Theater della Nippon Animation. In Italia l'anime \u00e8 stato trasmesso per la prima volta da Italia 1 nel 1994.\nTrama.\nLa storia inizia dieci anni dopo la conclusione di \"Una per tutte, tutte per una\": la vecchia zia March \u00e8 morta, e ha donato \"Plumfield\", la sua villa, alla nipote Jo. La ragazza, dopo aver sposato il professore Fritz Bhaer, ha trasformato Plumfield in un collegio per bambini dove ora abitano Nan, una ragazza pestifera com'era Jo da giovane, l'attaccabrighe Tommy e Rob e Teddy, i due figli di Jo e Fritz. In pi\u00f9 oltre ad altri ragazzi, ci sono anche i gemelli Daisy e Demi, figli di Meg, una delle sorelle di Jo, che per assistere il marito John malato di cuore ha mandato i figli in collegio per non togliere loro la possibilit\u00e0 di crescere e studiare felici. Daisy, ha lo stesso carattere tranquillo e introverso della defunta zia Beth, la cui morte viene solamente accennata da Jo nei primi episodi.\nNan \u00e8 una ragazzina refrattaria alla disciplina e durante una passeggiata per raccogliere bacche con il piccolo Rob che gli era stato affidato dalla madre, si addentra nel folto della foresta contravvenendo alle raccomandazioni di Jo e perdendosi in breve tempo; Nan e Rob verranno trovati solamente il giorno successivo, sani e salvi anche se enormemente spaventati. Jo per\u00f2 ha capito che \u00e8 arrivato il momento di sedare il comportamento di Nan, invece di aspettare (come ha fatto sua madre con lei) che fosse il tempo a correggerlo. Jo riserver\u00e0 quindi a Nan una punizione esemplare che non potr\u00e0 mai scordare: la lega per una gamba al tavolo con una cordicella, impedendole di abbandonare la stanza. Sebbene Nan dopo qualche minuto si accorga di potersi facilmente sciogliere, si rende conto di aver tradito la fiducia dell'insegnante e decide di scontare la pena fino in fondo anche a costo di saltare la cena; Jo capisce che in quei brevi istanti Nan \u00e8 maturata, \u00e8 diventata un'altra ragazza che non tradir\u00e0 mai pi\u00f9 la sua fiducia.\nNel collegio col passare del tempo si aggiungeranno Nat, un piccolo violinista di talento e Dan, un ragazzo di 16 anni che si rivela ribelle e restio ad adattarsi alle regole della scuola: un problema per il progetto pedagogico dei due professori.\nTra Dan e Nan, i due \"caratteri ribelli\" della scuola, si svilupper\u00e0 subito un profondo rapporto di amicizia, causando la gelosia di Tommy, che forse senza rendersene conto vede in Nan qualcosa di pi\u00f9 di un'amica. Ma una notte Dan organizza una piccola festa clandestina in soffitta, invitando Nat e un altro piccolo ospite del collegio a giocare a carte e a fumare sigari: per colpa di un sigaro spento male si svilupper\u00e0 un grave incendio che distrugger\u00e0 un'ala della scuola. Il professor Bhaer, contro la volont\u00e0 di Nan e del figlio Teddy, \u00e8 costretto a cacciarlo anche se solo temporaneamente e ad affidarlo all'amico dottor Page. Dan ritorner\u00e0 alla scuola qualche tempo dopo, pi\u00f9 maturo e responsabile, dopo aver trovato nello studio della natura uno scopo di vita.\nIn seguito anche Nat subir\u00e0 come Nan una punizione esemplare da Fritz, per correggere il suo comportamento incline a mentire agli altri: per ogni bugia detta, Nat avrebbe dovuto colpire violentemente con la bacchetta le mani dell'insegnante. L'esperienza di essere costretto a picchiare un adulto a causa delle proprie malefatte, sconvolger\u00e0 il ragazzo a tal punto che da quel momento prometter\u00e0 di essere sempre sincero.\nMa l'atmosfera serena che si era creata nel collegio viene sconvolta dalla morte di John Brooke, padre di Demi e Daisy, da tempo malato di cuore. L'uomo era ricordato da tutti con affetto e al funerale parteciper\u00e0 quindi moltissima gente, tra cui i genitori di Jo. Demi e Daisy, dopo un breve soggiorno a casa della madre Meg, ritorneranno a Plumfield dalla zia Jo.\nIl tempo passa e i ragazzi stanno diventando grandi e tra poco lasceranno il nido. Il primo a partire \u00e8 Dan, che si recher\u00e0 in Brasile con il dottor Page a fare importanti studi naturalistici, ma anche Nan sa che la sua infanzia sta finendo e tra poco diventer\u00e0 grande.\nDieci anni dopo Nan, coronato il suo sogno di diventare medico, ritorna a Plumfield nei luoghi della sua infanzia per fare visita alla sua insegnante Jo, la sua seconda madre, a cui era rimasta molto legata.\nCensure e tagli.\nNel finale dell'episodio 16 (\"La festa\") nella casa-scuola di Jo si sviluppa un incendio causato da alcuni sigari accesi portati di nascosto da Dan. I primi 9 minuti e 20 secondi dell'episodio successivo (\"Addio Dan\") con le immagini del devastante incendio e delle sue gravi conseguenze per i piccoli residenti, nella edizione italiana Mediaset sono stati censurati. L'episodio inizia quindi circa a met\u00e0 di quello originale, con Nan sul tetto della casa che tenta disperatamente di evitare che Dan venga cacciato. Il 3 aprile 2011, Mediaset ha trasmesso per intero l'episodio (\"Addio Dan\") senza censure e tagli sul canale Hiro."}
{"id": "2142926", "revid": "2091899", "url": "https://it.wikipedia.org/wiki?curid=2142926", "title": "Fiera della subacquea", "text": "La Fiera della Subacquea, negli ultimi anni organizzata con il nome di EUDI Show \"The European Dive Show\", \u00e8 un'importante manifestazione espositiva internazionale organizzata in Italia ogni anno che ha come tema tutte le attivit\u00e0 legate al mondo della subacquea. Vi aderiscono principalmente la Asso Sub, associazione di aziende produttrici e commerciali di attrezzature, agenzie di viaggio e tour operator, enti pubblici e privati, ed organizzazioni no profit del mondo subacqueo in generale e tutti coloro che intendono promuovere la loro immagine o attivit\u00e0 non iscritte alla Asso Sub.\nNel 2009 si \u00e8 tenuta la diciassettesima esposizione presso la Fiera di Roma, dal 27 febbraio al 2 marzo.\nNel 2010 si \u00e8 tenuta la diciottesima esposizione presso la Bologna Fiere dal 12 al 15 febbraio.\nNel 2011 si \u00e8 tenuta la diciannovesima esposizione presso la Bologna Fiera dall'11 al 14 febbraio\nStoria della Fiera.\nInizialmente la fiera della subacquea in Italia si teneva presso il Salone Nautico di Genova ed era ospitata in un settore dedicato presso un padiglione, tanto che il nome della manifestazione era quello di \"Fiera internazionale della Nautica e delle attivit\u00e0 subacquee\".\nNegli primi anni '90 alcune aziende decidono di scindersi dalla Fiera della Nautica e organizzare una manifestazione separata e pi\u00f9 specifica associandosi alla Fiera della Pesca a canna e lenza, ma in un padiglione proprio e chiamandosi \"Dive Show I Fiera della Subacquea\". Questa fiera si tenne a Firenze presso Fortezza da Basso, segnando un punto fermo per l'identit\u00e0 della subacquea non legata alle barche e alla Nautica in generale.\nIn seguito prese il nome attuale Eudi Show e, grazie ad un continuo crescendo, per vari anni si tenne la doppia Fiera della pesca e della subacquea alternandosi in diverse localit\u00e0 quali Verona, Bologna, Roma, Genova e poi ancora Roma e di nuovo Bologna, luogo dove \u00e8 ancora organizzata dal 2010 e prevista anche per il 2011.\nAttivit\u00e0 collegate.\nOltre che un'esposizione di prodotti, attrezzature, gommoni, abbigliamento e offerte di viaggi in localit\u00e0 dove praticare le attivit\u00e0 subacquee, durante l'Eudi Show vengono organizzate importanti riunioni di agenzie didattiche internazionali, manifestazioni collaterali, trasmissioni televisive, convegni e mostre di fotografie e video, per la promozione della cultura del mare e della sua salvaguardia e protezione. In particolare il Ministero dell'Ambiente allestisce un enorme spazio dedicato alle aeree marine protette e alle sue attivit\u00e0 istituzionali.\nFiere all'estero.\nMolto importanti sono le \"Fiere della Subacquea\" organizzate all'estero nelle principali citt\u00e0. A Londra si tiene il \"Dive Show\" e a D\u00fcsseldorf la subacquea \u00e8 ospitata in uno spazio dedicato del \"BOOT,\" mentre negli Stati Uniti il \"DEMA\" \u00e8 sicuramente la pi\u00f9 grande in assoluto, molto importanti sono anche le varie fiere organizzate in Asia, che ovviamente con la Cina e i vari paesi produttori di gomme e mescole producono ca l'80% di tutte le attrezzature del mondo, per conto anche di tutte le aziende Europee."}
{"id": "2142927", "revid": "729019", "url": "https://it.wikipedia.org/wiki?curid=2142927", "title": "Corsham", "text": "Corsham \u00e8 una cittadina di 12.000 abitanti della contea del Wiltshire, in Inghilterra."}
{"id": "2142929", "revid": "729019", "url": "https://it.wikipedia.org/wiki?curid=2142929", "title": "Cricklade", "text": "Cricklade \u00e8 una cittadina di 4.132 abitanti della contea del Wiltshire, in Inghilterra."}
{"id": "2142931", "revid": "188323", "url": "https://it.wikipedia.org/wiki?curid=2142931", "title": "Prima immatricolazione", "text": ""}
{"id": "2142932", "revid": "188323", "url": "https://it.wikipedia.org/wiki?curid=2142932", "title": "Seconda immatricolazione", "text": ""}
{"id": "2142935", "revid": "74801", "url": "https://it.wikipedia.org/wiki?curid=2142935", "title": "Devizes", "text": "Devizes \u00e8 un paese di abitanti della contea del Wiltshire, in Inghilterra."}
{"id": "2142936", "revid": "1318658", "url": "https://it.wikipedia.org/wiki?curid=2142936", "title": "Porte de Charenton (metropolitana di Parigi)", "text": "Porte de Charenton \u00e8 una stazione sulla linea 8 della metropolitana di Parigi sita nel XII \"arrondissement\" di Parigi.\nLa stazione.\nLa stazione venne aperta nel 1931 e prese il nome della porta delle fortificazioni di Parigi che controllava la strada nazionale numero 5 (la quale conduceva a Ginevra).\nLa stazione ha quattro binari passanti."}
{"id": "2142937", "revid": "729019", "url": "https://it.wikipedia.org/wiki?curid=2142937", "title": "Highworth", "text": "Highworth \u00e8 un paese di 7.996 abitanti della contea del Wiltshire, in Inghilterra."}
{"id": "2142942", "revid": "123173860", "url": "https://it.wikipedia.org/wiki?curid=2142942", "title": "Ordine reale guelfo", "text": "L'Ordine reale guelfo, talvolta definito anche col nome di Ordine guelfo di Hannover, fu un'onorificenza dell'Hannover e poi inglese.\nStoria.\nL'ordine cavalleresco venne istituito il 28 aprile 1815 dal principe reggente Giorgio d'Inghilterra (poi re col nome di Giorgio IV), in quanto la casata degli Hannover \u2013 reggente nel Regno Unito \u2013 era ereditaria anche dei territori tedeschi dell'Hannover. Esso, ad ogni modo, venne conferito anche dalla Corona inglese solo fino alla morte del re Guglielmo IV nel 1837, quando l'unione personale del Regno Unito con il regno di Hannover termin\u00f2, ed i due regni vennero divisi pur rimanendo in mano alla stessa casata, ma in rami diversi. Esso continu\u00f2 ad ogni modo ad essere conferito dai re di Hannover come stato indipendente tedesco. L'onorificenza deve il proprio nome alla Casa dei Guelfi, antichi re di Hannover, da cui discende la famiglia degli Hannover.\nL'insegna era costituita dall'emblema del cavallo bianco, che compare nell'arme dell'Hannover e che compariva anche nel grande stemma del Regno d'Inghilterra prima della separazione delle due corone.\nL'ordine comprendeva due suddivisioni interne, una civile ed una militare, relative al conferimento delle medaglie. Esso era originariamente suddiviso in tre classi di merito, che il 20 maggio 1841 vennero portate a cinque per merito del Re Ernesto Augusto I di Hannover:\nCon l'annessione dell'Hannover alla Prussia nel 1866 divenne un ordine di famiglia."}
{"id": "2142944", "revid": "729019", "url": "https://it.wikipedia.org/wiki?curid=2142944", "title": "Ludgershall (Wiltshire)", "text": "Ludgershall \u00e8 una cittadina di 28.065 abitanti della contea del Wiltshire, in Inghilterra."}
{"id": "2142945", "revid": "709565", "url": "https://it.wikipedia.org/wiki?curid=2142945", "title": "Have Yourself a Merry Little Christmas", "text": "Have Yourself A Merry Little Christmas \u00e8 una canzone scritta nel 1943 da Hugh Martin e da Ralph Blane (anche se, in un'intervista, Martin ha asserito che Blane gli avrebbe soltanto suggerito di comporre il brano, ma non avrebbe partecipato alla stesura) ed incisa per la prima volta da Judy Garland, che la interpret\u00f2, l'anno successivo, nel film \"Incontriamoci a Saint Louis\" (\"Meet Me in Saint-Louis\"). \nIn seguito, la canzone \u00e8 stata incisa anche da Frank Sinatra (1947, 1957, 1963), in una versione un po' cambiata (nel testo), che \u00e8 diventata pi\u00f9 popolare anche della precedente.\nNel film \"Incontriamoci a Saint Louis\" la canzone viene cantata in una scena in cui la famiglia protagonista, residente a Saint-Louis, \u00e8 distrutta per l'imminente partenza del capofamiglia per New York, causa motivi di lavoro: il personaggio interpretato da Judy Garland canta cos\u00ec il brano la vigilia di Natale per rincuorare la sorellina affranta.\nTesto.\nIl testo \u00e8 un invito a trascorrere un Natale gioioso, dimenticando le tristezze e le difficolt\u00e0 e con la speranza di poter trascorrere molte altre festivit\u00e0 accanto ai propri cari."}
{"id": "2142948", "revid": "767487", "url": "https://it.wikipedia.org/wiki?curid=2142948", "title": "William Marbury", "text": "Fu uno dei 42 giudici federali nominati durante le cosiddette \"nomine di mezzanotte\" nel corso delle ultime ore di mandato del presidente John Adams per ostacolare il neoeletto presidente repubblicano Thomas Jefferson. Divenne famoso per il caso Marbury contro Madison e per la tenacia con la quale si oppose a tutti i tentativi da parte dell'allora Segretario di Stato James Madison di rendere nulla la sua nomina a giudice federale. "}
{"id": "2142951", "revid": "1543377", "url": "https://it.wikipedia.org/wiki?curid=2142951", "title": "Malmesbury (Wiltshire)", "text": "Malmesbury \u00e8 un paese a nord-ovest della contea del Wiltshire, nel South West dell'Inghilterra. Dista circa 150\u00a0km da Londra e 50\u00a0km da Bristol, ed \u00e8 situata a 5\u00a0km a nord dallo svincolo 17 della M4. La sua popolazione \u00e8 di circa 6000 abitanti.\nGeografia fisica.\nLa citt\u00e0 si trova vicino alla citt\u00e0 romana di Cirencester, a Chippenham ed a Swindon, sita in un'area collinare modellata dalla geografia scolpita nei millenni da due fiumi che la circondano su tre dei suoi lati. Da ovest, il fiume Avon che scaturisce dallo Sherston, e da nord-ovest, da un affluente conosciuto come il nome di Tetbury Avon o, a livello locale, come il \"Monselice\"; i due \"rivers\" scorrono appaiati a pochi metri l'uno dall'altro, ma separati da uno stretto e alto istmo, spinti a sud (Bristol Avon) e ad est (Avon Tetbury). Questa idrografia crea uno sperone roccioso a sud, che degrada dolcemente verso il collinare, sino a quando i due fiumi si incontrano sul bordo meridionale della citt\u00e0 formando belle e ripide scogliere.\nIl Borgo.\nLa fondazione documentale del borgo risale ufficialmente all'anno 880.\nSorge sopra la collina principale caratterizzata da fianchi scoscesi con al vertice una spianata che dotava gli antichi abitanti della prima naturale e forte difesa contro i nemici. In passato i fiumi circostanti erano larghi e profondi, e per questo gli abitanti vi costruirono la roccaforte aggiungendo pareti, banchine e palizzate. Queste difese sono state incrementate e ricostruite nel corso della lunga storia della citt\u00e0, fino alla fine della Guerra Civile nella met\u00e0 del secolo XVII. Sino a quel momento Malmesbury era una citt\u00e0 murata con porte particolari utili per regolare il viavai della gente di questa importante citt\u00e0 sede di uno storico mercato.\nCon la costituzione del Commonwealth le difese divennero inutili. Le mura cos\u00ec trascurate per ragioni economiche ed ansia di spazio vennero infine abbattute e non furono mai pi\u00f9 ricostruite.\nStoria.\nMalmesbury \u00e8 considerato dagli inglesi un posto speciale, sacro, amato e ricco di storia. \n\u00c8 ritenuta essere la pi\u00f9 antica citt\u00e0 inglese, continuamente abitata nel corso della storia dell'isola. Per pi\u00f9 di due millenni e mezzo generazioni successive hanno popolato questo luogo collinare.\nRecenti scavi archeologici hanno rivelato che la citt\u00e0 si difese mediante mura in pietra a secco, che sono state datate all'Et\u00e0 del ferro, tra l'800 ed il 500 a.C., rendendo Malmesbury probabilmente la pi\u00f9 antica citt\u00e0 abitata dell'Inghilterra.\nLa citt\u00e0 si trovava da secoli nel Wessex (il Regno Sassone occidentale unito) ed alla frontiera del Regno di Tetbury, 7\u00a0km a nord nella Mercia; l'animosit\u00e0 tra le due citt\u00e0 fu concreta e sentita ancora oggi.\nLa prima comunit\u00e0 cristiana fu fondata a met\u00e0 dell'VII secolo, e l'abbazia che domina il centro della citt\u00e0 risale al 1180, quando apparteneva alla locale comunit\u00e0 benedettina. Il fiume Avon scorre nelle vicinanze della Chiesa di \"Daniel's\". La torre di \"St. Paul's\" spicca sul complesso e rappresenta quello che resta in seguito delle demolizioni del XVII secolo. La torre si erge fiera ed ha ancora in s\u00e9 le antiche campane.\nSolamente circa un terzo del complesso abbaziale oggi si pu\u00f2 ancora ammirare. Tutta la parte settentrionale della citt\u00e0 era disseminata con edifici monastici ed \u00e8 difficile immaginare oggi i vasti uffici dell'Abbazia e come sarebbero stati visti senza la dissoluzione dei monasteri della met\u00e0 del XVI secolo.\nSimbolo della citt\u00e0 \u00e8 la Croce del Mercato, costruita alla fine del XV secolo.\nMolti poeti e pittori hanno visitato la citt\u00e0 e la sua Abbazia trovando l'ispirazione. J.M.W. Turner alla fine del XVIII secolo dipinse molte vedute della citt\u00e0 osservata dalla collina, e fortunatamente esistono ancora oggi molti acquarelli.\nCommoners Malmesbury.\nNella Battaglia di Brunanburh del 937, il Re Atelstano del Wessex al comando delle forze Anglosassoni ferm\u00f2 l'invasione del Northumbria da parte delle forze Scozzesi alleate con quelle Vichinghe. Per diventare il primo \"King of All England\" egli si avvalse del sostegno di molti uomini di Malmesbury; in segno di gratitudine si dice che alla gente del borgo venne data loro la libert\u00e0, insieme con donazioni di ampie zone di terra a sud della citt\u00e0.\nLo status di uomini liberi di Malmesbury \u00e8 stato tramandato attraverso le generazioni e rimane fino ad oggi. \u00c8 probabile, tuttavia, che il titolo di uomo libero, sia stato dato a commercianti ed artigiani che entravano in citt\u00e0 durante il Medioevo. Il reclamo della discendenza diretta da uomini che hanno combattuto con il Re Athelstan al giorno d'oggi commoners \u00e8 improbabile, ma possibile. Almeno dal XVII secolo, tuttavia, il diritto \u00e8 stato solo tramandato da padre in figlio o da parte di \"son in law\". Si tratta al massimo di 280 persone.\nLuoghi di interesse.\n\"Old Bell Hotel\".\nA lato dell'Abbazia, dalla parte degli \"Abbey House Gardens\", ai confini con il Cotswolds, si trova il rinomato \"Old Bell Hotel\", che risale al XII secolo, quando fu aperto per gli ospiti nobili in pellegrinaggio ed in visita all'Abbazia. \u00c8 l'hotel pi\u00f9 antico dell'Inghilterra, risalendo al 1220. L'hotel \u00e8 storico, con antichi caminetti, dipinti, pareti in pietra e mobili d'epoca. Le 31 camere sono tutte diverse, alcune con travi a vista e caminetto, mentre quelle situate nell'area antica per la sosta delle carrozza sono ancora luminose e ariose. \nIl ristorante annesso propone una cucina francese ed internazionale.\n\"Market Cross\".\nNel centro della citt\u00e0 si trova la \"Market Cross\", costruita nel 1490, utilizzando la pietra recuperata dalle rovine dell'Abbazia. \u00c8 stata descritta da John Leland (Noto antiquario) e descritta nel 1540 come un \"diritto pezzo costoso del lavoro\", che \u00e8 stato costruito per ospitare il \"Folke Poore\" quando \"giunge la pioggia\". Si tratta di struttura ottagonale riccamente intagliata, riconosciuta per essere uno dei meglio conservati nel suo genere in Inghilterra.\nServe ancora oggi il suo scopo; \u00e8 soprannominata la \"Birdcage\", a causa del suo aspetto, ed ospita gli operatori del mercato diurno restando un punto di incontro serale gradito per la cittadinanza ed i turisti.\n\"Tower House\".\nSi tratta di un grande edificio di origine medievale, ora una casa privata. La \"Tower House\" si trova alla fine di \"Oxford Street\". Essa contiene un alto tetto ed una sala principale, dove si dice che Enrico VIII abbia cenato dopo la caccia nella vicina \"Bradon Forest\". Nel 1840, un medico che l\u00ec viveva, per la sua passione per l'astronomia, costru\u00ec una torre alta stretta e sporgente dal tetto. Essa domina la 'skyline' della parte orientale della citt\u00e0.\n\"Daniel's Well\".\nSi tratta di un'area cittadina molto nota sita presso le rive del fiume Avon, a ovest del centro della citt\u00e0, che prende il nome dal \"frate Daniele\" che frequentava, secondo una leggenda, queste rive e viveva nel IX secolo presso l'Abbazia.\nMalmesbury Abbey.\nL'Abbazia di Malmesbury si trova al centro della e pu\u00f2 essere vista a miglia di distanza. L'attuale struttura \u00e8 circa un terzo dell'edificio originario. Era un monastero fondato circa nel 676 da Sant'Aldelmo; l'edificio attuale risale al XII secolo e fu consacrato nel 1180 circa. Una delle caratteristiche pi\u00f9 notevoli superstiti di quel periodo \u00e8 il portico a sud, con la sua magnifica arcatura normanna, contenente le sculture raffiguranti storie della Bibbia. Notevole il tetto a volta nella navata.\nNel corso dei successivi due secoli l'edificio venne ampliato; la guglia eretta, era ancora pi\u00f9 alta di quella della Cattedrale di Salisbury. Crollata in seguito, probabilmente durante una tempesta, verso la fine del XVI secolo.\nNel 1539 Enrico VIII alien\u00f2 il monastero, edificato come centro di culto. Esso fu acquistato da William Stumpe, che lo risistem\u00f2 come chiesa parrocchiale, consacrandola il 20 agosto 1541. Da allora \u00e8 sempre stato un luogo di culto.\nCol passare degli anni l'edificio ha continuato la sua decadenza e nella rappresentazione degli artisti si riscontrano sempre meno le strutture originali ancora in piedi. L'evento pi\u00f9 significativo fu il crollo della torre ovest, che lasci\u00f2 uno squarcio dietro a quello che oggi \u00e8 la parte posteriore della navata. \nStampe di una mostra del XVIII secolo evidenziano il degrado del complesso che fu utilizzato come deposito di fieno e come recinto per maiali ed asini.\nAgli inizi del XX secolo la situazione si \u00e8 invertita: il lavoro di restauro effettuato consente oggi alla restante parte dell'Abbazia il suo uso regolare come chiesa parrocchiale.\nAll'Abbazia \u00e8 legata anche la figura leggendaria del monaco Eilmer. Si narra che nel 1010 il monaco costru\u00ec delle ali meccaniche e vol\u00f2 dal tetto dell'Abbazia per 200 metri prima di rovinare al suolo fratturandosi le gambe.\nBremilham.\nVicino alla citt\u00e0 si trova \"Bremilham\", una piccola Chiesa situata sulla \"Cowage Farm, Foxley-cum-Bremilham\", che misura appena 4\u00a0m per 3,6\u00a0m. Il suo unico \"Pew\" ha spazio solo per quattro persone e ci sono posti in piedi solamente per altre sei. La chiesa, che \u00e8 elencata nel Guinness dei primati come la chiesa pi\u00f9 piccola in uso in Gran Bretagna, mantiene il suo cerimoniale di \"Rogationtide\". L'edificio si pu\u00f2 raggiungere da direzione ovest, provenendo da Malmesbury, lungo la \"Foxley Road\".\nLa citt\u00e0 oggi.\nMalmesbury ha un proprio Consiglio Comunale che svolge la propria attivit\u00e0 dal Municipio. Nel mese di aprile 2009, \u00e8 stato creato un nuovo organismo unitario: il \"Wiltshire County Council\". Il collegio elettorale parlamentare appartiene al North Wiltshire.\nMalmesbury \u00e8 gemellata con la citt\u00e0 tedesca di Nieb\u00fcll da pi\u00f9 di 20 anni. Nei primi mesi del 2000, un partenariato \u00e8 stato creato con Gien della regione dei Paesi della Loira in Francia. Dal 2005, uno stretto rapporto \u00e8 stato forgiato con l'omonima citt\u00e0 di Malmesbury in Sud Africa.\nNel secolo scorso Malmesbury \u00e8 cresciuta raddoppiando la propria popolazione. La citt\u00e0 \u00e8 essenzialmente rurale, ancora chiamata \"la regina della collina della citt\u00e0 in alto\" e la \"perla del North Wiltshire\" La cittadinanza si impegna tradizionalmente per non perdere la propria identit\u00e0 storica e culturale conservando le qualit\u00e0 che la resero speciale nei secoli. La citt\u00e0 \u00e8 economicamente viva ed all'avanguardia anche nelle nuove tecnologie.\nIl governo locale.\nA livello pi\u00f9 locale Malmesbury \u00e8 un Comune. Il Consiglio comunale \u00e8 composto da sedici consiglieri che eleggono ogni anno un Sindaco ed un vice Sindaco. Per le elezioni Malmesbury forma una sezione elettorale che elegge il Consiglio.\nL'istruzione.\nMalmesbury ha due scuole elementari, la \"Malmesbury Church of England Primary School\" e la \"St. Joseph's Catholic School\"; presente anche una scuola secondaria la \"Malmesbury School\".\nL'economia.\nTradizionalmente resta una citt\u00e0 mercato che serve la zona rurale del nord-ovest Wiltshire; l'agricoltura rappresenta la principale risorsa economica e per l'occupazione.\nLa rivoluzione industriale ebbe poco effetto sull'economia della citt\u00e0 anche se una volta il centro deteneva un'industria originale del merletto. La stazione ferroviaria, costruita nel 1877, \u00e8 stata infatti chiusa nel 1960.\nOggi, l'industria principale di Malmesbury \u00e8 la Dyson, che ha la propria sede poco fuori della citt\u00e0. Il quartier generale coordina per\u00f2 solo un'organizzazione di progettazione, mentre la produzione \u00e8 delocalizzata in Malaysia. Seguono le industrie elettroniche militari VND.\nLa citt\u00e0 dispone anche di una \"High Street\", con numerosi negozi indipendenti che propongono i beni di produzione agricola ed artigianale locale. Ancora vivo e regolare lo storico mercato.\nMalmesbury \u00e8 sempre pi\u00f9 un centro turistico, promosso inizialmente da John Betjeman.\nAlla fine del 1990, la citt\u00e0 acquist\u00f2 un nuovo richiamo turistico: la \"Abbey House Gardens\", un'attrazione basata sul tradizionale ma caratteristico giardino che si trova intorno alla casa medievale di Abbott, accanto all'Abbazia. I giardini si estendono dal centro della citt\u00e0 sino al fiume Avon.\nLe industrie EKCO.\nAll'inizio della Seconda guerra mondiale, la societ\u00e0 elettronica EKCO spost\u00f2 una parte delle sue produzioni da Southend-on-Sea a Cowbridge House. \nL'Inghilterra per evitare il pericolo dei bombardamenti nazisti costru\u00ec a Malmesbury una fabbrica per ideare e produrre attrezzature radar militari. La fabbrica ha continuato la produzione anche dopo la Seconda guerra mondiale, ed infine entr\u00f2 a far parte della AT&amp;T. Il polo industriale \u00e8 stato in uso, come uffici, fino al 2004, allorch\u00e9 la controllante Lucent Technologies decise di spostare le produzioni a Swindon."}
{"id": "2142954", "revid": "648716", "url": "https://it.wikipedia.org/wiki?curid=2142954", "title": "Marlborough (Wiltshire)", "text": "Marlborough \u00e8 una cittadina di abitanti della contea del Wiltshire, in Inghilterra.\n\u00c8 situata circa a ovest di Londra. \nIl motto della cittadina \u00e8 \"Ubi nunc sapientis ossa Merlini\" (\"dove ora sono le ossa del saggio Merlino\"), in quanto secondo una leggenda il mago Merlino fu sepolto nel vicino tumulo di Silbury Hill, circa a ovest della cittadina. In una mappa del cartografo John Speed del 1611 la localit\u00e0 \u00e8 indicata con il nome \"Marlinges boroe\" (dove \"boroe\" deriva da \"barrow\", nome con cui nel medioevo era chiamato un tumulo). Secondo alcuni il nome della localit\u00e0 deriva da tale leggenda, ma pi\u00f9 probabilmente esso deriva dall'unione del termine medievale \"marl\", con cui era chiamato al tempo il terreno di calcare chalk, con \"borough\", vale a dire \"citt\u00e0 sulla chalk\".\nNel 1267 vi fu approvato lo Statuto di Marlborough, emesso nel 1267 dal re Enrico III d'Inghilterra. \nIl titolo nobiliare inglese Duca di Marlborough deriva da questa cittadina."}
{"id": "2142960", "revid": "110157", "url": "https://it.wikipedia.org/wiki?curid=2142960", "title": "Windows Embedded Automotive", "text": "Windows Embedded Automotive (anche precedentemente noto come Microsoft Auto, Windows CE for Automotive, Windows Automotive, e Windows Mobile for Automotive), \u00e8 un'estensione del sistema operativo Windows CE sviluppata da Microsoft per l'utilizzo in sistemi embedded automobilistici. \u00c8 indirizzata specialmente per l'uso in sistemi di infotainment. La versione pi\u00f9 recente \u00e8 la 7.0 distribuita nell'ottobre 2010.\nWindows Embedded Automotive \u00e8 essenzialmente un middleware, da installare sotto forma di Platform Development Kit per Windows CE (la versione 3.x richiede Windows CE 6.0 R2), e fornisce servizi specifici per il collegamento a telefoni cellulari Bluetooth, a dispositivi multimediali (memorie di massa USB, iPod, dispositivi Bluetooth A2DP) e a ricevitori GPS; supporta come metodo primario di interazione la sintesi ed il riconoscimento vocale; implementa i protocolli standard automotive (su tutti, il protocollo CAN).\nLo sviluppo dell'interfaccia uomo-macchina (HMI, \"Human-Machine Interface\") \u00e8 delegata all'integratore finale del prodotto (si distingue in questo dall'altra piattaforma automotive di Microsoft, Windows Automotive, che fornisce un toolkit per lo sviluppo dell'interfaccia utente). Oltre all'uso della voce, \u00e8 sempre presente un display, che tuttavia pu\u00f2 non essere basato sul tradizionale modello a finestre di Windows, ma pu\u00f2 essere limitato ad un display testuale sul cruscotto del veicolo. \u00c8 comunque richiesto l'uso del modello \"GWES\" di Windows CE (e in generale di Windows), costituito da finestre e scambio di messaggi, anche qualora il sistema non disponga di un display grafico tradizionale: in questo caso le finestre saranno \"virtuali\" e saranno utilizzate esclusivamente per lo scambio dei messaggi tra i processi e per la gestione dello \"Z-order\"."}
{"id": "2142961", "revid": "729019", "url": "https://it.wikipedia.org/wiki?curid=2142961", "title": "Mere (Wiltshire)", "text": "Mere \u00e8 un paese di 2.633 abitanti della contea del Wiltshire, in Inghilterra."}
{"id": "2142962", "revid": "333536", "url": "https://it.wikipedia.org/wiki?curid=2142962", "title": "Virgilio.it", "text": ""}
{"id": "2142964", "revid": "729019", "url": "https://it.wikipedia.org/wiki?curid=2142964", "title": "Tidworth", "text": "Tidworth \u00e8 un paese di 9.500 abitanti della contea del Wiltshire, in Inghilterra."}
{"id": "2142965", "revid": "124123", "url": "https://it.wikipedia.org/wiki?curid=2142965", "title": "Leland Clark", "text": "Si laurea in chimica nel 1941 e consegue il dottorato in biochimica e fisiologia nel 1944 presso la University of Rochester. Inizia la sua carriera accademica all'Antioch College a Yellow Springs che proseguir\u00e0 in Alabama e all'Universit\u00e0 di Cincinnati.\nIl suo nome \u00e8 legato a importanti studi in campo sia medico che chimico:"}
{"id": "2142968", "revid": "729019", "url": "https://it.wikipedia.org/wiki?curid=2142968", "title": "Tisbury (Wiltshire)", "text": "Tisbury \u00e8 una cittadina di 2.000 abitanti della contea del Wiltshire, in Inghilterra."}
{"id": "2142971", "revid": "1522738", "url": "https://it.wikipedia.org/wiki?curid=2142971", "title": "Ordine di San Giorgio (Hannover)", "text": "L'Ordine di San Giorgio era un ordine della corona di Hannover che venne creato il 23 aprile 1839 per merito del Re Ernesto Augusto I come ordine fondamentale del Regno di Hannover.\nL'ordine comprendeva una sola classe di cavalieri, il cui numero era limitato a 16. I principi della casa reale erano considerati cavalieri sovrannumerari e non venivano compresi nel computo dei 16.\nLa medaglia dell'ordine consisteva in una croce maltese d'oro smaltata di blu, rifinita con una sfera d'oro su ciascuna delle otto punte della croce, affiancata da leoni sugli angoli. Sopra tutto si trovava la corona reale di Hannover. Il medaglione centrale era smaltato di rosso e riportava sul diritto la figura di San Giorgio che uccide il drago contorniato dal motto dell'ordine \"Nunquam retrorsum\". Sul retro, invece, si trovavano le iniziali del fondatore \"E.A.R.\" (\"Ernestus Augustus Rex\"), in lettere d'oro.\nIl nastro dell'ordine era bordeaux.\nCon l'annessione dell'Hannover alla Prussia nel 1866, l'onorificenza non venne pi\u00f9 conferita, ma con decreto del 20 settembre di quello stesso anno fu concesso a chi ne avesse avuto diritto di continuare a portare l'onorificenza."}
{"id": "2142973", "revid": "1793900", "url": "https://it.wikipedia.org/wiki?curid=2142973", "title": "Warminster", "text": "Warminster \u00e8 una cittadina di 17.379 abitanti della contea del Wiltshire, in Inghilterra."}
{"id": "2142976", "revid": "11959", "url": "https://it.wikipedia.org/wiki?curid=2142976", "title": "Jihad islamica palestinese", "text": ""}
{"id": "2142977", "revid": "729019", "url": "https://it.wikipedia.org/wiki?curid=2142977", "title": "Westbury (Wiltshire)", "text": "Westbury \u00e8 una cittadina di 11.135 abitanti della contea del Wiltshire, in Inghilterra."}
{"id": "2142978", "revid": "119875755", "url": "https://it.wikipedia.org/wiki?curid=2142978", "title": "Bivacco Giuseppe Lampugnani", "text": "Il Bivacco Giuseppe Lampugnani - Giancarlo Grassi o Bivacco Eccles \u00e8 un bivacco sito nel comune di Courmayeur, nel massiccio del Monte Bianco, a 3860 m s.l.m.\nStoria.\nRealizzato nel 1939, venne spazzato via da una valanga nel 1952 e successivamente ricostruito nel 1958 in posizione pi\u00f9 sicura.\nNel 2011 \u00e8 stato sostituito con un bivacco nuovo in posizione ancora pi\u00f9 sicura e stabile, mentre il vecchio bivacco \u00e8 entrato a far parte dell'allestimento museale del forte di Bard. \u00c8 propriet\u00e0 del \"gruppo occidentale\" del Club Alpino Accademico Italiano.\nCaratteristiche e informazioni.\n\u00c8 situato sulla spalla sud-ovest del Pic Eccles. Intitolato agli alpinisti Giuseppe Lampugnani e Gian Carlo Grassi dal CAAI, viene anche nominato \"bivacco Eccles\" per la vicinanza all'omonimo picco. \u00c8 una struttura a botte alta m. 2 al colmo, \u00e8 provvisto di coperte e materassini e pu\u00f2 ospitare al massimo 9 persone. Non dispone di acqua corrente ed illuminazione.\nAccessi.\nL'accesso avviene dal rifugio Monzino (2580\u00a0m) in circa 5 ore.\nAscensioni.\nIl bivacco \u00e8 il punto di partenza per le salite al Monte Bianco per le creste del Brouillard, del Freney e dell'Innominata."}
{"id": "2142979", "revid": "729019", "url": "https://it.wikipedia.org/wiki?curid=2142979", "title": "Libert\u00e9 (metropolitana di Parigi)", "text": "Libert\u00e9 \u00e8 una stazione della metropolitana di Parigi sulla linea 8, si ta nel comune di Charenton-le-Pont.\nLa stazione.\nEssa \u00e8 ubicata sul tracciato dell'antica strada nazionale numero 6, oggi declassata, al quadrivio dell'\"avenue de la Libert\u00e9\".\nLa stazione ha pres il nome dalla \"avenue de la Libert\u00e9\" ed \u00e8 stata aperta nel 1942 in occasione del prolungamento della linea 8 a Charenton - \u00c9coles.\nNel marzo 2004, la RATP ha proposto una iniziativa detta \u00ab Libert\u00e9 d'expression \u00bb: essa ha offerto al pubblico la totalit\u00e0 degli spazi pubblicitari della stazione affinch\u00e9 potessero scrivero quello che ritenevano. Ci\u00f2 a seguito alla diminuzione della pubblicit\u00e0 nelle stazioni della metropolitana nei mesi di ottobre e novembre 2003.\nAccessi.\nEsiste anche una scala mobile per l'uscita che sbuca al 139, \"rue de Paris\"."}
{"id": "2142980", "revid": "599013", "url": "https://it.wikipedia.org/wiki?curid=2142980", "title": "Opel Insignia", "text": "La Opel Insignia \u00e8 un'automobile di fascia medio-alta appartenente al segmento D prodotta a partire dal 2008 dalla casa automobilistica tedesca Opel. Si tratta della vettura di punta (ammiraglia) della casa.\nStoria.\nDurante gli anni 2000, la terza generazione della Vectra faticava a riscuotere i consensi sperati. Per questo, nello stesso periodo, i progettisti cominciarono a lavorare ad un nuovo progetto, volto alla realizzazione di una nuova berlina che potesse rompere con un passato fatto di modelli troppo razionali e troppo poco emozionali. Sotto la direzione del capo designer Mark Adams, l'equipe di disegnatori della Opel realizz\u00f2 un corpo vettura pi\u00f9 fluido e sinuoso, traendo in parte ispirazione dai modelli di prestigio di maggior successo. Da tale progetto nacque cos\u00ec la \"Insignia\", una nuova vettura che in realt\u00e0 avrebbe ricoperto il ruolo di erede della \"Vectra\" solo in parte, poich\u00e9 i suoi ingombri sensibilmente maggiori diedero ad essa la possibilit\u00e0 di riprendere anche l'eredit\u00e0 dei modelli di fascia superiore, prima fra tutte la Opel Omega non pi\u00f9 in listino dal 2003.\nLe serie.\nInsignia A (2008-2017).\nLa prima generazione della Opel Insignia fu caratterizzata da un particolare successo con una produzione di circa 930.000 esemplari in 9 anni di vita, tale da far dimenticare gli esiti incerti della precedente Vectra. Il successo fu tanto pi\u00f9 eclatante se si considera che la vettura ottenne il riconoscimento di Auto dell'anno per il 2009. Entro la fine di quello stesso anno, vi fu anche l'arrivo della versione station wagon, per la quale si scelse la denominazione commerciale di \"Sports Tourer\". Tra i modelli di maggior spicco vi fu tra l'altro anche la versione di punta, ossia la \"Insignia OPC\", proposta in entrambe le varianti di carrozzeria e spinta dal V6 da 2.8 litri con doppia sovralimentazione e potenza massima di 325 CV. Verso la fine della sua carriera, la gamma fu ulteriormente ampliata con l'arrivo della versione \"Country Tourer\", basata sulla \"Sports Tourer\", ma con protezioni supplementari in plastica grezza su passaruota, sotto porta e paraurti. Tale modello, disponibile con trazione integrale, si proponeva di competere nello stesso segmento di mercato delle versioni \"Allroad\" delle Audi A4 ed A6.\nInsignia B (2017-).\nAl Salone di Ginevra del 2017 \u00e8 stata presentata la seconda generazione della \"Insignia\": mantenendo l'impostazione generale della fortunata \"Insignia A,\" le linee sono state reinterpretate in chiave pi\u00f9 moderna, divenendo pi\u00f9 spigolose ed affilate. Le stesse denominazioni sono state riviste, almeno per quanto riguarda la berlina, quest'ultima ha preso infatti la denominazione supplementare di \"Insignia Grand Sport\", mentre la station wagon ha mantenuto la vecchia denominazione di \"Insignia Sports Tourer,\" a cui si affianca una versione crossover come nella precedente generazione chiamata \"Country Tourer.\""}
{"id": "2142982", "revid": "74801", "url": "https://it.wikipedia.org/wiki?curid=2142982", "title": "Wilton (Wiltshire)", "text": "Wilton \u00e8 un paese di abitanti della contea del Wiltshire, in Inghilterra."}
{"id": "2142983", "revid": "287204", "url": "https://it.wikipedia.org/wiki?curid=2142983", "title": "Nicolas Leb\u00e8gue", "text": "Bench\u00e9 fosse ai suoi tempi un compositore innovativo e stimato, la sua musica \u00e8 oggi raramente considerata. \u00c8 ricordato come il maestro di Nicolas de Grigny ed \u00e8 assieme ad esso uno degli esponenti pi\u00f9 importanti della Scuola organistica francese.\nVita.\nBen poco si sa dell'infanzia di Leb\u00e8gue e della sua prima educazione musicale. A partire dal 1656 lo troviamo a Parigi, nella quale nel 1661 era gi\u00e0 noto come \"il celebre organista di Parigi\". In effetti, il numero delle sue opere pervenuteci \u00e8 straordinariamente grande, ben pi\u00f9 folto di quello degli altri organisti coevi; probabilmente questo indica la notevole fama e popolarit\u00e0 di Leb\u00e8gue. Nel 1664 Divenne organista della Chiesa di Saint-Merri, posto che occup\u00f2 fino alla sua morte, avvenuta nel 1702. Pubblic\u00f2 tre \"livres d'orgue\" (libri, raccolte d'organo) che, a quanto appare scritto nelle prefazioni, erano intesi allo scopo di mostrare il modo di suonare degli organisti di Parigi.\nOpera.\nNicolas Leb\u00e8gue scrisse negli otto modi liturgici, come facevano i maestri del Rinascimento della scuola di Titelouze, ma le sue composizioni hanno una struttura fortemente tendente alla moderna tonalit\u00e0. Fece largo uso delle comuni partizioni tipiche della scuola francese (Plein jeu, tierce en taille, echo, dessus de cromhorne, ecc.) che si ritrovano anche nelle opere degli altri autori, ma rappresenta un importante mediatore tra organisti rinascimentali e Johann Sebastian Bach, che si dice avesse copiato a mano il \"Livre d'Orgue\" di de Grigny.\nLeb\u00e8gue \u00e8 stato il primo compositore francese ad usare il termine \"suite\" sia per il clavicembalo che l'organo. Contribu\u00ec anche alla definizione del preludio senza misura, una forma musicale priva di riferimenti di tempo, i cui valori delle note sono a giudizio dell'esecutore. L\u00e8begue introdusse l'uso di differenti valori delle note in questi brani, riproponendosi di spiegarne il significato. I primi esempio di ci\u00f2 apparvero ne Les Pi\u00e8ces de clavessin (1677) di Leb\u00e8gue. \nLe sue opere a noi rimaste sono:"}
{"id": "2142984", "revid": "731511", "url": "https://it.wikipedia.org/wiki?curid=2142984", "title": "Campionato mondiale Endurance (motociclismo)", "text": "Il campionato mondiale Endurance \u00e8 la competizione di durata del motociclismo della Federazione Internazionale di Motociclismo. Le competizioni di questo tipo si svolgono sulla distanza di pi\u00f9 ore e, in maniera anomala rispetto alle normali competizioni su due ruote, la motocicletta \u00e8 condivisa da pi\u00f9 di un pilota (due o tre anche in dipendenza della durata della gara). Altrettanto poco usuale nel motociclismo \u00e8 anche il fatto che durante la gara avvengano regolari soste ai box per il rifornimento e cambio degli pneumatici.\nStoria.\nLe competizioni di \"Endurance\" nacquero dalle esibizioni di resistenza con le quali, nei primi anni del XX secolo, molte case automobilistiche tentavano di dimostrare la robustezza dei veicoli prodotti. Gi\u00e0 nel primo dopoguerra, il livello tecnologico raggiunto dai motori era tale da mettere in crisi la resistenza umana, facendo nascere competizioni in circuito di lunghissima durata, nel corso delle quali la resistenza allo sforzo della macchina e del pilota erano messe a dura prova. Le pi\u00f9 celebri e massacranti gare di questo tipo si sono svolte nelle edizioni del Bol d'or dal 1922 al 1952, durante le quali un solo pilota per ogni veicolo correva senza interruzione per 24 ore.\nDai primi anni cinquanta furono ammessi due piloti per guidare lo stesso veicolo a turno e nell'autunno 1959, la F\u00e9d\u00e9ration Internationale de Motocyclisme decise di istituire, per la stagione successiva, il primo campionato internazionale della specialit\u00e0, denominato \"Coppa F.I.M. d'Endurance\".\nIl foltissimo pubblico che gremiva le manifestazioni d'\"endurance\" negli anni venti, aveva iniziato una costante diminuzione nel decennio successivo, fino a ridursi ai soli appassionati nel secondo dopoguerra. Con l'arrivo in Europa delle maximoto giapponesi, alla fine degli anni sessanta, queste gare tornarono di gran moda, riscontrando per tutti gli anni settanta un grande interesse, sia per le gare ufficialmente organizzate dalla FIM, sia per le gare \"pirata\", principalmente organizzate nei Paesi Bassi e Belgio.\nNelle quattro stagioni comprese tra il 1976 e il 1979, la serie venne rinominata \"Campionato d'Europa d'Endurance\".\nLa prima edizione del vero e proprio campionato mondiale \"Endurance FIM World Championship\" risale al 1980, quando le derivate di serie vennero sostituite dalle Formula TT, proprio nel momento in cui la popolarit\u00e0 di queste gare nuovamente decrebbe fino alla stagione 1988, nella quale non si riuscirono ad organizzare che tre manifestazioni. Nelle stagioni 1989 e 1990 la serie fu declassato da campionato del mondo a \"Coppa FIM\" in quanto non raggiungeva il numero minimo di eventi richiesto dalla FIM per un mondiale.\nDal 1980 al 2000 il titolo \u00e8 stato assegnato al pilota che avesse singolarmente guadagnato pi\u00f9 punti in una stagione; dal 2001 viene invece premiata la squadra.\nAlbo d'oro.\nAlbo d'oro squadre.\nFonti Campioni del Mondo Endurance:"}
{"id": "2142988", "revid": "108554472", "url": "https://it.wikipedia.org/wiki?curid=2142988", "title": "Parrocchie civili del Wiltshire", "text": "Questa \u00e8 una lista delle parrocchie civili del Wiltshire, Inghilterra."}
{"id": "2142992", "revid": "298055", "url": "https://it.wikipedia.org/wiki?curid=2142992", "title": "Renato (album)", "text": "Renato \u00e8 il quinto album della cantante italiana Mina, pubblicato su LP dall'etichetta Italdisc a dicembre del 1962.\nDescrizione.\n\"Raccolta\" della maggior parte dei titoli pubblicati su 45 giri durante il 1962, con aggiunti i brani \"Sabato notte\" e \"Un tale\" del 1961, Chopin cha cha mai pubblicato su singolo e successivamente solo nella raccolta ufficiale \"Mina interpretata da Mina\" del 1965.\n rimangono fuori le canzoni dell'ultimo 45 giri del 1962 edito a ottobre, \"Il disco rotto/Si lo so\".\nMolti brani sono stati interpretati da Mina anche in altre lingue e spesso in quella originale, tra questi:\nSi segnalano inoltre:\nDel brano \"Le tue mani\" esiste una versione dal vivo, registrata durante una puntata di \"Canzonissima 1968\" e pubblicata dalla Raro! Records nella raccolta \"Signori... Mina! vol. 3\" del 1993.\nSempre la Raro! pubblica l'album su CD nel 1992 (catalogo 528 619-2).\nInfine tutti i brani sono presenti rimasterizzati nell'antologia in 3 CD \"\" del 2010 per l'etichetta Carosello Records.\nTranne \"Sabato notte\" arrangiata da Piero Gosio, gli altri arrangiamenti sono di Tony De Vita che accompagna Mina con la sua orchestra.\nTracce.\nL'anno indicato \u00e8 quello di pubblicazione del singolo, se omesso si intende 1962."}
{"id": "2143001", "revid": "216401", "url": "https://it.wikipedia.org/wiki?curid=2143001", "title": "Giorgio Della Giovanna", "text": ""}
{"id": "2143003", "revid": "287204", "url": "https://it.wikipedia.org/wiki?curid=2143003", "title": "Charlotte Salomon", "text": "Viene ricordata principalmente per la creatrice di una serie di dipinti autobiografici \"Leben? oder Theater?: Ein Singspiel\" composti da 769 opere singole dipinte tra il 1941 e il 1943 nel sud della Francia, mentre si nascondeva dai nazisti. \nNell'ottobre 1943, incinta, fu catturata e deportata ad Auschwitz, dove venne uccisa in una camera a gas, subito dopo il suo arrivo. Nel 2015, una confessione di 35 pagine fatta di Salomon sull'avvelenamento del nonno, fatto tenuto segreto per decenni, venne pubblicata da un editore parigino.\nBiografia.\nNata in una famiglia benestante, il padre Albert era un medico-chirurgo, trascorse la sua infanzia felicemente fino a nove anni, quando sua madre improvvisamente si tolse la vita gettandosi da una finestra. Il fatto fu tenuto nascosto a Charlotte per molti anni. Fu il nonno a rivelarglielo, svelando quello che era stato l'epilogo di altre quattro donne della famiglia. La stessa Charlotte soffr\u00ec di gravi crisi depressive, dalle quali per\u00f2 seppe riemergere sempre con grande forza, grazie al suo lavoro artistico.\nSi iscrive infatti all'accademia di Belle Arti di Berlino ma non pu\u00f2 completare gli studi a causa del clima antisemita e anche il padre perde il diritto di esercitare la professione.\nNel 1936 il padre viene internato nel campo di concentramento di Sachsenhausen mentre lei raggiunge i nonni che vivono a Villefranche-sur-Mer nel sud della Francia. In questo periodo la nonna tenta il suicidio e la ragazza viene a conoscenza del suicidio non solo della madre ma anche di altri parenti.\nNel 1940 la nonna tenta di nuovo il suicidio, questa volta riuscendoci e l'anno seguente Charlotte ed il nonno vengono internati dalle autorit\u00e0 francesi nel campo di internamento di Gurs, ma la detenzione \u00e8 stata breve in considerazione delle condizioni dell'uomo. Al ritorno a Nizza inizia la sua grande produzione artistica ovvero una serie di 769 dipinti intitolata \"Vita? o Teatro?\" nella quale riporta la sua drammatica esperienza di vita. Le parole contenute in una lettera di confessione di 35 pagine resa pubblica nel 2015, rivelano la possibilit\u00e0 di abusi sessuali da parte del nonno. Ai dipinti aggiunge anche annotazioni e persino un accompagnamento musicale.\nNel 1943 a causa dell'intensificarsi delle ricerche dei nazisti \u00e8 costretta ad affidare tutte le sue opere ad un amico fidato. Nel mese di settembre sposa Alexander Nagler, anche lui un rifugiato tedesco, ma la coppia viene incarcerata.\nMuore a 26 anni, incinta di qualche mese, nel campo di concentramento di Auschwitz molto probabilmente lo stesso giorno del suo arrivo.\nL'arte.\nTutta la sua produzione \u00e8 contenuta in 1325 fogli realizzati tra il 1940 ed il 1942 con la tecnica del \"guazzo\" nei quali racconta tutta la sua vita: l'infanzia felice, gli studi accademici, la rielaborazione del suicidio della madre, la fuga dal nazismo fino ai giorni prima dell'arresto. Un percorso interiore che gi\u00e0 dal titolo appare significativo: \"Vita? O Teatro?\". La sua opera, completa anche di testi e musiche, \u00e8 cadenzata come un vero e proprio copione teatrale. Nel racconto della tragedia Charlotte riscatta la sua personalit\u00e0 di donna, una donna che per mezzo della propria arte, fuggendo ogni vittimismo, si scrolla di dosso gli orrori che la circondano.\nL'intera sua opera si trova allo Joods Historisch Museum (\"Museo storico ebraico\") di Amsterdam."}
{"id": "2143005", "revid": "599013", "url": "https://it.wikipedia.org/wiki?curid=2143005", "title": "Yuppi du", "text": ""}
{"id": "2143007", "revid": "164710", "url": "https://it.wikipedia.org/wiki?curid=2143007", "title": "Yuppi Du", "text": ""}
{"id": "2143013", "revid": "174925", "url": "https://it.wikipedia.org/wiki?curid=2143013", "title": "Analfabetismo funzionale", "text": "Il termine analfabetismo funzionale, o illetteratismo, indica l'incapacit\u00e0 di usare in modo efficace le abilit\u00e0 di lettura, scrittura e calcolo nelle situazioni della vita quotidiana; si traduce quindi in pratica nell\u2019incapacit\u00e0 di comprendere, valutare e usare le informazioni incontrabili nell'attuale societ\u00e0.\nL'analfabetismo funzionale riguarda anche il letteratismo da testi in prosa come, per esempio, gli articoli di giornale.\nDefinizione.\nL'UNESCO definisce dal 1984 l'analfabetismo funzionale come \u00abla condizione di una persona incapace di comprendere, valutare, usare e farsi coinvolgere da testi scritti per intervenire attivamente nella societ\u00e0, per raggiungere i propri obiettivi e per sviluppare le proprie conoscenze e potenzialit\u00e0\u00bb. Il termine, coniato all'interno di un'indagine sui nuclei familiari svolta dalle Nazioni Unite nel 1984, fu introdotto per sovvenuta esigenza di un concetto di alfabetizzazione superiore rispetto a quello di alfabetizzazione minima, introdotto dall'agenzia nel 1958; nell'indagine veniva sollevata la questione delle campagne di alfabetizzazione di massa, suggerendo che esse avrebbero dovuto mirare a standard di alfabetizzazione pi\u00f9 elevati del semplice saper leggere e scrivere, e concentrarsi sullo sviluppo della capacit\u00e0 di saper utilizzare tali competenze nelle relazioni fra s\u00e9 e la propria comunit\u00e0 e le situazioni socioeconomiche della vita.\nSe l\u2019alfabetizzazione \u00e8 basilarmente intesa come l'acquisizione di abilit\u00e0 cognitive e spesso definita in termini di scolarizzazione, ma \u00e8 divisibile in \"competenze, applicazioni, apprendimento e capacit\u00e0 d'analisi\", in una complessit\u00e0 sfuggente per cui una definizione esaustiva non \u00e8 raggiunta, si introduce il concetto di \"alfabetizzazione funzionale\" (o anche \"letteratismo\", dall'inglese \"literacy\") per rappresentare quel livello pi\u00f9 elevato di alfabetizzazione pi\u00f9 orientato alla pratica (nel lavoro, ecc.) e all'uso continuativo dell'abilit\u00e0 di lettura e scrittura. L'obiettivo principale di tali competenze non \u00e8 il raggiungimento di un dato strumentale (il saper leggere e scrivere), ma l'utilizzo di tale capacit\u00e0 per partecipare attivamente ed efficacemente a tutte quelle attivit\u00e0 che richiedono un certo livello di conoscenza della comunicazione verbale. I dettagli applicativi, le specifiche attivit\u00e0, essendo dinamici ed emergenti nello sviluppo di una societ\u00e0, non possono essere fissati precisamente. I criteri per valutare il fenomeno variano da nazione a nazione e da ricerca a ricerca.\nCaratteristiche.\nMentre una persona completamente analfabeta non \u00e8 in grado di leggere o scrivere, una persona funzionalmente analfabeta ha una padronanza di una base dell'alfabetizzazione (pu\u00f2 leggere e scrivere, esprimersi con un grado variabile di correttezza grammaticale e di stile, e svolgere semplici calcoli aritmetici) e riesce a comprendere il significato delle singole parole, ma non riesce comunque a raggiungere un livello adeguato di comprensione e di analisi e a ricollegare contenuti nel quadro di un discorso complesso. \nUn analfabeta funzionale si distingue per le seguenti caratteristiche:\nRicadute a livello socio-economico.\nUno studio intitolato \"Literacy at Work\" (\"Alfabetizzazione sul lavoro\"), pubblicato dal Northeast Institute nel 2001, ha rilevato che le relative perdite economiche, causate da bassa produttivit\u00e0, errori e incidenti riconducibili all'analfabetismo funzionale, ammontano a miliardi di dollari all'anno. \nLa ricerca sociologica ha dimostrato che i paesi con livelli inferiori di analfabetismo funzionale tra le loro popolazioni adulte, con particolare riguardo alla competenza civica, tendono ad essere quelli con i pi\u00f9 alti livelli di alfabetizzazione scientifica tra i giovani verso la fine dei corsi di studio secondari.\nPer l'alfabetizzazione civica di una societ\u00e0 \u00e8 importante che le scuole sappiano portare anche gli studenti meno brillanti a raggiungere l'alfabetismo funzionale richiesto per comprendere i testi e i documenti di base associati a una cittadinanza competente, come ha mostrato ad esempio l'esperienza svedese (il 62% degli svedesi meno scolarizzati \u00e8 apparso funzionalmente alfabetizzato, contro il 17% degli statunitensi). \nCollegamenti con crimine e povert\u00e0.\nGli analfabeti funzionali sono pi\u00f9 facilmente soggetti a intimidazione sociale, a rischi per la salute, a varie forme di stress, a bassi guadagni, ecc. \nLa correlazione tra crimine e analfabetismo funzionale \u00e8 ben nota ai criminologi e ai sociologi; nei primi anni 2000 \u00e8 stato stimato che il 60% degli adulti nelle carceri federali e statali degli Stati Uniti fosse funzionalmente o marginalmente analfabeta, e che l'85% dei delinquenti minorenni avesse problemi riguardanti la lettura, la scrittura e la matematica di base.\nDiffusione di notizie non vere.\nPoco dotati della capacit\u00e0 di riconoscere le informazioni fondate e quelle false o distorte e non usi al controllo per verifica, gli analfabeti funzionali tendono, oltre che a travisare, a credere a notizie false e a diffonderle. Nell'era di Internet e dei social network, dove chiunque pu\u00f2 pubblicare informazioni che possono raggiungere masse di persone, il problema ha assunto dimensioni importanti.\nNel caso di disinformazione legata a temi medico-sanitari (vaccini, omeopatia o terapie alternative in genere) le conseguenze sociali possono essere drammatiche, in quanto le informazioni fuorvianti possono mettere a repentaglio la salute o la vita di molte persone, e anche dei loro figli minori.\nLa diffusione di notizie false incoraggianti pregiudizi verso alcune categorie di persone (per etnia, religione, orientamento sessuale, ecc.) pu\u00f2 accrescere la diffusione di atteggiamenti discriminatori e emarginanti nei loro confronti, aggravando gli ostacoli alla loro integrazione.\nDiffusione.\nLe analisi svolte negli Stati Uniti dal \"National Center for Education Statistics\" distinguono tre abilit\u00e0 e quattro livelli (inadeguato, basilare, intermedio, competente) nelle stesse: \nDette capacit\u00e0 permettono, per esempio, di confrontare i punti di vista di due editoriali differenti; oppure interpretare una tabella medica riguardante pressione del sangue, et\u00e0 e attivit\u00e0 fisica; oppure anche calcolare e confrontare il prezzo al chilo di generi alimentari. Una persona che ha un letteratismo da prosa basilare pu\u00f2 leggere un breve testo e comprenderlo nella sua globalit\u00e0, mentre una persona che ha un letteratismo inferiore pu\u00f2 limitarsi a leggere una porzione di testo per reperire una piccola informazione elementare; una persona che ha un livello inferiore nel calcolo potrebbe essere in grado di fare una semplice addizione.\nNegli Stati Uniti d'America, secondo tale studio, del 2003, 30 milioni di persone (il 14% degli adulti) erano classificate come non in grado di compiere attivit\u00e0 di lettura semplici e di tutti i giorni, mentre 63 milioni (il 19%) raggiungevano un solo un livello di base. Il 14% della popolazione adulta appariva ad un livello inadeguato (primo livello) nel letteratismo da prosa, il 12% nel letteratismo da documenti ed il 22% nel letteratismo quantitativo. Solo il 13% della popolazione appariva competente (quarto livello) per ognuno dei tre campi. Secondo la rivista \"Business\", negli Stati Uniti d'America all'inizio del millennio gli adulti funzionalmente analfabeti con un impiego sono stati stimati essere 15 milioni. L'American Council of Life Insurers ha riportato che il 75% delle compagnie nella Fortune 500 ha voluto fornire corsi di riparazione per i loro lavoratori. \nNel Regno Unito, secondo il \"Daily Telegraph\" (14 giugno 2006) \u00abun adulto britannico su sei manca delle competenze alfabetiche che dovrebbe avere un bambino di 11 anni\u00bb. Il Ministero per l'Istruzione britannico ha riferito che nel 2006 il 47% dei sedicenni lascia la scuola senza aver ottenuto un livello base di competenza funzionale in matematica, e il 42% non supera il livello base in inglese: ogni anno nel Regno Unito 100.000 allievi lasciano la scuola come analfabeti funzionali.\nIn Francia, secondo gli studi dell\"'Institut national de la statistique et des \u00e9tudes \u00e9conomiques\" (\"INSEE\") pubblicati nel 2005, il tasso di illetteratismo \u00e8 in calo, ed \u00e8 maggiore per la popolazione di 60-65 anni (34%) piuttosto che tra i giovani di 18-29 anni (14%). Nel complesso, si pu\u00f2 parlare di illetteratismo per il 9% della popolazione francese.\nIn Italia, i dati OCSE-PIAAC del 2016 riportati dal Corriere della Sera mostrano come l'analfabetismo funzionale riguardi il 27,9% degli italiani tra i 16 e i 65 anni. Il progetto ALL (\"Adult Literacy and Lifeskills - Letteratismo e abilit\u00e0 per la vita\"), nell'ambito di una ricerca comparativa internazionale promossa dall'OCSE, aveva gi\u00e0 permesso un'indagine su un campione della popolazione italiana compreso tra 16 e 65 anni che ha rivelato, nel 2003-2004, che il 46,1% \u00e8 al primo livello, il 35,1% \u00e8 al secondo livello e solo il 18,8% \u00e8 a un livello di pi\u00f9 alta competenza.\nStudio recente.\nSecondo uno studio recente, eseguito dal Programme for the International Assessment of Adult Competencies (PIAAC) in 31 paesi, i dati sono i seguenti:\nStudi pi\u00f9 datati.\nI risultati ottenuti nel 2009 dal rapporto sullo sviluppo umano usavano la percentuale di persone funzionalmente analfabete come una delle variabili per calcolare l'indice di povert\u00e0 umana nei paesi sviluppati. Lo studio, riguardante 16 paesi, riporta i seguenti dati:\nUno studio condotto dal dipartimento di statistica canadese (su 11 paesi) ha rilasciato nel 2011 il rapporto \"Literacy for Life: Further Results from the Adult Literacy and Life Skills Survey\" (\"Alfabetizzazione per la vita: ulteriori risultati dall'indagine sull'alfabetizzazione degli adulti e sulle competenze per la vita\"), parte del secondo report ufficiale del progetto ALL. Il documento presenta i risultati per le undici nazioni che hanno raccolto tutti i dati dal 2002 al 2008, intesi a saggiare: alfabetizzazione in prosa (\"Prose literacy\"), alfabetizzazione nei documenti (\"Document literacy\"), abilit\u00e0 di calcolo (\"Numeracy\") e risoluzione di problemi (\"Problem solving\")."}
{"id": "2143014", "revid": "69794", "url": "https://it.wikipedia.org/wiki?curid=2143014", "title": "Mohinder Suresh", "text": "Mohinder Suresh \u00e8 un personaggio immaginario della serie televisiva \"Heroes\", interpretato da Sendhil Ramamurthy e doppiato da Alessandro Rigotti.\nBiografia.\nPrima stagione - Volume uno: Genesi.\nFiglio di Chandra Suresh, anch'egli genetista, Mohinder, segue le orme del padre. Gli studi di Chandra sul genoma umano gli avevano fatto credere a una possibile svolta dell'evoluzione. Con i suoi studi era riuscito ad identificare alcune tra le persone con poteri fuori dall'ordinario, come poter volare o avere la rigenerazione spontanea dei tessuti. Suo figlio divenne come lui insegnante di genetica in India e alla morte del padre, che si era trasferito in USA, decide di andare negli USA a continuare i suoi studi.\nMohinder, arrivato nel suo studio, conosce Eden McCain, una ragazza che aiutava suo padre negli studi. In seguito si riveler\u00e0 anche lei un soggetto avanzato, col potere della persuasione. Eden muore durante la prima stagione ma prima di sparire di scena chiede indirettamente scusa a Mohinder per averlo ingannato non rivelandogli il suo potere. Mohinder ritrova la lista di suo padre, frutto di un lungo e duro lavoro, che contiene i nomi di alcuni tra i molti \"heroes\" del pianeta. Mohinder decide di avere un compito preciso: trovarli, aiutarli con i loro poteri e metterli in guardia dai pericoli. In particolare, Mohinder \u00e8 ansioso di trovare Sylar, che ha ucciso suo padre. Sylar riuscir\u00e0 a ingannare Mohinder facendogli credere di essere solo una tra le tante persone speciali e quando Mohinder scoprir\u00e0 il suo inganno, tenter\u00e0 di ucciderlo. Verr\u00e0 poi salvato da Peter Petrelli.\nLa sorella di Mohinder, Shanti, mor\u00ec prima che lui nascesse: aveva una grave malattia che la port\u00f2 alla morte. I suoi genitori gli nascosero la sua esistenza, ma con la morte di Chandra sua madre decise di rivelarglielo. La stessa malattia verr\u00e0 poi diagnosticata in una bambina con poteri speciali, Molly Walker, che \u00e8 in grado di sapere dove si trova una persona, ovunque ella sia, semplicemente pensando a lei. Mohinder aiuter\u00e0 l'Impresa a salvarla dalla morte guarendola con il suo stesso sangue, in cui capir\u00e0 esserci la cura alla malattia. Mohinder intuisce infatti che probabilmente il padre, dopo la morte della sorella, aveva preso le dovute precauzioni con il secondogenito, iniettandogli nel sangue la cura in questione. Egli si affezioner\u00e0 molto alla bambina che far\u00e0 fuggire dalla sede dell'Impresa assieme a Matt Parkman e Noah Bennet. in seguito sar\u00e0 presente mentre Sylar e Peter si scontrano in \"Kirby Plaza\".\nSeconda stagione - Volume due: Generazioni.\nNella seconda stagione Mohinder si prende cura della piccola Molly insieme a Matt Parkman. Durante una convention incontra Bob Bishop, il nuovo direttore dell'Impresa, che lo invita a lavorare con lui. Mohinder accetta, ma solo per fare il doppio gioco con Noah Bennet con l'obiettivo di sabotare l'Impresa. Tuttavia, dopo che la sua paziente Niki cadr\u00e0 vittima del virus Shanti, in una variante che nemmeno Mohinder pu\u00f2 curare, tradir\u00e0 Noah e racconter\u00e0 tutto a Bob. Assieme a questo e sua figlia Elle, riuscir\u00e0 in seguito a prelevare il miracoloso sangue della figlia dei Noah, che nel tentativo di opporsi rimarr\u00e0 ucciso per le mani dello stesso Mohinder, che poi per\u00f2 lo rigenerer\u00e0 con il sangue di Claire. In questo modo Mohinder ottiene una cura per Niki, ma nel momento in cui sta per portargliela viene contattato da Sylar, il quale lo ricatta costringendolo a ritornare al suo appartamento. In queste circostanze il genetista conosce Maya, ragazza dominicana presentatagli da Sylar, la quale lo supplica di toglierle la sua \"maledizione\". Lo scopo di Sylar \u00e8 farsi curare dal virus Shanti che ne debilita i poteri, e, nonostante Mohinder tenti di prendere tempo, alla fine il killer riesce a raggiungere tale proposito. A salvare Maya, Mohinder e Molly da morte certa \u00e8 l'intervento di Elle Bishop.\nTerza stagione.\nVolume tre: Criminali.\nNella terza stagione Mohinder, analizzando il sangue e degli ormoni di Maya, riesce a creare un siero che, se iniettato a persone normali, pu\u00f2 dare superpoteri. Nonostante Maya lo supplichi di disfarsene, Mohinder, attratto dal potere decide di testarlo su s\u00e9 stesso e, iniettandosene una dose acquista una forza straordinaria. Le sue caratteristiche fisiche migliorano da tutti i punti di vista, diviene inoltre in grado di aderire ai muri e emettere ragnatele. Il risvolto della sua abilit\u00e0 tuttavia \u00e8 un visibile cambiamento a livello comportamentale, difatti lo scienziato diviene sempre pi\u00f9 impulsivo e irascibile, tanto che, tornato a casa esaltato dai propri poteri, dichiara i propri sentimenti latenti ad una sorpresa Maya che per\u00f2 contraccambia. I due si baciano, e da l\u00ec incominciano una relazione.\nNel secondo episodio, Mohinder, dopo aver passato la notte con Maya si sveglia febbricitante e, guardandosi allo specchio, si accorge che sta mutando: infatti, sulla sua schiena compaiono delle placche bianche e dure sopra la pelle. Impaurito da ci\u00f2 cerca disperatamente una cura, tuttavia preso da una natura sempre pi\u00f9 bestiale inizia a catturare esseri umani e rinchiuderli in bozzoli nella cantina di casa sua per usarli come cavie. Quando per\u00f2 Nathan e Tracy Strauss lo scoprono, egli \u00e8 costretto a fuggire chiedendo rifugio alla Pinehearst Company di Arthur Petrelli; qui porter\u00e0 Maya, mantenendo la promessa di \"guarirla\" dai suoi poteri.\nLo scienziato inizier\u00e0 dunque a lavorare alla versione esatta della formula, e nelle ultime puntate, ottenuti risultati positivi decide di iniettarsela per guarire dagli effetti collaterali dei suoi poteri; sfortunatamente gli verr\u00e0 sottratta da Daphne Millbrook ed in seguito sar\u00e0 legato da Peter e Flint e osserver\u00e0 adirato la distruzione del suo laboratorio mentre la sua mutazione procede. Riuscito a fuggire prima dell'esplosione del palazzo e bagnato dalla formula, Mohinder si trova poi a vagare per strada con sembianze nuovamente umane; a raccoglierlo \u00e8 un'auto guidata da Tracy Strauss.\nSappiamo da una Graphic novel che la donna, salvata una fiala della formula del soggetto avanzato cercher\u00e0 di convincere lo scienziato a lavorare con lei per ricrearla, ma Mohinder, che ha gi\u00e0 avuto abbastanza guai rifiuta e scappa con il siero che, poco dopo, distrugge.\nVolume quattro: Fuggitivi.\nNel quarto volume Mohinder, come tutti gli altri soggetti avanzati, viene ricercato dal governo. Sar\u00e0 tra il carico di prigionieri del volo che Peter e Claire saboteranno e faranno precipitare.\nIn seguito si unir\u00e0 a Peter e Matt nella squadra dei ribelli e parteciper\u00e0 all'interrogatorio telepatico a Noah Bennet. Quando le loro operazioni saranno scoperte ed i soldati faranno irruzione tuttavia, Mohinder sar\u00e0 l'unico del gruppo a non riuscire a fuggire ed a venire catturato.\nIn prigione Nathan chieder\u00e0 aiuto al dottore per trovare una \"cura\" alle abilit\u00e0; tuttavia l'uomo si rifiuter\u00e0 di collaborare con il senatore ritenendolo un traditore.\nRiuscir\u00e0 a fuggire grazie all'evasione di massa progettata da Tracy, e accompagner\u00e0 all'ospedale Matt e Daphne, assistendo peraltro alla morte di questa, cercando invano di consolare Parkman.\nIn seguito l'uomo, dopo aver trovato dei documenti appartenenti al padre si recher\u00e0 a Coyote Sand, qui verr\u00e0 a sapere da Angela Petrelli, la complicit\u00e0 del padre nella creazione della Compagnia.\nQuando gli altri se ne andranno a Washington lui rester\u00e0 a Coyote Sand ad esaminare cosa aveva fatto il padre nel passato, per\u00f2 verr\u00e0 nuovamente catturato dai governativi e riportato all'edificio 26. Riuscir\u00e0 in seguito a fuggire grazie a Hiro e Ando quando questi demoliranno l'edificio, e si prender\u00e0 cura di Hiro, esausto per aver usato troppo il suo potere.\nQuarta stagione - Volume cinque: Redenzione.\nMohinder vive a Chennai in India, dove ha iniziato una relazione con una sua studentessa: Mira.\nTuttavia, studiando le ricerche del padre risalenti al periodo di Coyote Sands, viene a sapere della nascita di un bambino tra i soggetti avanzati del campo capace di emettere magnitudi di intensit\u00e0 crescente se circondato da suoi simili. Preoccupato dalla minaccia rappresentata dalla creatura, che altri non \u00e8 che Samuel, perfeziona uno strumento capace di localizzare i soggetti avanzati seguendo una debole vibrazione emessa dal loro sistema nervoso che aumenta d'intensit\u00e0 a seconda della loro forza. Seguendo la bussola costruita arriva fino al Luna Park dei fratelli Sullivan dove conosce Joseph e gli parla di ci\u00f2 che ha scoperto sul fratello. Joseph rivela di esserne sempre stato a conoscenza ma che pu\u00f2 tenerlo sotto controllo. Mentre parlano Samuel ascolta tutto e, pedinato Mohinder fino al suo appartamento con l'intenzione di prendere il video e scoprire come potenziare il suo potere scopre questi aver gi\u00e0 bruciato il filmato ed in preda alla rabbia lo uccide.\nFortunatamente per lo scienziato, Samuel ricatter\u00e0 Hiro al fine di viaggiare nel tempo e recuperare il film da Suresh prima che questi lo distrugga. Il giapponese riesce nella sua impresa ma comprendendo che Samuel avrebbe comunque ucciso Mohinder, al fine di salvare l'amico lo fa internare in un ospedale psichiatrico in Florida per tenerlo al sicuro le otto settimane necessarie perch\u00e9 Samuel gli restituisca Charlie. Verr\u00e0 pi\u00f9 tardi salvato da Ando e Hiro, i quali per\u00f2, nel farlo evadere scatenano i cani della sicurezza. Per fuggire lo scienziato ha l'idea di sovraccaricare il potere di Hiro con quello di Ando, in questo modo, il gruppo riesce a teletrasportarsi al sicuro e Hiro recupera anche le complete funzionalit\u00e0 cerebrali.\nHeroes Reborn.\nMohinder ora lavora per l'agenzia Renautas, inutili sono stati i tentativi di Angela Petrelli di fargli capire che la direttrice dell'associazione, Erica Kravid, \u00e8 tutt'altro che una brava persona. Mohinder con i suoi studi scopre e preannuncia l'inversione dei poli e la tempesta solare per l'anno seguente che spazzer\u00e0 via l'umanit\u00e0, venendo a sapere che la Renautas gi\u00e0 lo sapeva dato che spiava Mohinder da diverso tempo. Quest'ultimo capisce che Angela aveva ragione, e che Erika vuole la distruzione dell'umanit\u00e0 salvando solo suoi prescelti. Mohinder, con l'aiuto di una versione venuta dal futuro di Hiro Nakamura, cerca di fermare un agente della Renautas, il replicante Harris, che vuole far saltare in aria con dell'esplosivo le sue copie, in un attentato all'Humans &amp; Evos United, un'occasione per celebrare e stimolare la coesistenza pacifica tra le persone normali e quelle dotate di abilit\u00e0 soprannaturali, ma non riesce nel tentativo, tra l'altro si presume che Mohinder sia morto investito in pieno da una delle esplosioni causate da una delle copie di Harris. Approfittando della sua presunta morte la Renautas d\u00e0 a lui la colpa di tutto infatti un mutaforma che lavora per loro prendendo le sembianze dello scienziato ha rivendicato l'attentato.\nPoteri e abilit\u00e0.\nInizialmente Mohinder \u00e8 un normale essere umano privo di poteri. Nella seconda stagione scoprir\u00e0 che, essendo stato soggetto in fase embrionale agli esperimenti del padre per salvare la sorella Shanti, il suo sangue ha capacit\u00e0 curative in grado di guarire i soggetti avanzati affetti dal virus Shanti e permettergli cos\u00ec di poter usare nuovamente le proprie abilit\u00e0. Tale capacit\u00e0 non ha effetto per\u00f2 su tutti i ceppi del Virus e, talvolta, il sangue dell'indiano necessita di essere mischiato a quello della giovane Claire Bennet per avere efficacia.\nNella terza stagione infine, riuscir\u00e0 ad ottenere dal sangue di Maya (pi\u00f9 precisamente dall'adrenalina) una particolare formula capace, secondo lui, di trasformare chiunque in un soggetto avanzato. Dopo essersi iniettato tale formula difatti, lo scienziato pare entrare in possesso di una forza sovrumana, simile a quella di Niki Sanders, tuttavia, il risvolto della medaglia \u00e8 un radicale cambiamento del carattere di Mohinder, che diviene molto pi\u00f9 aggressivo e irruente. Pi\u00f9 avanti lo scienziato si accorge di altri cambiamenti tra cui, lesioni cutanee, una secrezione collosa dalle mani e l'adesione alle superfici verticali, ma nel frattempo, Mohinder \u00e8 anche tristemente condannato a divenire sempre pi\u00f9 folle e pericoloso, fino a rapire le persone e racchiuderle in bozzoli nel suo laboratorio. In un viaggio nel tempo effettuato da Peter, ci viene poi rivelato che l'imminente destino dello scienziato \u00e8 quello di subire una profonda alterazione dell'aspetto fisico di cui per\u00f2 non vengono rivelate del tutto le fattezze. Alla fine del terzo volume tuttavia, Mohinder rimane schiacciato da alcuni contenitori contenenti la formula, ed entrando in contatto col suo contenuto recupera le sue normali sembianze umane, mantenendo per\u00f2 dei poteri acquisiti solo la superforza.\nCuriosit\u00e0.\nLa mutazione fisica e mentale subita inizialmente dal Dottor Suresh \u00e8 molto simile a quella del protagonista del film \"La mosca\" di David Cronenberg."}
{"id": "2143022", "revid": "212348", "url": "https://it.wikipedia.org/wiki?curid=2143022", "title": "Primo Lacchini", "text": "Biografia.\nVivace, scaltro e coraggioso, ader\u00ec alla Resistenza giovanissimo, ancora diciassettenne.\nInizialmente incaricato come staffetta, entr\u00f2 a far parte successivamente come partigiano combattente del Distaccamento \"Sauro Babini\" della 28\u00aa Brigata GAP \"Mario Gordini\".\nDurante la \"battaglia delle valli\" per la liberazione di Sant'Alberto, Mandriole, Casal Borsetti e dell'area delle Valli di Comacchio, nel corso delle operazioni militari che portarono alla liberazione di Ravenna nel dicembre 1944 con un'azione congiunta tra le forze alleate e i partigiani, la Compagnia di cui faceva parte aveva l'obiettivo di liberare Sant'Alberto.\nNel corso delle fasi che precedettero il contrattacco tedesco, durante un tentativo di recupero di munizioni abbandonate, incontr\u00f2 inaspettatamente le avanguardie nemiche: circondato ed isolato, mor\u00ec imbracciando il suo mitra nel tentativo di aprirsi con la forza un varco.\nCos\u00ec ha descritto l'episodio il comandante della sua Compagnia, l'allora diciannovenne Ivo Zalambani (Landr\u00f9):\"\"[...] la mattina mi alzo, un partigiano chiamato Prim\u00ec [Primo Lacchini] \u00e8 andato a prendere del latte. Io soffrivo di mal di gola, quando mi alzo dico: \"Dov'\u00e8 Prim\u00ec?\" e mi rispondono: \"\u00c8 andato con una donna in pineta perch\u00e9 hanno detto che ci sono delle armi.\" Dopo un po' sentiamo sparare, Prim\u00ec aveva un mitra che aveva portato via a due fascisti - molto prima, quando eravamo in mezzo ai campi di Fusignano - e sentiamo sparare, arriva una donna vestita di nero (mi ricordo di lei solo questo) e dice: \"Andate dal vostro amico, che ci sono 3 o 4 tedeschi.\" prendiamo le armi, e andiamo di corsa ma abbiamo fatto solo pochi metri che arriva un'altra donna che dice: \"Ma sono tanti, quaranta o cinquanta!\" Erano i tedeschi dei bunker di Porto Corsini, si stavano ritirando verso Ferrara e la strada per andare verso Ferrara era quella l\u00ec, proprio dove stavamo noi. Allora noi ci appostiamo, aspettiamo per vedere se arriva Prim\u00ec, perch\u00e9 andargli incontro non era possibile, invece arrivano i tedeschi e li affrontiamo [...]. Prim\u00ec lo avevano ammazzato [...] abitava a 100 metri da casa mia, eravamo andati a scuola insieme. [...]\"\""}
{"id": "2143023", "revid": "20944519", "url": "https://it.wikipedia.org/wiki?curid=2143023", "title": "Citt\u00e0 statutarie", "text": ""}
{"id": "2143026", "revid": "2124998", "url": "https://it.wikipedia.org/wiki?curid=2143026", "title": "Camil Petrescu", "text": "Biografia.\nCamil Petrescu perse entrambi i genitori in tenera et\u00e0 e fu cresciuto da un parente (o da una balia del sobborgo di Mo\u015filor; le fonti sono abbastanza confuse su questi dati).\nPetrescu frequent\u00f2 la scuola primaria a Obor e le scuole superiori al Collegio Nazionale di San Sava; in quel periodo scrisse i suoi primi versi. Essendo molto povero, impar\u00f2 assiduamente lavorando per mantenersi agli studi, e relativamente tardi, a 29 anni, intraprese gli studi di Filosofia presso l'Universit\u00e0 di Bucarest. Fu amico di Mihail Sebastian.\nNel 1916, Petrescu fu precettato, arruolato e inviato sui campi di battaglia della Prima guerra mondiale, dove fu ferito. Dopo la convalescenza all'ospedale militare torna in prima linea e cade prigioniero dagli Austro-Ungarici. Liberato nel 1918, illustr\u00f2 le sue esperienze di guerra nel romanzo \"Ultima noapte de dragoste, \u00eent\u00e2ia noapte de r\u0103zboi\" (\"Ultima notte d'amore, prima notte di guerra\") pubblicata nel 1930. Nel 1933, Petrescu scrisse il romanzo \"Patul lui Procust\" (\"Il letto di Procuste\").\nNel 1939 \u00e8 nominato direttore del Teatro Nazionale di Bucarest.\nFu professore a Timi\u0219oara. Divenne membro dell'Accademia Romena nel 1947."}
{"id": "2143032", "revid": "729019", "url": "https://it.wikipedia.org/wiki?curid=2143032", "title": "Ferrovia Mandela-Subiaco", "text": "La ferrovia Mandela-Subiaco era una ferrovia privata a scartamento ordinario del Lazio che collegava Subiaco e i centri circonvicini alla ferrovia Roma-Sulmona-Pescara nella stazione di Mandela-Sambuci.\nStoria.\nIn seguito all'apertura al traffico della Roma-Sulmona molti piccoli comuni del Lazio cercarono di uscire dall'isolamento in cui versavano proponendo la costruzione di linee ferrate economiche. In particolare ebbe esito positivo la richiesta del comune di Subiaco e del commendator Desiderio Baccelli, che nel 1884 aveva fatto aprire la ferrovia Albano-Nettuno: per cui, il 29 novembre del 1888, il governo del Regno rilasci\u00f2 la concessione ai promotori della richiesta; a causa di vari problemi, tra cui la morte di Baccelli, la costruzione inizi\u00f2 solo nel 1899, dopo la cessione della concessione da parte degli eredi di Baccelli alla ditta Alarico Piatti, che costitu\u00ec la \"Societ\u00e0 anonima per la Ferrovia Mandela-Subiaco\" la cui sede legale venne posta a Torino. La ferrovia inizi\u00f2 l'esercizio il 24 febbraio 1901. Il traffico fu modesto sin dall'inizio data la piccola dimensione dei centri attraversati (nonostante fossero stati istituiti treni diretti tra Roma e Subiaco) e, nonostante un modesto traffico merci, il deficit d'esercizio continu\u00f2 a salire finch\u00e9, anche a causa della pesante crisi economica degli anni trenta, venne decretata la chiusura della linea al traffico ferroviario. Non venne mai previsto n\u00e9 tentato l'impiego di automotrici, sebbene nei progetti di Piatti fosse contemplata la trazione elettrica, tanto da chiedere nel 1898 la concessione d'utilizzo delle acque dell'Aniene per azionare una centrale elettrica.\nIl servizio ferroviario venne soppresso l'11 dicembre 1933 istituendo al suo posto un servizio automobilistico.\nCaratteristiche.\nLa ferrovia aveva origine dal piazzale della stazione di Mandela della linea ferroviaria Roma-Pescara, e all'inizio correva affiancata alla detta ferrovia per quasi un km e mezzo poi curvava a sud in direzione del fiume Aniene che veniva attraversato con un ponte in muratura. Dopo la stazione di Anticoli-Roviano la linea superava di nuovo il fiume con un ponte simile al precedente. Raggiungeva poi la stazione di Marano, la fermata di Agosta e, dopo una piccola galleria, entrava nella stazione di Rocca Canterano-Cervara-Canterano, che teoricamente avrebbe dovuto servire i tre centri abitati dai quali per\u00f2 distava parecchi chilometri. Infine terminava la sua corsa alla stazione di Subiaco, con un percorso totale di 22,709\u00a0km.\nLa linea era armata con rotaie da 27\u00a0kg/m montate su traversine di legno distanti 0,80\u00a0m l'una dall'altra. Tale tipo di costruzione, molto economica, permetteva solo basse velocit\u00e0 di linea non superiori a 40\u00a0km/h. La linea era quasi tutta pianeggiante con una sola livelletta della pendenza di 14 per mille e curve di raggio non inferiore a 250\u00a0m. Non venne fatto alcun ammodernamento degli impianti fino alla chiusura, per cui, a causa dell'invecchiamento dell'armamento, la velocit\u00e0 massima in seguito scese a 35\u00a0km/h. L'esercizio venne svolto con trazione a vapore impiegando tre locomotive a 3 assi accoppiati del tipo locotender che trainavano treni omnibus composti di vetture a 2 assi e carri merci. In seguito vennero acquisite altre due locomotive delle quali l'ultima fu una 822 alienata dalle Ferrovie dello Stato.\nMateriale rotabile.\nIl parco rotabili era costituito da:\n\"Locomotive a vapore\":\n\"Carrozze e carri merci\":\nAll'apertura della linea il parco rotabili era composto da quattro locotender a tre assi, quattro carrozze di terza classe, tre carrozze di seconda classe, cinque carrozze miste di prima e seconda classe e tre bagagliai, oltre a diversi carri merci ad alte sponde e pianali; tutte le carrozze erano a due assi e terrazzini con cassa in legno."}
{"id": "2143034", "revid": "121969346", "url": "https://it.wikipedia.org/wiki?curid=2143034", "title": "Nephesh", "text": "Nefe\u0161 come gola.\nLa bibbia ebraica non ha alcuna definizione dell\u2019anima. La parola ebraica \"nefe\u0161\" (\u05e0\u05e4\u05e9) \u00e8 fondamentale per l\u2019antropologia biblica. Essa ricorre nelle Scritture ben 755 volte. La versione greca dei LXX la traduce per 600 volte con \"psych\u00e9\" [\u03c8\u03c5\u03c7\u03ae] e le restanti 155 con altri termini. Gi\u00e0 da ci\u00f2 ci \u00e8 possibile comprendere che anche i 70 che, secondo la tradizione, tradussero la Bibbia dall\u2019ebraico al greco avevano rivelato una diversit\u00e0 di significato in alcuni passi biblici.\nIl lettore italiano conosce \"nefe\u0161\" con la traduzione di anima che si rif\u00e0, per\u00f2, alla traduzione greca (LXX) e latina (Vulgata) delle Scritture e non all\u2019originale ebraica. Nella Bibbia ebraica \"nefe\u0161\" fu senza alcun dubbio adoperata sin dall\u2019inizio in riferimento all\u2019essere umano e per descriverlo in alcune sue peculiarit\u00e0. Essa compare per la prima volta in tal senso in \"Genesi\" 2:7, ove si legge: L\u2019Eterno Dio form\u00f2 l\u2019uomo [\u05d4\u05b8\u05d0\u05b8\u05d3\u05b8\u05dd (\"haad\u00e2m\"), \u201cil terroso\u201d]\n dalla polvere della terra [\u05d0\u05b2\u05d3\u05b8\u05de\u05b8\u05d4 (\"adam\u00e2h\")],\n gli soffi\u00f2 nelle narici un alito di vita\n [\u05e0\u05b4\u05e9\u05b0\u05c1\u05de\u05b7\u05ea \u05d7\u05b7\u05d9\u05b4\u05bc\u05d9\u05dd (\"ni\u0161m\u00e0t chay\u00ecym\"), \u201csoffio di vita\u201d],\n e l\u2019uomo [\u05d4\u05b8\u05d0\u05b8\u05d3\u05b8\u05dd (\"haad\u00e2m\"), \u201cil terroso\u201d]\n divenne un essere vivente [\u05d7\u05b7\u05d9\u05b8\u05bc\u05d4 \u05e0\u05b6\u05e4\u05b6\u05e9\u05c1 (\"n\u00e8fe\u0161 chay\u00e0h\")].\n\"Nefe\u0161\" \u00e8 vista in stretta relazione con la forma complessiva dell\u2019essere umano. Per questo possiamo dire che la persona non ha \"nefe\u0161\", ma che essa \u00e8 \"nefe\u0161\" e vive come tale.\nMa la parola ebraica non ha riferimenti alla parola greca \"psych\u00e9\" [\u03c8\u03c5\u03c7\u03ae]. Essa viene introdotta in Grecia da Platone per dare un senso a quella parte dell'uomo che costituisce diciamo 'un organo che pensa'. I latini, esemplificarono e travisarono il concetto di Psich\u00e8,traducendola con la parola 'anima',quindi in realt\u00e0 la parola Nefesh non trova la stessa corrispondenza nelle parole psich\u00e8, bens\u00ec possiede ben altro e pi\u00f9 esteso significato. Spesso la parola nefe\u0161 assume il significato di gola o bocca (o 'respiro'come vedremo dopo) come accade in Isaia 5:14, ove si legge: Pertanto gli inferi dilatano le loro nefe\u0161,\n spalancano senza misura la loro bocca.\nInvece il \"Salmo\" 107 al verso 9 cos\u00ec recita: Egli ha restorato la nefe\u0161 assetata\n e ha colmato di beni la nefe\u0161 affamata.\nQui si parla di nefe\u0161 affamata e assetata. E che non si tratti di una fame o sete, per cos\u00ec dire, spirituale ce lo dimostra il quarto verso del medesimo salmo poich\u00e9: Essi andavano errando nel deserto per vie\n desolate; non trovavano citt\u00e0 da abitare.\nE, sempre per questo motivo: Affamati e assetati,\n la \"nefe\u0161\" veniva meno in loro.\n (\"Ibidem\", v. 4)\nNon si tratta dunque di anima, ma di nefe\u0161 come gola o bocca. Essa fa pensare all\u2019organo che ha sempre bisogno di essere ristorato con nuovi cibi ed acqua. E per questo motivo viene presa come figura del bisogno e del desiderio umano. \u00c8 precisamente nella sua nefe\u0161 che la persona sente che non pu\u00f2 vivere con le sue sole risorse: Il Signore non permette che la \"nefe\u0161\" del giusto\n soffra la fame, ma respinge insoddisfatto l\u2019avidit\u00e0\n degli empi\n (\"Proverbi\", 10:3)\nAnche questo passo indica chiaramente che nefe\u0161 ha il significato di gola alludendo contemporaneamente al bisogno umano.\nIn \"Proverbi\" 28:25 si legge: \nChi ha l\u2019anima arrogante suscita contesa, ma chi\n confida sar\u00e0 saziato dall\u2019Eterno.\nCi\u00f2 che viene reso con \u201canima arrogante\u201d \u00e8 in ebraico \"rekh\u00e0v nefe\u0161\" (\u05e8\u05b0\u05d7\u05b7\u05d1\u05be\u05e0\u05b6\u05e4\u05b6\u05e9\u05c1) che vuol dire \u201cgola spalancata\u201d.\n\u00c8 per questo che \"Abacuc\" 2:5 pu\u00f2 definire l\u2019uomo avido come: colui che ha reso la sua \"nefe\u0161\" spaziosa proprio\n come lo Sheol, e che \u00e8 come la morte e non si pu\u00f2\n saziare.\nInfatti, \"Proverbi\" 13:25 ribadisce che: Il giusto mangia fino a saziare la sua \"nefe\u0161\", ma il\n ventre dei malvagi sar\u00e0 vuoto.\nSete, acqua e \"nefe\u0161\" sono spesso nella Bibbia tra loro correlati: Una bona notizia da un paese lontano \u00e8 come\n acqua fresca per una \"nefe\u0161\" stanca e assetata.\n (\"Proverbi\", 25:25)\n\u00c8 sempre pi\u00f9 chiaro che \"nefe\u0161\" non significhi anima, ma gola o bocca. La \"nefe\u0161\" nella primitiva anatomia ebraica non \u00e8 considerata solo come organo del nutrimento, del gusto e, per estensione, del desiderio, ma anche come il condotto della respirazione. Cos\u00ec ci dimostra \"Geremia\" 15:9, ove si legge che: colei che aveva partorito sette figliuoli \u00e8 languente;\n la sua \"nefe\u0161\" ha ansimato.\nMa ,anche in Genesi 35:18, mentre Rachele muore si dice che: la sua \"nefe\u0161\" se ne usciva\nQui non si tratta dello spirito o dell\u2019anima che esala via dal corpo nel momento della morte o del parto, ma del respiro che, passando attraverso la gola, esce dalla bocca.\nSolo se si considera la \"nefe\u0161\" come organo della respirazione sono comprensibili i passi biblici in cui la radice \"\u221anfsh\" (\u221a\u05e0\u05e4\u05e9) viene usata con valore verbale. Si trovano di seguito alcuni esempi dell\u2019utilizzo di tale radice: Alla fine il re e tutto il popolo che era con lui\n arrivarono stanchi. L\u00e0 dunque si ristorarono\n [\u05d9\u05b4\u05bc\u05e0\u05b8\u05bc\u05e4\u05b5\u05e9\u05c1 (\"ynap\u00e8sh\"), tirarono il fiato]\n (\"Secondo Libro di Samuele\", 16:14) Per sei giorni devi fare il tuo lavoro; ma il settimo\n giorno devi desistere, perch\u00e9 il tuo toro e il tuo\n asino si riposino e il figlio della tua schiava e il\n residente forestiero si ristorino [\u05d9\u05b4\u05e0\u05b8\u05bc\u05e4\u05b5\u05e9\u05c1 (\"ynap\u00e8sh\"),\n tirino il fiato]\n (\"Esodo\", 23:12) \n In sei giorni l\u2019Eterno fece i cieli e la terra e il\n settimo giorno si ripos\u00f2 e si ristorava [\u05d9\u05b4\u05bc\u05e0\u05b8\u05bc\u05e4\u05b7\u05e9\u05c1 (\"ynap\u00e0sh\"),\n tir\u00f2 il fiato]\u201d\n (\"Esodo\", 31:17)\nA dimostrare che \"nefe\u0161\" vuol dire gola o bocca o respiro non vi \u00e8 solo la radice verbale \"\u221anfsh\" (\u221a\u05e0\u05e4\u05e9) che vuol dire \u201ctirare il fiato (\"ynap\u00e8sh\")\u201d, ma anche l\u2019accadico ed altre lingue semitiche. La forma accadica \"napashu\" significa \u201csoffiare\u201d, \u201csbuffare\u201d, \u201crespirare\u201d. Ancora: in accadico la forma \"napishtu\" indica la \u201cgola\u201d, poi la \u201cvita\u201d e infine l\u2019\u201cessere vivente\u201d. In ugaritico \"npsh\" (le stesse identiche consonanti usate nell\u2019ebraico \"nefe\u0161\" [la lettera \"pe\"/\"fe\" (\u05e4) indica in ebraico sia la \"p\" che la \"f\"]) indica la \u201cgola\u201d, l\u2019\u201cappetito\u201d e il \u201cdesiderio\u201d. L\u2019arabo \"nafsum\" pu\u00f2 indicare il \u201cfiato\u201d, l\u2019\u201cappetito\u201d, la \u201cvita\u201d e la \u201cpersona\u201d intera.\nNefe\u0161 come collo.\nIl collo non \u00e8 altro che la parte esterna e visibile della gola. Dunque, se \"nefe\u0161\" poteva designare la gola il passaggio al significato di collo \u00e8 pressoch\u00e9 immediato. Nel \"Salmo\" 105:18 si pensa esclusivamente alla parte esterna e visibile della gola, cio\u00e8 il collo:\"Afflissero con i ceppi i suoi piedi, la sua \"nefe\u0161\" entr\u00f2 nei ferri\"Che qui si tratti del collo e non dell'anima ce lo dice chiaramente l'analoga espressione riguardante i piedi ed il fatto che si parli di catene non metaforiche. Altra testimonianza e conferma della traduzione di \"nefe\u0161\" come collo ci viene da \"Isaia\" 51:23\"Dicevano alla tua \"nefe\u0161\": 'Chinati affinch\u00e9 passiamo' e tu facevi del tuo dorso proprio come la terra, come una strada per i passanti.\"Ci\u00f2 avveniva secondo l'uso dei vincitori di porre i propri piedi sulla nuca dei vinti in segno di sconfitta. Ci soffermeremo adesso su questi passi confrontando svariate traduzioni:\"Non colpiamo a morte alla sua nefe\u015b\" (\"Genesi\" 37:21)\n\"Sai tu che Baalis, re degli Ammoniti, ha mandato Ismael, figlio di Nethania, per colpire alla tua \"nefe\u0161\"\" (\"Geremia\" 40:14)Rileggiamo adesso invece i medesimi passi, ma con altre traduzioni che non riproducono e non mantengono l'originale linguaggio concreto ebraico:\"Non togliamogli la vita\" (\"Genesi\" 37:21)\n\"[...] ha mandato Ismael, figlio di Nethania, per toglierti la vita?\" (\"Geremia\" 40:14)\u00c8, s\u00ec, vero che il messaggio e il significato non cambiano, anzi risulta pi\u00f9 chiaro al lettore occidentale, ma la letteralit\u00e0 del testo ci mostra ancora una volta l'essenzialit\u00e0 del linguaggio concreto biblico e il significato di \"nefe\u0161\" come collo. Questo sarebbe, infatti, il testo vero e letterale in tutta la sua freschezza:\"Non colpiamolo alla gola\" (\"Genesi\" 37:21)\n\"[...] ha mandato Ismael, figlio di Nethania, per colpirti al collo?\" (\"Geremia\" 40:14)Ancora: il seguente discorso vale anche per i ceppi che vengono messi intorno al collo in 1 Samuele 28:9 ove si dice:\"Perch\u00e9 agisci come uno che tende trappole contro la mia \"nefe\u0161\" per farmi mettere a morte?\"Anche qui, per comodit\u00e0 del lettore preferisco aggiungere un'altra traduzione del medesimo passo:\"Perch\u00e9 dunque tendi un'insidia alla mia vita (\"nefe\u0161\") per farmi morire?\" (\"1 Samuele\" 28:9)Dietro la prolissit\u00e0 e la pomposit\u00e0 delle traduzioni l'ebraico dice letteralmente:\"Perch\u00e9 vuoi mettere un cappio intorno alla mia \"nefe\u0161\" cos\u00ec da farmi morire?\" (\"1 Samuele\" 28:9)Qui l'immagine rimanda precisamente e in modo diretto al cappio che stringe il collo fino alla morte. La prima traduzione riportata, anche qui, gioca con cappio-trappole, mentre la seconda elide il linguaggio concreto biblico per giungere subitaneamente al dunque e rendere il testo pi\u00f9 facilmente leggibile all'occidentale; ma la terza traduzione resta senza alcun dubbio comunque la pi\u00f9 fedele e la pi\u00f9 veritiera. Anche in altri passi \u00e8 utilizzata la stessa metafora del cappio alla gola per indicare un pericolo mortale ed il testo \u00e8 chiarissimo, ma le traduzioni un po' meno. Vediamo, anche in questo caso, diverse traduzioni del medesimo passo:\"La bocca dello stupido \u00e8 la sua rovina, e le sue labbra sono il laccio per la sua \"nefe\u0161\"\" (\"Proverbi\" 18:7)\n\"La bocca dello stupido \u00e8 la sua rovina, e le sue labbra sono un laccio per l'anima sua\" (Ibidem)\n\"La bocca dello stolto \u00e8 la sua rovina, le sue labbra sono un laccio alla sua vita\" (Ibidem)\u00c8 chiaro che la seconda traduzione che traduce \"nefe\u0161\" con anima non ha alcun senso, posto che non si pensi ad un'anima mortale e corporea (cio\u00e8 non un'anima). Ma ci\u00f2, come vedremo in seguito, non \u00e8 neppure vero perch\u00e9 la Bibbia ebraica e la lingua ebraica non dispongono n\u00e9 di alcuna definizione sistematica dell'anima n\u00e9 di un termine per indicare tale concetto metafisico che \u00e8 proprio della filosofia greca platonica e neo-platonica e che non ha nulla a che fare con il mondo e la concezione semita dell'uomo. Ritornando a \"Proverbi\" 18:7, anche qui la traduzione \"sono un laccio alla sua vita\" elide il linguaggio concreto biblico, ma non \u00e8 comunque pi\u00f9 chiara di \"sono laccio per la sua gola\" che \u00e8 la traduzione letterale oltre che \u00e8 la pi\u00f9 chiara. L'occidentale direbbe: \"egli, stolto per com'\u00e8, si condanna da solo con le sue medesime parole (in quanto, \u00e8 chiaro, labbra sta concretamente per parole).\nNefe\u0161 come desiderio.\nIn \"Deuteronomio\" 4:29 si legge:\"Ma di l\u00e0 cercherai l'Eterno, il tuo Dio; e lo troverai, se lo cercherai con tutto il tuo cuore e con tutta l'anima tua\"Al di l\u00e0 del cercare spiegazioni su cosa significhi cercare con tutta la propria anima, il testo ebraico contiene \"lebab\" (\u05dc\u05d1\u05d1) l\u00e0 dove si traduce con cuore e \"nefe\u0161\" (\u05e0\u05e4\u05e9) l\u00e0 dove si traduce con anima. Il cuore, nel linguaggio antropologico biblico, a differenza di quello occidentale, indica l'intelligenza dell'uomo. Sostituendo le parti del corpo con le loro funzioni potremmo dunque tradurre:\"Ma di l\u00e0 cercherai l'Eterno, il tuo Dio; e lo troverai, se lo cercherai con tutta la tua intelligenza e tutto il tuo desiderio\" (\"Deuteronomio\" 4:29)La gola essendo il canale attraverso cui passa il cibo, che \u00e8 un bisogno, una vera e propria necessit\u00e0 dell'uomo, e, secondo la primitiva anatomia ebraica, anche del respiro, indica il bisogno e il desiderio dell'uomo. Esprime cio\u00e8 la vita in quanto essa \u00e8 fatta di bisogni, necessit\u00e0 e desideri. Una gola affannata e stretta dai ceppi finisce col perdere il respiro e cos\u00ec anche la vita. Ricorrente \u00e8 l'espressione \"con tutto il tuo cuore (leb [\u05dc\u05d1]) e tutta la tua anima (nefe\u0161 [\u05e0\u05e4\u05e9]) e per questo possono esservi molteplici variazioni di significato e traduzione, fra cui:\n\u03b1) con tutta la tua intelligenza (\"leb\" [\u05dc\u05d1]; anche sapienza) e tutto il tuo desiderio (\"nefe\u0161\" [\u05e0\u05e4\u05e9])\n\u03b2) con tutta la tua decisione (\"leb\" [\u05dc\u05d1]) e tutta la tua vita (\"nefe\u0161\" [\u05e0\u05e4\u05e9]; cio\u00e8 con tutto il tuo impegno che dimostrerai con il tempo impiegato nella ricerca)\nIn \"Numeri\" 21:5 sta scritto:\"E il popolo parl\u00f2 contro Dio e contro Mos\u00e8, dicendo: 'Perch\u00e9 ci avete fatti uscire dall'Egitto per farci morire in questo deserto? Qui non c'\u00e8 n\u00e9 pane n\u00e9 acqua, e la nostra \"nefe\u0161\" \u00e8 nauseata di un cibo cos\u00ec inconsistente\"Esattamente come in \"Salmi\" 107, qui non si tratta di una fame spirituale poich\u00e9 essi camminano nel deserto e si lamentano dicendo che \"Qui non c'\u00e8 n\u00e9 pane n\u00e9 vino\" e che \"la nostra gola \u00e8 nauseata di un cibo cos\u00ec inconsistente\". \u00c8 qui che chiaro che qui si faccia riferimento a della vera e propria fame, non spirituale.\nNefe\u0161 come vita.\n Fra i molteplici significati che \"nefe\u0161\" pu\u00f2 assumere vi \u00e8 anche quello di vita. La vita, del resto, non \u00e8 altro che un agglomerato di necessit\u00e0, bisogni e desideri. Il significato di \"nefe\u0161\" come vita \u00e8 pi\u00f9 che chiaro ed evidente in \"Deuteronomio\" 12:23, ove \u00e8 possibile leggere: Il sangue \u00e8 la \"nefe\u0161\" Con ci\u00f2 si compie l\u2019identificazione sangue-vita, che \u00e8 alla base della prescrizione enunciata in \"Levitico\" 17:10-11 che ne vieta il consumo e in cui \u00e8 detto chiaramente che la \"nefe\u0161\" della carne \u00e8 nel sangue Qui la \"nefe\u0161\" non pu\u00f2 essere nient\u2019altro che la \"nefe\u0161\" come vita. A documentare ulteriormente il significato di \"nefe\u0161\" come vita \u00e8 un dei passi pi\u00f9 noti del testo biblico. In concordanza con il famoso passo di \"Esodo\" 21:24\u201325 che cos\u00ec recita: occhio per occhio, dente per dente, mano per\n mano, piede per piede, scottatura per scottatura,\n ferita per ferita, contusione per contusionein \"Levitico\" 24:18 si legge: \"nefe\u0161\" per \"nefe\u0161\"che chiaramente non sta a significare anima per anima, ma vita per vita.\n Anche \"Genesi\" 9:4 pone in stretta relazione la \"nefe\u0161\" con il sangue, in esso infatti si legge: Non mangerete la carne con la sua \"nefe\u0161\",cio\u00e8 con il suo sangue.\n Anche nella vita militare la sentinella rispondeva con la propria \u201cvita\u201d: La tua \"nefe\u0161\" dovr\u00e0 prendere il posto della sua\n \"nefe\u0161\"\n (\"Primo libro dei Re\", 20:39) In \"Salmi\" 30:3 sta scritto: Hai tratto la mia nefe\u0161 dallo stesso Sheoldi cui il seguito chiarisce con il sinonimo: Mi hai mantenuto in vitail che rende manifesto che \"nefe\u0161\" non \u00e8 qui altro che la vita. Anche in \"Proverbi\" 19:8 il significato che si adatta a \"nefe\u0161\" \u00e8 quello di vita: Chi acquista cuore ama la sua \"nefe\u0161\" Cos\u00ec anche in \"Proverbi\" 7:23, ove si legge: Proprio come un uccello si affretta nella trappola,\n ed egli non ha saputo che vi \u00e8 implicata la sua\n medesima \"nefe\u0161\"In \"Proverbi\" 8:35-36 il contesto induce a tradurre \"nefe\u0161\" necessariamente con vita. L\u00ec la sapienza personificata dice: Chi mi trova certamente trover\u00e0 la vita [(\"nefe\u0161\") \u05e0\u05b6\u05e4\u05b6\u05e9\u05c1];\n ma chi mi perde fa violenza alla sua \"nefe\u0161\";\n tutti quelli he mi odiano intensamente sono quelli\n che davvero amano la morte Nel periodo precedente \"nefe\u0161\" appare come sinonimo esatto di \u201cvita\u201d, e nel parallelismo con quello seguente \"nefe\u0161\" si figura come il perfetto contrario di \u201cmorte\u201d.\nNefe\u0161 come persona.\nAbbiamo ripetuto fino a questo punto che l\u2019essere umano ha una \"nefe\u0161\" [\u05e0\u05b6\u05e4\u05b6\u05e9\u05c1], ma vi sono passi in cui \u00e8 chiaro che la Bibbia dica che l\u2019uomo stesso \u00e8 \"nefe\u0161\".\nIn questi passi in cui si dice che l\u2019essere umano \u00e8 \"nefe\u0161\", dobbiamo assolutamente escludere che questa assuma il significato di vita, in quanto \u00e8 proprio la vita ad essere attribuita alla \"nefe\u0161\".\nQuando la Bibbia dice che la persona \u00e8 \"nefe\u0161\" non si indica ci\u00f2 che uno ha, ma ci\u00f2 che \u00e8. Vediamo alcuni passi in cui \u00e8 presente quest\u2019ulteriore significato di \"nefe\u0161\": \"- Levitico\", 17:10 \n In quanto a qualunque uomo della casa d\u2019Israele o\n a qualche residente forestiero che risiede come\n forestiero in mezzo a voi il quale mangi qualsiasi\n sorta di sangue, certamente porr\u00f2 la mia faccia\n contro la \"nefe\u0161\" che mangia il sangue, e in realt\u00e0 la\n stroncher\u00f2 di fra il suo popolo. \nQui \u00e8 necessario tradurre \"nefe\u0161\" con \u201cpersona\u201d, pur notando che qui si parla di una \"nefe\u0161\" che mangia e che ci\u00f2 potrebbe far pensare di nuovo all\u2019originario significato di \"nefe\u0161\" come gola o bocca. \"- Levitico\", 20:6\n Se un uomo (\"nefe\u0161\" [\u05e0\u05b6\u05e4\u05b6\u05e9\u05c1]) si rivolge ai negromanti e\n agli indovini, per darsi alle superstizioni dietro a\n loro, io volger\u00f2 il mio volto contro quella persona\n (\"nefe\u0161\" [\u05e0\u05b6\u05e4\u05b6\u05e9\u05c1]) e la eliminer\u00f2 dal suo popolo \nIn quest\u2019ultimo passo si vede bene che \"nefe\u0161\" indica la singola persona in contrapposizione al popolo. Lo stesso accade in \"Levitico\" 19:8, ove sta scritto: Quella persona (\"nefe\u0161\" [\u05e0\u05b6\u05e4\u05b6\u05e9\u05c1]) sarebbe eliminata dal suo popolo\n \"- Levitico\", 22:3\n D\u00ec loro: \u00abNelle generazioni future ogni uomo della\n vostra discendenza che si accoster\u00e0 in stato di\n impurit\u00e0 alle offerte sante, consacrate dagli\n Israeliti in onore del Signore, quello (\"nefe\u0161\" [\u05e0\u05b6\u05e4\u05b6\u05e9\u05c1])\n sar\u00e0 eliminato dalla mia presenza. Io sono il\n Signore.\n\"- Numeri\", 5:5 \u2013 6\n Il Signore parl\u00f2 a Mos\u00e8 e disse: \u00abDi' agli Israeliti:\n \u00abQuando un uomo o una donna avr\u00e0 fatto qualsiasi\n peccato contro qualcuno, commettendo\n un'infedelt\u00e0 contro il Signore, questa persona\n (\"nefe\u0161\" [\u05e0\u05b6\u05e4\u05b6\u05e9\u05c1]) sar\u00e0 in condizione di colpa.\n\"- Numeri\", 9:13\n Per\u00f2 l'uomo che sia puro e non sia in viaggio, ma\n ometta di fare la Pasqua, quella persona (\"nefe\u0161\" [\u05e0\u05b6\u05e4\u05b6\u05e9\u05c1])\n sar\u00e0 eliminata dal suo popolo, perch\u00e9 non ha\n presentato l'offerta al Signore nel tempo stabilito:\n quell'uomo porter\u00e0 il suo peccato. \nIndicando \"nefe\u0161\" la singola persona \u00e8 anche possibile l\u2019immagine plurale con il corrispondente plurale del termine \"nefa\u0161ot\" [\u05e0\u05b0\u05bc\u05e4\u05b8\u05e9\u05b9\u05c1\u05d5\u05ea].\n Ci\u00f2 avviene in passi ove si riferisce ad un maggiore di individui o ad una collettivit\u00e0, come accade in: \"- Levitico\", 18:29 \n Nel caso che qualcuno faccia una qualunque di\n tutte queste cose detestabili, le \"nefa\u0161ot\" [\u05e0\u05b0\u05bc\u05e4\u05b8\u05e9\u05b9\u05c1\u05d5\u05ea] che\n le fanno devono essere stroncate di fra il loro\n popolo\nQuando \"Geremia\" 43:6 elenca i gruppi di persone che saranno portati in Egitto, il testo menziona in primo luogo \u201cuomini, donne, bambini, le figlie del re\u201d, poi prosegue dicendo: e ogni persona (\"kol-nefe\u0161\" [\u05db\u05b8\u05bc\u05dc\u05be\u05e0\u05b6\u05e4\u05b6\u05e9\u05c1]) che\n Nabuzarad\u00e0n, capo delle guardie, aveva lasciato\n con Godolia, figlio di Achik\u00e0m, figlio di Safan,\n insieme con il profeta Geremia e con Baruc, figlio\n di Neria Qui \"nefe\u0161\", seppur al singolare, \u00e8 usato in senso collettivo per indicare un gruppo di singole persone.\nLo stesso avviene in \"Genesi\" 12:5 dove si enumera tutto ci\u00f2 che Abraamo prese con s\u00e9 in Haran alla volta di Canaan: E Abramo prese Sarai sua moglie e Lot, figliuolo\n del suo fratello, e tutti i beni che possedevano e le\n persone che avevano acquistate in Charan \nQui \u00e8 necessario fare un\u2019osservazione, perch\u00e9 l\u00e0 dove \u00e8 tradotto con \u201cpersone\u201d in ebraico, in realt\u00e0, sta scritto \"nefe\u0161\" [\u05e0\u05b6\u05e4\u05b6\u05e9\u05c1], al singolare, e non \"nefa\u0161ot\" [\u05e0\u05b0\u05bc\u05e4\u05b8\u05e9\u05b9\u05c1\u05d5\u05ea], al plurale, come ci si potrebbe, invece, aspettare. Si tratta dell\u2019uso di \"nefe\u0161\" al singolare in senso collettivo che viene ulteriormente confermato dalla traduzione greca dei LXX che ha, anch\u2019essa, \"psycha\u00ec\" [\u03c8\u03c5\u03c7\u03b1\u1f76], al plurale, e non \"psych\u00e9\" [\u03c8\u03c5\u03c7\u03ae], al singolare.\nQuest\u2019uso collettivo di \"nefe\u0161\" si dimostra molto significativo in quei passi in cui vengono riportati dati numerici, come accade in: \"- Genesi\", 46:15\n Questi sono i figli di Lea, che essa partor\u00ec a\n Giacobbe in Paddan-Aram, insieme a sua figlia\n Dina. Tutte le anime (\"kol-nefe\u0161\" [\u05db\u05b8\u05bc\u05dc\u05be\u05e0\u05b6\u05e4\u05b6\u05e9\u05c1], \u201cogni\n nefe\u0161\u201d) dei suoi figli e delle sue figlie furono\n trentatr\u00e9\n\"- Genesi\", 46:18\n Questi sono i figli di Zilpa, che Labano diede a sua\n figlia Lea. A suo tempo essa partor\u00ec a Giacobbe\n questi: sedici anime (\"nefe\u0161\" [\u05e0\u05b8\u05e4\u05b6\u05e9\u05c1], al singolare)\n\"- Genesi\", 46:25\n Questi sono i figli di Bila, che Labano diede a sua\n figlia Rachele. A suo tempo essa partor\u00ec a Giacobbe\n questi; tutte le anime (\"kol-nefe\u0161\" [\u05db\u05b8\u05bc\u05dc\u05be\u05e0\u05b6\u05e4\u05b6\u05e9\u05c1], \u201cogni\n \"nefe\u0161\"\u201d) furono sette\n\"- Genesi\", 46:26\n Tutte le anime (\"nefe\u0161\" [\u05e0\u05b6\u05e4\u05b6\u05e9\u05c1], al singolare) furono\n sessantasei\u201d\nIn tutti questi casi la LXX greca traduce il singolare \"nefe\u0161\" con il plurale \"psycha\u00ec\" [\u03c8\u03c5\u03c7\u03b1\u1f76]; lo stesso fa la Vulgata con il latino \"animae\".\nCon questa espressione vengono indicati i singoli individui.\nIn \"Numeri\" 19:18 l\u2019acqua della purificazione deve essere versata su tutte le persone (\"nefa\u0161ot\" [\u05e0\u05b0\u05bc\u05e4\u05b8\u05e9\u05b9\u05c1\u05d5\u05ea]) che son quiviindicando naturalmente tutte le singole persone.\nCome abbiamo avuto modo di vedere, in tutti questi passi il termine \"nefe\u0161\" \u00e8 spostato dal significato di vita a quello di persona, singola o collettiva.\nSolo in tal modo diventa comprensibile l\u2019espressione che ricorre in \"Numeri\" 6:6 dove si dice che un nazireo:\n Per tutto il tempo in cui rimane votato al Signore,\n non si avviciner\u00e0 a un cadavere \nL\u2019ebraico ha \"nefe\u0161 met\" [\u05de\u05b5\u0596\u05ea \u05e0\u05b6\u05a5\u05e4\u05b6\u05e9\u05c1]. \u00c8 errata l\u2019interpretazione di questa espressione ebraica con \u201canima morta\u201d o \u201canima di un morto\u201d.\nL\u2019ebraico \"nefe\u0161 met\" non indica affatto un\u2019anima morta n\u00e9 tanto meno l\u2019anima di un morto! Non indica neppure una vita uccisa. Indica la persona deceduta.\nRende bene la traduzione greca della LXX: \u03c8\u03c5\u03c7\u1fc7 \u03c4\u03b5\u03c4\u03b5\u03bb\u03b5\u03c5\u03c4\u03b7\u03ba\u03c5\u03af\u1fb3 (\"psych\u00ea teteleuteku\u00eda\"), \u201cpersona deceduta\u201d. Traduce bene anche la Vulgata: mortuum.\nLa traduzione di \"nefe\u0161 met\" [\u05de\u05b5\u0596\u05ea \u05e0\u05b6\u05a5\u05e4\u05b6\u05e9\u05c1] con \u201ccadavere\u201d \u00e8 dunque la pi\u00f9 adatta e la pi\u00f9 corretta.\n\u00c8 interessante notare il fatto che anche se non accompagnata dall\u2019aggettivo \"met\", \"nefe\u0161\" indica ugualmente il cadavere di una persona morta.\n Cos\u00ec accade in: \"- Numeri\", 5:2\n Ordina agli Israeliti che espellano\n dall'accampamento ogni lebbroso, chiunque soffre\n di gonorrea e ogni impuro a causa di un morto.\n\"- Numeri\", 6:11\nIl sacerdote ne offrir\u00e0 uno in sacrificio per il peccato e l'altro in olocausto\ne compir\u00e0 il rito espiatorio per lui, per il peccato in cui \u00e8 incorso a causa di quel morto. \nQuest\u2019uso particolare di \"nefe\u0161\", riferito ad un cadavere, ci chiarisce l\u2019espressione \"nefe\u0161 chay\u00e0h\" [\u05d7\u05b7\u05d9\u05b8\u05bc\u0591\u05d4 \u05e0\u05b6\u05a3\u05e4\u05b6\u05e9\u05c1]. Non si tratta di un aggettivo superfluo, bens\u00ec indica una realt\u00e0 vivente.\nCos\u00ec, in \"Genesi\" 1:20 non tratta di cadaveri che galleggiano nell\u2019acqua, ma di: esseri viventi (\"nefe\u0161 chay\u00e0h\" [\u05d7\u05b7\u05d9\u05b8\u05bc\u0591\u05d4 \u05e0\u05b6\u05a3\u05e4\u05b6\u05e9\u05c1])\n che brulicano nelle acque. \nLa versione greca dei LXX traduce bene con \u201c\"psych\u00f4n zos\u00f4n\" [\u03c8\u03c5\u03c7\u1ff6\u03bd \u03b6\u03c9\u03c3\u1ff6\u03bd]\u201d.\nL\u2019uomo stesso, in \"Genesi\" 2:7, viene definito \u201cessere vivente\u201d utilizzando proprio l\u2019espressione \"nefe\u0161 chay\u00e0h\" [\u05d7\u05b7\u05d9\u05b8\u05bc\u05d4 \u05e0\u05b6\u05e4\u05b6\u05e9\u05c1].\nIl primo uomo non \u00e8 tale semplicemente per la sua formazione \u201cdalla polvere della terra\u201d, ma lo diventa soltanto allorch\u00e9 Dio gli immette nella narici \u201cl\u2019alito vitale\u201d, che non ha nulla a che fare con lo spirito (\"r\u00fbach\" [\u05e8\u05d5\u05b7\u05bc\u05d7]) come molti dicono e scrivono, ma con il \u201crespiro (\"nesh\u00e2m\u00e2h\" [\u05e0\u05b0\u05e9\u05b8\u05c1\u05de\u05b8\u05d4])\u201d come dice bene \"Genesi\" 2:7.\nL\u2019espressione \"nefe chay\u00e0h\" applicata ad Adamo in \"Genesi\" 2:7, non introduce alcuna differenza tra l\u2019uomo e gli animali che pure, prima di lui, erano stati chiamati \"nefe\u0161 chay\u00e0h\" (\"Genesi\", 1:20-24).\nLa differenza umana sta nel fatto che l\u2019essere umano \u00e8 creato a immagine e somiglianza degli esseri divini: \"- Genesi\", 1:26\n Dio disse: \u2018Facciamo l\u2019uomo a nostra immagine,\n conforme alla nostra somiglianza\u2019\nNefe\u0161 come pronome.\nPotendo \"nefe\u0161\" [\u05e0\u05b6\u05e4\u05b6\u05e9\u05c1] significare anche persona per indicare la totalit\u00e0 dell\u2019essere, diviene facile ed immediato il suo uso come pronome, personale o riflessivo che sia. Si veda a questo proposito\n\"Genesi\" 12:13, ove si legge: Ti prego, di\u2019 che sei mia sorella, perch\u00e9 io sia\n trattato bene a motivo tuo, e certamente la mia\n nefe\u0161 [\u05e0\u05b6\u05e4\u05b6\u05e9\u05c1] vivr\u00e0 grazie a te.\nTenendo ben presente il parallelismo che si trova fra io e \"nefe\u0161\" viene quasi spontanea la traduzione di \"nefe\u0161\" con il pronome personale adatto:\n Ti prego, di\u2019 che sei mia sorella, perch\u00e9 io sia\n trattato bene a motivo tuo, e certamente io (\"nefe\u0161\" [\u05e0\u05b6\u05e4\u05b6\u05e9\u05c1])\n vivr\u00f2 grazie a te.\nIl medesimo fenomeno si presenta in altri passi come:\n\"\u2022 Genesi, 19:19\"\n\" Ti prego, ora, il tuo servitore ha trovato favore ai\"\n\" tuoi occhi in modo che tu magnifichi la tua\"\n\" amorevole benignit\u00e0, che hai esercitato verso di\"\n\" me per conservare in vita la mia nefe\u0161, ma io, io\"\n\" non posso scampare nella regione montagnosa,\"\n\" affinch\u00e9 la calamit\u00e0 non mi si avvicini e io\"\n\" certamente muoia. Ti prego, ora, questa citt\u00e0 \u00e8\"\n\" vicina per fuggirvi ed \u00e8 una piccola cosa. Ti prego,\"\n\" che io scampi l\u00e0 \u2014 non \u00e8 una piccola cosa? \u2014 e la\"\n\" mia nefe\u0161 seguiter\u00e0 a vivere.\" \n\"\u2022 Salmi, 54:4\"\n\" Dio \u00e8 il mio soccorritore: il Signore \u00e8 fra quelli che\"\n\" sostengono la mia nefe\u0161.\"\nSe non si tenesse conto di questo uso di \"nefe\u0161\" alcuni passi come \"Genesi\" 27:4 sarebbero incomprensibili. In questo, infatti, cos\u00ec si legge:\n Fammi un piatto gustoso come piace a me e\n portamelo e, ah, fammi mangiare, perch\u00e9 la mia\n \"nefe\u0161\" ti benedica prima che io muoia.\nLo stesso ricorre in \"Genesi\" 27:19, ove si legge:\n La tua \"nefe\u0161\" mi benedica\ne in \"Genesi\" 27:25, ove si legge sempre: La mia \"nefe\u0161\" ti benedica.\nNel testo biblico non vi \u00e8 assolutamente nulla che possa far pensare all\u2019anima o ad un suo ipotetico dono. Molto pi\u00f9 semplicemente si tratta di un uso pronominale del termine ebraico \"nefe\u0161\". Il testo di \"Giobbe\" 16:4 dice:\n Io stesso potrei ben parlare come fate voi. Se solo\n le vostre \"nefe\u0161\" esistessero dov\u2019\u00e8 la mia \"nefe\u0161\"\nintendendo dire: Parlerei anch\u2019io come voi, se voi foste al posto\n mio.\nAffinch\u00e9 tutto ci\u00f2 sia ancora pi\u00f9 chiaro agli occhi del lettore si veda qui di seguito la differenza tra una traduzione letterale dall\u2019ebraico e una pi\u00f9 moderna resa pi\u00f9 comprensibile per il lettore occidentale moderno:\n\u2022 \"Esodo\", 12:15\n Quella \"nefe\u0161\" dev\u2019essere stroncata da Israele\u201d\n (originale)\n Lui verr\u00e0 escluso dal popolo di Israele\n (riveduta)\n\u2022 \"Numeri\", 23:10\n Muoia la mia \"nefe\u0161\" della morte dei retti\n (originale)\n Io mi auguro di morire come quei giusti\n (riveduta)\n\u2022 \"Ezechiele\", 18:4\n La \"nefe\u0161\" che pecca, essa stessa morir\u00e0\n (originale)\n Chi pecca morr\u00e0\n (originale) \n\u2022 \"Salmi\", 3:2\n Molti dicono della mia \"nefe\u0161\"\n (originale)\n Troppi di me vanno dicendo\u201d\n (riveduta)\n\u2022 \"Proverbi\", 13:4\n Il pigro si mostra desideroso, ma la sua \"nefe\u0161\" non\n ha nulla\n (originale)\n Il pigro desidera molto, ma [egli] nulla ottiene\u201d\n (riveduta).\nNotiamo qui che \"nefe\u0161\" nella totalit\u00e0 dei suoi significati indica sempre l\u2019uomo bisognoso. Per l\u2019ebreo biblico l\u2019essere umano \u00e8 principalmente composto dal suo desiderio e della sua vulnerabilit\u00e0 ed eccitabilit\u00e0. Tutti questi aspetti sono ricondotti somaticamente alla gola ed essendo costitutivi dell\u2019intero essere umano \"nefe\u0161\" finisce col significare e con l\u2019indicare la persona nella sua interezza e, ancor di pi\u00f9, ad essere usata come pronome. Per questo stesso e preciso motivo in tutto il \"Pentateuco\" \"nefe\u0161\" viene riferita a Dio soltanto pochissime volte. Ci\u00f2 accade, per esempio, nel Levitico, ove \u00e8 possibile leggere:\n\u2022 \"Levitico\", 26:11\n Stabilir\u00f2 la mia dimora in mezzo a voi e la mia\n \"nefe\u0161\" non vi respinger\u00e0\u2022 \"Levitico\", 26:30\n Devaster\u00f2 le vostre alture, distrugger\u00f2 i vostri\n altari per l'incenso, butter\u00f2 i vostri cadaveri sui\n cadaveri dei vostri idoli e la mia \"nefe\u0161\" vi detester\u00e0\nDavanti a Dio l\u2019uomo \u00e8 solito rivolgersi nella sua interezza, con la sua \"nefe\u0161\", cio\u00e8 con se stesso. Dice infatti \"Salmi\" 103:1:\n Benedici Dio, o nefe\u0161 mia, s\u00ec, ogni cosa che \u00e8 dentro\n di me, il suo santo nome.\nQuesto medesimo passo \u00e8 fondamentale per comprendere cosa davvero significhi ed indichi nel profondo per l\u2019ebreo la parola \"nefe\u0161\". Per questo motivo ricorreremo alla traduzione letterale dall\u2019ebraico che cos\u00ec recita:\n \"Nefe\u0161\" di me benedici Dio / Ogni interiora di me\n [benedici] nome della santit\u00e0 di lui.\nCos\u00ec \u00e8 possibile comprendere che \"nefe\u0161\" indica la totalit\u00e0 dell\u2019essere umano, comprese le sue interiore. E\u2019 tutta la persona a lodare Dio. In termini pi\u00f9 moderni, l\u2019occidentale direbbe: \u201cLoda, vita mia, Yvhv\u201d, anche se chiaramente ci\u00f2 non tiene minimamente il confronto con l\u2019originale \"nefe\u0161\" che indica l\u2019uomo completo: nel suo corpo, nelle sue interiora, nella sua esistenza e nel suo bramare la vita e Dio. Questo \u00e8 \"nefe\u0161\". In ultima istanza si veda ancora il testo di \"Salmi\" 42:3 a confronto con la traduzione letterale dall\u2019ebraico:\nVado in cerca di te,\n di te, mio Dio.\n Di te ho sete, o Dio,\n Dio vivente:\n quando potr\u00f2 venire\n e stare alla tua presenza?\n (riveduta)\nLa mia medesima \"nefe\u0161\" anela a te, o Dio.\n La mia \"nefe\u0161\" in realt\u00e0 ha sete di Dio, dell\u2019Iddio vivente.\n Quando verr\u00f2 e apparir\u00f2 dinnanzi a Dio?\n(originale).\n Non vi \u00e8 neppure una singola volta nelle Sacre Scritture in cui sia possibile tradurre l\u2019ebraico \"nefe\u0161\" con anima. Coloro che scelgono anima per rendere \"nefe\u0161\" fanno una scelta dissennata spesso mossa da una troppa precomprensione cristiano-platonica nel leggere e soprattutto nell\u2019interpretare e nel tradurre la Bibbia."}
{"id": "2143037", "revid": "327773", "url": "https://it.wikipedia.org/wiki?curid=2143037", "title": "Fattore reumatoide", "text": "Il fattore reumatoide (FR), conosciuto anche come test di Waaler-Rose, \u00e8 un autoanticorpo (anticorpo diretto contro i tessuti propri di un organismo), molto rilevante nell'artrite reumatoide. In particolare, \u00e8 diretto verso la porzione Fc delle IgG. Il fattore reumatoide e le IgG concorrono alla formazione di immunocomplessi in grado di contribuire al processo patologico. Non tutti i soggetti con artrite reumatoide possiedono livelli sierici rilevabili di fattore reumatoide; tuttavia, questi soggetti, non sono da considerare sieronegativi.\nIl fattore reumatoide pu\u00f2 essere anche una crioglobulina (anticorpo che precipita dopo raffreddamento di un campione ematico): di tipo 2 (IgM monoclonale contro IgG policlonali) o di tipo 3 (IgM policlonale contro IgG policlonale).\nUso in clinica.\nLa determinazione del fattore reumatoide deve avvenire in tutti i pazienti nei quali si ha rilievo clinico di artrite. \u00c8 importante considerare che un rilievo positivo non indica necessariamente artrite reumatoide e che, viceversa, un rilievo negativo non la esclude. Tuttavia, assume notevole importanza diagnostica e prognostica se associato all'obiettivit\u00e0 di altri rilievi tipici dell'artrite reumatoide.\nInterpretazione.\nAlti livelli di FR (generalmente sopra a 20 IU/mL) sono indicativi per l'artrite reumatoide (presente in almeno l'80% dei casi) e per la Sindrome di Sj\u00f6gren (presente nel 100% dei casi). Inoltre, c'\u00e8 una connessione tra i livelli di FR e la gravit\u00e0 della malattia.\nC'\u00e8 una buona possibilit\u00e0 di incorrere in falsi positivi, dovuti alla presenza di alcune malattie o di disordini autoimmuni. Queste includono: epatiti croniche, infezioni virali croniche, leucemia, dermatomiosite, mononucleosi, sclerodermia, tiroidite di Hashimoto e lupus eritematoso sistemico."}
{"id": "2143040", "revid": "767487", "url": "https://it.wikipedia.org/wiki?curid=2143040", "title": "Live in a World Full of Hate", "text": "Live in a World Full of Hate \u00e8 il primo album dal vivo del gruppo hardcore punk statunitense Sick of It All, pubblicato nel 1995 dalla Lost &amp; Found Records."}
{"id": "2143042", "revid": "281901", "url": "https://it.wikipedia.org/wiki?curid=2143042", "title": "Potassolo", "text": ""}
{"id": "2143045", "revid": "281901", "url": "https://it.wikipedia.org/wiki?curid=2143045", "title": "Mel\u00f9", "text": ""}
{"id": "2143050", "revid": "438678", "url": "https://it.wikipedia.org/wiki?curid=2143050", "title": "7&quot;", "text": ""}
{"id": "2143053", "revid": "75421", "url": "https://it.wikipedia.org/wiki?curid=2143053", "title": "Spreading the Hardcore Reality", "text": ""}
{"id": "2143056", "revid": "135224", "url": "https://it.wikipedia.org/wiki?curid=2143056", "title": "Bicipite brachiale", "text": ""}
{"id": "2143058", "revid": "170423", "url": "https://it.wikipedia.org/wiki?curid=2143058", "title": "San Antonio Spurs 2006-2007", "text": "La stagione 2006-07 dei San Antonio Spurs \u00e8 stata la 40\u00aa della franchigia, 31\u00aa nella NBA.\nI San Antonio Spurs arrivarono secondi nella \"Southwest Division\" della \"Western Conference\". Nei play-off vinsero il primo turno con i Denver Nuggets (4-1), la semifinale di conference con i Phoenix Suns (4-2), la finale di conference con gli Utah Jazz (4-1), per poi vincere il titolo battendo nella finale NBA i Cleveland Cavaliers (4-0).\nRegular season.\nSouthwest Division"}
{"id": "2143063", "revid": "115351672", "url": "https://it.wikipedia.org/wiki?curid=2143063", "title": "Aiguille du Go\u00fbter", "text": "L'Aiguille du Go\u00fbter (3.863\u00a0) \u00e8 una montagna del massiccio del Monte Bianco: collocata sotto il pi\u00f9 alto D\u00f4me du Go\u00fbter, si trova lungo la via normale francese di salita al Monte Bianco e poco sotto la vetta \u00e8 costruito il Rifugio del Go\u00fbter (la vetta \u00e8 accessibile dalla stazione \"Nid d'Aigle\" del Tramway du Mont Blanc in circa cinque ore)."}
{"id": "2143065", "revid": "135224", "url": "https://it.wikipedia.org/wiki?curid=2143065", "title": "Trapezio (muscolo)", "text": ""}
{"id": "2143066", "revid": "135224", "url": "https://it.wikipedia.org/wiki?curid=2143066", "title": "Deltoide (muscolo)", "text": ""}
{"id": "2143067", "revid": "229890", "url": "https://it.wikipedia.org/wiki?curid=2143067", "title": "Takeda S\u014dkaku", "text": "La giovinezza.\nSegu\u00ec gli insegnamenti paterni di Kenjutsu, B\u014djutsu e soprattutto Daito Ryu, mentre studiava anche Ono-ha Itto-ryu al dojo Yokikan con Shibuya Toda.\nAll'interno della famiglia Takeda, si tramandava infatti da secoli un'arte marziale riservata ai componenti del clan, che si dice fosse stata fondata dal principe Teijun nel IX secolo, e poi trasmessa via via alle famiglie Tsunamoto e poi Minamoto, famiglia da cui provennero per secoli gli Sh\u014dgun, detentori del potere temporale in Giappone.\nA partire dal XII secolo, il principe Saburo Yoshimitsu Minamoto avrebbe chiamato la scuola Daito-ryu, od anche Aiki-jutsu. Attraverso i Takeda, ramo cadetto dei Minamoto, l'arte marziale si era trasmessa fino a quei tempi, conosciuta in epoca tarda anche come \"Aiki In Yo Ho\", metodo Yin e Yang dell'Aiki.\nDal 1873, sotto la guida di Sasakibara Kenkichi, Takeda Sokaku, oltre ad immergersi nello studio del Jikishinkage ryu, incontr\u00f2 molti dei pi\u00f9 grandi maestri di spada dell'epoca, membri del Kobusho (la scuola ufficiale di arti marziali dello shogunato Tokugawa).\nPadroneggi\u00f2 un gran numero di tecniche e di armi, inclusi spada (Katana), bastone (B\u014d), bastone corto (Hankyu), armi da lancio (Shuriken) e lancia (Yari) in stile Hozoin-ryu.\nIntraprese poi il suo \"Musha-shugyo\", pellegrinaggio teso al miglioramento dell'arte marziale attraverso il confronto e lo scontro con altre scuole ed altri maestri, visitando numerosi Dojo, e mettendo alla prova e perfezionando le sue conoscenze marziali dovunque si recasse. Seguendo anche in questo il cammino di famiglia (suo padre Soyoshi era sacerdote presso un tempio), approfond\u00ec il suo retroterra spirituale attraverso costanti visite dedicate alla preghiera, alla devozione e alle pratiche ascetiche in santuari come l'Udomyojin in Kyushu, il Monte Futara in Nikk\u014d, ed il Monte Haguro nella provincia di Dewa. Nel frattempo le sue conoscenze di spada erano divenute ineguagliate, e veniva temuto come \"il piccolo Tengu di Aizu\" (i \"tengu\" sono dei demoni dal lungo naso, rinomati anche per le loro abilit\u00e0 nelle arti marziali).\nNel 1875, dopo un infruttuoso tentativo di partecipare alla ribellione lanciata da Saig\u014d Takamori in Satsuma contro le forze del nuovo regime Meiji, repressa prima che lui potesse varcare le linee, ritorn\u00f2 ad Osaka passando 10 anni come ospite nel dojo \"Kyoshin Meichi-ryu\" del maestro di spada Momonoi Shunzo.\nFu attraverso Chikamasa Saigo Tanomo, ex Consigliere Capo del dominio di Aizu (hitt\u014dgar\u014d \u7b46\u982d\u5bb6\u8001), poi divenuto prete Shinto col nome di Hoshina Chikanori, che apprese l'Oshikiuchi.\nSokaku ricevette l'insegnamento nelle arti dell'Oshikuchi da Chikanori durante il suo apprendistato come sacerdote, che non ebbe per\u00f2 seguito, e ritorn\u00f2 pi\u00f9 volte da allora a far visita al suo mentore. Sotto la guida di Chikanori, si dice che abbia perfezionato \"miracolose\" capacit\u00e0 di comprensione dei pensieri altrui, e che abbia afferrato ogni aspetto profondo dello\nOshikiuchi. Si dice sia stato Chikanori, al termine di un turbolento periodo della vita di Takeda Sokaku, a dargli l'ordine di deporre la spada e tornare allo studio del Daito-ryu, cosa che avvenne nel 1889, all'et\u00e0 di 40 anni, sotto la guida di Tozaemon Takeda, monaco presso il tempio di Reizan.\nIl 12 maggio del 1898 Chikanori present\u00f2 a Takeda un singolare poema, trascrivendolo nel registro delle iscrizioni di Sokaku. Un'interpretazione delle parole di Chikanori \u00e8 che stia paragonando il flusso di un fiume al flusso del tempo. Con l'inizio del periodo Meiji aveva avuto termine infatti l'et\u00e0 della spada, e qualunque fosse stato il grado di conoscenza di un uomo d'arme, egli non avrebbe pi\u00f9 potuto lasciare alcun segno n\u00e9 raggiungere alcuna meta. Di conseguenza, era il momento di cercare e costruire la propria via attraverso il Jujutsu.\nLa maturit\u00e0 e l'incontro con Morihei Ueshiba.\nNel 1899 ricevette l'autorizzazione all'insegnamento, e poco tempo dopo decise di adottare ufficialmente l'antico nome di \"Daito-ryu\". Da questo momento, Sokaku identific\u00f2 s\u00e9 stesso come un praticante sia di Dait\u014d-Ry\u016b Aikij\u016bjutsu che di Onoha\nItto-ryu, e viaggi\u00f2 attraverso il Giappone insegnando ambedue le arti per essere riconosciuto come il rianimatore (\"chuko-no-so\") del Daito-ryu.\nUno dei suoi allievi, Jitsuhide Zaibu, divenne capo della polizia dell'isola di Hokkaid\u014d, ed invit\u00f2 il maestro a recarvisi per insegnare alle forze dell'ordine.\nIn Hokkaido risiedeva in quel tempo anche Morihei Ueshiba (il futuro fondatore dell'Aikid\u014d), che aveva aderito al piano governativo di colonizzazione dell'arida e gelida isola del nord.\nUeshiba aveva iniziato la pratica delle arti marziali all'et\u00e0 di 15 anni nel 1898, seguendo gli insegnamenti della scuole del \"Tenshin Shinyo Ryu\" col Maestro Tokusaburo Tojawa, e poi, a partire dal 1902, della scuola del \"Yagyu Shinkage Ryu\" col Maestro Masakatsu Nakai. Le notizie del periodo successivo, relative alla sua permanenza nell'Esercito ed al suo temporaneo trasferimento a Tokyo, sono incerte. Fu dunque in Hokkaido, nella citt\u00e0 di Kitami o forse a Shirataki, che si incontrarono per la prima volta Takeda Sokaku e Morihei Ueshiba.\nViene riportato un primo incontro risalente al 1911, ma dai registri della scuola Daito-Ryu in possesso di Tokimune Takeda risulta che Ueshiba ne divenne ufficialmente discepolo solo nel 1915, all'et\u00e0 di 32 anni.\nIn seguito Ueshiba ospit\u00f2 spesso Sokaku nella sua casa di Shirataki per riceverne l'insegnamento. Era infatti costume di Takeda di non avere un Dojo fisso, ma di tenere un insegnamento itinerante, recandosi qua e l\u00e0 per corsi intensivi che duravano normalmente 10 giorni.\nQuando alcuni anni dopo Ueshiba decise di abbandonare l'isola, lasci\u00f2 la sua casa a Takeda, che continu\u00f2 per molti anni a vivere in Hokkaido. Morihei Ueshiba ricevette nel 1922 da Takeda l'autorizzazione all'insegnamento del Daito-ryu, avendo ancora occasionali incontri con lui negli anni a seguire. Gli ultimi incontri tra i due personaggi sembrano risalire al 1931.\nTakeda Sokaku non era fisicamente grosso \u2013 era alto non pi\u00f9 di 150 centimetri \u2013 ma le sue tecniche di combattimento erano ritenute di un livello estremamente alto.\nTra i suoi studenti pi\u00f9 conosciuti, oltre Morihei Ueshiba, vi fu anche \"Saigo Tsugumichi\", il maestro di spada dello Hokushin Itto-Ryu Shimoe Idetaro, ad almeno altre trentamila persone: la firma con sigillo di ognuno di essi appare nel registro di iscrizione, ancora conservato ai nostri giorni. Il suo era un insegnamento di \u00e9lite, riservato alle forze dell'ordine e ad alte personalit\u00e0.\nTakeda Sokaku si spense il 25 aprile del 1943, all'et\u00e0 di 83 anni, mentre era in viaggio per insegnare nella\nprefettura di Aomori."}
{"id": "2143070", "revid": "135224", "url": "https://it.wikipedia.org/wiki?curid=2143070", "title": "Tricipite brachiale", "text": ""}
{"id": "2143071", "revid": "921573", "url": "https://it.wikipedia.org/wiki?curid=2143071", "title": "Rowena King", "text": "Biografia.\nRoweena Josephine King, pi\u00f9 nota come Rowena King, nasce il 6 dicembre 1970 a Londra, da padre inglese e da madre africana. Suo padre John era un meccanico, mentre sua madre Phyllis era figlia di immigrati dalla Liberia. Rowena trascorse la sua infanzia assieme ai suoi genitori e a sua sorella Rachel a Hertfordshire.\nFin da quando era bambina Rowena King studi\u00f2 alcuni corsi di recitazione su volere di sua madre e frequent\u00f2 costantemente teatro in Inghilterra. Completata la Scuola Secondaria, ha frequentato gli studi d'arte drammatica presso la Mountview Academy of Theatre Arts e la London Drama School.\nConseguito il diploma finale, entr\u00f2 a far parte della Royal Shakespeare Company, grazie alla quale divenne una presenza frequente nei programmi televisivi del Regno Unito. Rowena King \u00e8 conosciuta al pubblico per i suoi primi esordi al cinema nei primi anni 90, in particolare per la sua performance di Amelie, la provocante e sensuale serva mulatta nel film del 1993 \"Fiamme di passione\", al fianco di Karina Lombard, Nathaniel Parker e Naomi Watts.\nNel 2006 ha un ruolo secondario nel film di Peter Levin, \"Un giorno perfetto\", con Rob Lowe e Christopher Lloyd dove interpreta Heather, un agente di vendita che finisce col tentare di sedurre il personaggio di Lowe.\nNel 2007 compare brevemente nel film commedia \"Non \u00e8 mai troppo tardi\".\nOltre ad essere un'attrice, \u00e8 anche una praticante di Yoga, \u00e8 apparsa in alcuni video della Yoga Journal."}
{"id": "2143075", "revid": "1571097", "url": "https://it.wikipedia.org/wiki?curid=2143075", "title": "Soli", "text": ""}
{"id": "2143076", "revid": "767487", "url": "https://it.wikipedia.org/wiki?curid=2143076", "title": "Glasgow (Delaware)", "text": "Glasgow \u00e8 un census-designated place (CDP) degli Stati Uniti, situato nella Contea di New Castle, nello stato del Delaware. La popolazione per il censimento del 2000 era di 12,840 abitanti.\nGeografia fisica.\nSecondo i rilevamenti dello United States Census Bureau, il CDP di Glasgow si estende su una superficie totale di ben 25,6 km\u00b2, tutti quanti occupati da terre.\nPopolazione.\nSecondo il censimento del 2000, a Glasgow vivevano 12.840 persone, ed erano presenti 3.478 gruppi familiari. La densit\u00e0 di popolazione era di 500,8 ab./km\u00b2. Nel territorio comunale si trovavano 4.629 unit\u00e0 edificate. Per quanto riguarda la composizione etnica degli abitanti, il 77,98% era bianco, il 17,02% era afroamericano, lo 0,22% era nativo, e il 2,33% era asiatico. Il rimanente 2,45% della popolazione infine appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 3,01% degli abitanti.\nPer quanto riguarda la suddivisione della popolazione in fasce d'et\u00e0, il 29,3% era al di sotto dei 18 anni, l'8,5% fra i 18 e i 24, il 37,9% fra i 25 e i 44, il 20,2% fra i 45 e i 64, mentre infine il 4,2% era al di sopra dei 65 anni d'et\u00e0. L'et\u00e0 media della popolazione era di 31 anni. Per ogni 100 donne residenti vivevano 98 maschi."}
{"id": "2143079", "revid": "729019", "url": "https://it.wikipedia.org/wiki?curid=2143079", "title": "Charenton - \u00c9coles (metropolitana di Parigi)", "text": "Charenton - \u00c9coles \u00e8 una stazione della metropolitana di Parigi sulla linea 8, sita nel comune di Charenton-le-Pont.\nDescrizione.\nCharenton \u2014 \u00c9coles, sottotitolata \u00abPlace Aristide Briand\u00bb, \u00e8 una delle due stazioni ubicate sul territorio del comune di Charenton-le-Pont, l'altra \u00e8 Libert\u00e9.\nEssa venne aperta nel 1942, in occasione del prolungamento della linea 8 da Porte de Charenton ed \u00e8 stata il capolinea fino al 19 settembre 1970 quando esso venne spostato a Maisons-Alfort - Stade.\nLa stazione \u00e8 ubicata al disotto della \"rue de Paris\" e la \"place Aristide Briand\", a est del comune. La scuola di cui al sottotitolo \u00e8 la scuola elementare \"Aristide Briand\", situata sulla piazza omonima e la pi\u00f9 antica scuola del comune.\nAccessi.\nEsiste anche una scala mobile di uscita al 79, \"rue de Paris\"."}
{"id": "2143080", "revid": "83531", "url": "https://it.wikipedia.org/wiki?curid=2143080", "title": "Abbaye", "text": "Biografia.\nNato alla fine del III secolo, da un padre di nome Kalyl, il suo vero nome, ereditato dal nonno, era invece Na\u1e25mani (Nahmani). Restato orfano in piccola et\u00e0, fu adottato da Rabbah bar Na\u1e25mani, lo zio paterno, che gli diede il nomignolo di Abaye (\"Piccolo padre\"), ad evitare confusione con il nonno da cui aveva preso il nome. Fece parte degli Amorei babilonesi e fu a capo dell'Accademia di P\u016bmb\u0115d\u012bt\u0101 a Babilonia, la stessa in cui insegnava Rabbah bar Na\u1e25mani, lo zio che lo aveva adottato.\n\u00c8 curioso notare che Abbay\u0113 perpetu\u00f2 il nome di sua madre adottiva, probabilmente una schiava della cerchia familiare di Rabbah, citandone il nome in molti ricette popolari e prescrizioni dietetiche, alcune delle quali appaiono fondate si credenze superstiziose: egli introduce infatti ogni ricetta con la frase \u00abMia madre mi disse\u00bb.\nInsegnanti di Abbay\u0113 furono suo zio Rabbah e Joseph bar \u1e24ama, entrambi i quali presiedettero in seguito l'Accademia di Pumbedita. Quando nel 333 Joseph mor\u00ec, la carica fu conferita ad Abbay\u0113, che la detenne fino alla morte, avvenuta circa cinque anni dopo. Rabbah lo form\u00f2 nell'applicazione del metodo dialettico ai problemi halakhichi, e Joseph, con il suo bagaglio di conoscenze tradizionali, gli insegn\u00f2 ad apprezzare il valore della conoscenza pratica."}
{"id": "2143081", "revid": "2091899", "url": "https://it.wikipedia.org/wiki?curid=2143081", "title": "Nahalal", "text": "Nahalal (in ebraico \u05e0\u05d4\u05dc\u05dc) \u00e8 un moshav in Israele settentrionale. Si estende per 8.500 dunum ed \u00e8 compreso nella giurisdizione del Consiglio Regionale della valle di Jezreel. Nel 2006 aveva una popolazione di 913 persone.\nFondato nel 1921, fu il primo moshav ovdim."}
{"id": "2143087", "revid": "399", "url": "https://it.wikipedia.org/wiki?curid=2143087", "title": "Somiere", "text": "Il somiere \u00e8 una parte strutturale che connota strumenti musicali a tastiera di diverso tipo.\nIl somiere nell'organo.\nNell'organo il somiere (dal latino \"tabula summa\", come veniva anticamente chiamato) \u00e8 una struttura che fornisce aria mantenuta a una pressione costante alle canne. Consiste in una grande cassa in legno, solitamente una per tastiera, collegata direttamente al mantice o a un elettroventilatore attraverso una condotta forzata in cui circola l'aria.\nL'aria presente nel somiere viene successivamente immessa nelle canne attraverso il ventilabro passando attraverso i registri azionati direttamente dalle mani dell'organista. Le canne sono poggiate sul somiere attraverso dei buchi che si trovano nella tavola superiore del somiere stesso, chiamata crivello.\nSomiere in altri strumenti.\nSi definisce inoltre somiere una tavola in legno di faggio su cui si trovano incastrati i piroli che tengono legate corde sopra la tavola armonica di alcuni strumenti a tastiera come il pianoforte ed il clavicembalo.\nSomiere (detto anche impropriamente \u201csoniere\u201d o \u201csoniera\u201d, termine pi\u00f9 recente di cui non \u00e8 nota l\u2019origine) \u00e8 anche la struttura di legno che nella fisarmonica rappresenta il supporto per le ance metalliche che generano il suono."}
{"id": "2143096", "revid": "1226", "url": "https://it.wikipedia.org/wiki?curid=2143096", "title": "Eleanor Dupres", "text": ""}
{"id": "2143098", "revid": "72396", "url": "https://it.wikipedia.org/wiki?curid=2143098", "title": "Citt\u00e0 del Missouri", "text": "Questa lista delle citt\u00e0 del Missouri, Stati Uniti d'America, comprende le 1,032 localit\u00e0 suddivise in 637 \"city\", 110 \"town\" e 212 \"villaggi\".\nI dati sono dell'USCB riferiti al censimento del 2010."}
{"id": "2143113", "revid": "123649599", "url": "https://it.wikipedia.org/wiki?curid=2143113", "title": "Mihail Sebastian", "text": "Biografia.\n\u00c8 nato a Br\u0103ila, da una famiglia ebraica. Dopo aver terminato le scuole superiori, il giovane Sebastian si trasfer\u00ec a Bucarest per studiare legge, ma fu presto attratto dalla vita letteraria e dalle eccitanti idee di una nuova generazione di intellettuali rumeni, poi denominati il gruppo Criterion, che comprese talenti quali Emil Cioran, Mircea Eliade e Nae Ionescu.\nSebastian ha pubblicato diversi romanzi, tra i quali \"Accidentul\" (\"L'incidente\") e \"Ora\u015ful cu salc\u00e2mi\" (\"La citt\u00e0 con l'albero di Acacia\"), molto influenzati dagli scrittori francesi come Marcel Proust e Jules Renard.\nTuttavia Sebastian divenne noto nella letteratura rumena principalmente per le sue commedie: \"Steaua f\u0103r\u0103 nume\" (\"La stella senza nome\"), \"Jocul de-a vacan\u0163a\" (\"I giochi delle vacanze\"), \"Ultima or\u0103\" (\"Ultim'Ora\").\nDopo essere stato cacciato fuori dalla sua casa a causa delle nuove leggi antisemite, Sebastian si trasfer\u00ec in una baraccopoli dove ha continuato a scrivere.\nMor\u00ec schiacciato da un camion il 29 maggio 1945, poche settimane dopo che l'Armata Rossa aveva occupato la Romania."}
{"id": "2143120", "revid": "729019", "url": "https://it.wikipedia.org/wiki?curid=2143120", "title": "Giuseppe Barboglio", "text": "Biografia.\nGiuseppe Barboglio, di statura media, magro, svagato, di temperamento mite ma ribelle, prese parte alla seconda guerra di indipendenza del 1859 con il 9\u00ba battaglione bersaglieri. Laureando in legge presso l'universit\u00e0 di Pavia, segu\u00ec Garibaldi nella spedizione dei Mille come soldato della 7\u00aa compagnia. Con gli amici fratelli Cairoli s'imbarc\u00f2 a Quarto il 4 maggio sul piroscafo \"Piemonte\". Fu ferito alla schiena nella battaglia di Calatafimi e promosso sottotenente per merito. Valoroso a Milazzo e nella battaglia del Volturno.\nNell'impresa meridionale incontr\u00f2 Amalia Francesconi che poi diverr\u00e0 sua moglie dandogli quattro figli. Carbonaro, frequent\u00f2 l'universit\u00e0 di Pisa e si dedic\u00f2 alla professione di notaio, ma \u00e8 a Lugano, nel 1867, che incontrer\u00e0 Giuseppe Mazzini.\nAttivo politicamente in citt\u00e0, nel 1872, con i patrioti Gabriele Rosa di Iseo, ex condannato allo Spielberg con Silvio Pellico, e il deputato Onorato Comini, s'impegn\u00f2 a fondo nella battaglia della riforma elettorale costituendo la Societ\u00e0 politico-democratica dei non elettori che proponeva tra l'altro il suffragio universale. Il 2 giugno 1882 si rec\u00f2 a Caprera per i funerali di Garibaldi.\nAveva 81 anni d'et\u00e0 quando mor\u00ec il 3 settembre del 1919 in localit\u00e0 Camignone di Passirano nella Franciacorta, e sulla sua bara, il giorno del funerale, volle espressamente il suo berretto rosso da volontario che lo accompagn\u00f2 nella campagna di Sicilia. Per ironia della sorte mor\u00ec poche ore dopo anche il figlio Diliberto, comandante del 54\u00ba reggimento fanteria, tra i liberatori di Gorizia, che non resse alla penosa agonia del padre, morendo di infarto."}
{"id": "2143125", "revid": "74668", "url": "https://it.wikipedia.org/wiki?curid=2143125", "title": "Nabari no Ou", "text": ""}
{"id": "2143128", "revid": "135224", "url": "https://it.wikipedia.org/wiki?curid=2143128", "title": "Platisma", "text": ""}
{"id": "2143129", "revid": "135224", "url": "https://it.wikipedia.org/wiki?curid=2143129", "title": "Sternocleidomastoideo", "text": ""}
{"id": "2143132", "revid": "1226", "url": "https://it.wikipedia.org/wiki?curid=2143132", "title": "Josh Brooks", "text": ""}
{"id": "2143138", "revid": "2161151", "url": "https://it.wikipedia.org/wiki?curid=2143138", "title": "Fal\u00f2", "text": "Un fal\u00f2 \u00e8 un grande fuoco effettuato all'aperto.\nCelebrazioni.\nReligiose.\nIl fal\u00f2 \u00e8 parte di un rituale di purificazione e di consacrazione.\nIn molte regioni dell'Europa continentale, fal\u00f2 sono fatti tradizionalmente in occasione di alcune feste religiose cristiane, come il 16 gennaio (vigilia della ricorrenza di sant'Antonio Abate), il Sabato santo, l'8 maggio (solennit\u00e0 dell'Apparizione di san Michele Arcangelo sul Monte Gargano), il 24 giugno (che \u00e8, per i cattolici, la solennit\u00e0 di San Giovanni Battista), il 27 dicembre in quel di Ailano in occasione dei festeggiamenti del santo patrono San Giovanni Apostolo ed Evangelista. Questi riti sono spesso messi in correlazione con precedenti riti pagani: \u00e8 tuttavia difficile stabilire quanto effettivamente derivi da pratiche precristiane e quanto dipenda dal valore simbolico che il fuoco riveste di per s\u00e9.\nIn Italia.\nA Torino, vi \u00e8 la festa di San Giovanni, Santo Patrono della citt\u00e0, che viene celebrata la sera precedente (il 23 giugno) con l'accensione del tradizionale \"far\u00f2,\" un fal\u00f2, il cui nome per esteso \u00e8 fal\u00f2 di San Giovanni, che secondo la tradizione, in base alla direzione in cui collassa \u00e8 di buono o cattivo auspicio annuale per la citt\u00e0.\nIn Valle d'Aosta il 29 giugno in occasione della festa di San Pietro e San Paolo vengono accesi dei fal\u00f2 sulle cime delle montagne \u00e8, un'antica ricorrenza contadina tramandata da tempi antichi.\nNel Nord-Est Italia, dei fal\u00f2 di inizio anno sono effettuati per l'Epifania (6 gennaio). Sulla cima del fal\u00f2 \u00e8 collocata una strega di paglia vestita con abiti vecchi. La tradizione ha probabilmente origini pre-cristiane e simboleggia l'anno vecchio che \u00e8 bruciato e che quindi \u00e8 pronto per nascere nuovamente.\nNell'ovest Milanese il fantoccio viene bruciato sul fal\u00f2 del 26 gennaio. La strega di paglia veniva portata in processione scherzosa per le contrade accompagnata dai ragazzini festanti poi posta alla cima della catasta di fascine e incendiato. La Gioeubia, cos\u00ec era chiamato il fantoccio, impersonava le privazioni dell'inverno che si sperava venissero bruciate e finite. Poco dopo si traevano auspici dai giorni della merla e successivamente veniva S. Biagio con la benedizione di dolci e poi l'offerta dei ceri alla chiesa, Candelora, 2 e 3 febbraio. Le braci dei fal\u00f2 erano poi poste negli scaldini degli anziani\nNel Nord-Ovest nel territorio delle Quattro province e specie in Val Trebbia si festeggia ancora oggi con la Festa di San Giuseppe (19 marzo) il rito serale del \"Fal\u00f2\", che segna il passaggio dall'inverno alla primavera. Con il fal\u00f2 viene anche bruciato un fantoccio, la \"vecchia\", che simboleggia l'inverno. Il rito risale all'antico popolo dei Liguri, in occasione del particolare momento astronomico dell'equinozio, poi la tradizione pagana si fuse con quella cristiana celtico-irlandese dei monaci di San Colombano, giunti in epoca longobarda. Un tempo in tutte le vallate ardevano migliaia di fal\u00f2, che infiammavano di un tenue rossore le serate della zona. Oggigiorno i fal\u00f2 ardono ancora nei centri comunali con piccole sagre e canti. A Bobbio la festa \u00e8 una tradizione millenaria, infatti furono i monaci irlandesi dell'Abbazia di San Colombano, fondata nel 614, a coniugare il rito pagano con quello cristiano (luce che sconfigge le tenebre). L'usanza dei Liguri di accendere grandi fal\u00f2 a partire dal solstizio d'inverno sino all'epifania (\"giorno della nascita di Ges\u00f9\") \u00e8 sicuramente d'origine \"pagana\", consuetudine che ancora oggi si perpetua in molti Comuni dell'entroterra; es: Rocchetta Nervina, Dolceacqua, Airole ecc. Gli antichi Liguri vedevano il giorno e la luce del sole diminuire e la notte il buio aumentare, per esorcizzare l'avvenimento accendevano grandi fal\u00f2, un rituale magico per suggerire al sole di donare nuova luce, calore e quindi nuova vita. il 25 dicembre era celebrato come il giorno della rinascita del sole e della natura, per questo vi era la tradizione dell'addobbo dell'albero con frutti e fiori, anche questo simbolo e propiziazione alla rinascita della natura, infine vi era la consuetudine rituale di fecondazione, spargendo sui campi la cenere dei fal\u00f2.\nIn Liguria, in particolare nel capoluogo e nello spezzino si accendono ancora oggi i tradizionali fal\u00f2 nel giorno di S. Giovanni Battista. Nello spezzino tale fal\u00f2 viene chiamato in dialetto locale \"battiston\".\nIn Garfagnana, pi\u00f9 precisamente nel comune di Minucciano (Lucca), i fal\u00f2 vengono accesi la sera di Natale (ore 18:00, momento in cui le campane suonano l'\"Ave Maria\"). Da ricollegarsi probabilmente alla festa della luce di et\u00e0 romana, oggi ha lo scopo di scaldare la venuta del Signore nella fredda notte di Natale. I fal\u00f2 alti anche oltre 12 metri, costruiti intrecciando rami di ginepro a un palo di castagno, sono prevalentemente eretti in punti molto alti a dominare le vallate circostanti.\nNel territorio circostante Milano i fal\u00f2 si accendono in prossimit\u00e0 del 17 gennaio, ricorrenza di S. Antonio abate, da cui la festa prende il nome popolare di \"Fal\u00f2 di S. Antonio\". Il fuoco costituisce uno degli attributi iconografici legati alla figura di Sant'Antonio, al punto che ad alcune patologie caratterizzate da esantemi cutanei viene dato ancora oggi il nome \"Fuoco di S. Antonio\". La tradizione dei fal\u00f2 \u00e8 tuttora viva persino in alcuni parchi pubblici di Milano: nel Parco delle Cave e nel Boscoincitt\u00e0 si accompagna abitualmente a canti popolari, danze e alla degustazione di vin brul\u00e9. Da secoli, presso Linterno e numerose altre cascine dell'ovest milanese, fa parte della tradizione il trarre auspici dal movimento della \"barba\" del santo, ovvero dalla fine sospensione di materiale incandescente che i contadini producono smuovendo con forche da fieno la brace del fal\u00f2 quando la fiamma viva del materiale combustibile si \u00e8 spenta.\nIn Romagna, nella notte tra il 18 e il 19 marzo, si celebra San Giuseppe con un grande fal\u00f2, detto \"focarina\" o \"fogheraccia\"; talvolta in tale occasione si d\u00e0 fuoco alla \"s\u00e9gav\u00ebcia\" o \"vecchia\", altrimenti bruciata il gioved\u00ec di mezza quaresima. Nelle zone rurali un rito simile si svolgeva negli ultimi tre giorni di febbraio e i primi tre di marzo con la \"L\u00f4m a m\u00e8rz\" (luce a marzo) con l'accensione di grandi fuochi per propiziarsi quel mese.\nNelle Marche, nella notte tra il 9 e il 10 dicembre, si celebra con grandi fal\u00f2 accesi nelle citt\u00e0 e nelle campagne la Festa della Venuta, legata all'arrivo a Loreto della Santa Casa di Nazaret. La festa, originaria del XII secolo, \u00e8 stata diffusa in tutta la regione nel XVII secolo dall'opera del frate cappuccino anconitano fra Tommaso. L'usanza \u00e8 viva ancor oggi, tanto che la sua data \u00e8 stata scelta per celebrare la \"Giornata delle Marche\".\nIn Abruzzo vi \u00e8 la Festa delle Farchie nel comune di Fara Filiorum Petri in cui si bruciano dei grossi fasci di canne legati con rami di salice rosso.\nI fal\u00f2 in onore di Sant'Antonio si fanno anche nei paesi di Collelongo, Villavallelonga, \u00e8 una costante pi\u00f9 o meno in tutti i paesi in occasione dell'Immacolata (8 dicembre), particolarmente suggestivi i Faugni di Atri, e la celebrazione della Ndocciata ad Agnone e il fal\u00f2 di Natale di Oratino nel Molise. Nel paese di San Salvo si tiene un fal\u00f2 anche per la festa locale di San Tommaso.\nNel Salento i fal\u00f2 sono denominati \"focare\" e avvengono in quasi tutti i paesi in coincidenza con la festa di Sant'Antonio Abate a gennaio, per la costruzione si usano gli scarti della potatura della vigna, il pi\u00f9 famoso (per dimensioni) \u00e8 quello di Novoli. Sempre in Puglia, a San Marzano (TA) si svolge il tradizionale Fal\u00f2 di San Giuseppe, ogni anno il 18 Marzo, detto \"Ziarr i Madhe\" che \u00e8 il pi\u00f9 grande e antico in Italia. Nato nel lontano 1866. \u00c8 unico in quanto viene realizzato con oltre 50 carri di fascine di ulivo, trainati da cavalli pi\u00f9 5000 persone trasportano tronchi sulle spalle. Alcuni cavalli si inginocchiano davanti al Santo Patrono San Giuseppe, in segno di forte devozione. San Marzano \u00e8 un paese di origine balkana, si parla ancora la lingua del 1400 di Giorgio Skanderbeg.\nIn Campania, nel comune di Gesualdo (AV), i fal\u00f2, detti \"vambalerie\", vengono accesi per le vie e contrade della cittadina la sera del 30 novembre, in occasione dei festeggiamenti in onore di Sant'Andrea. La tradizione secolare nacque nel primo Ottocento a seguito dell'abbattimento del tiglio di Piazza Belvedere (oggi Piazza Umberto I), il cui legno venne in parte bruciato e in parte utilizzato per realizzare la statua del santo, ancora oggi custodita nella Chiesa Madre di San Nicola.\nIn Irpinia vi \u00e8 anche \"La Notte dei Fal\u00f2\" a \"Nusco\" (AV), uno dei Borghi pi\u00f9 belli d'Italia. Si tratta di una grande festa divisa in tre serate, nel mese di gennaio (non c'\u00e8 una data precisa, di solito tra la seconda e la terza settimana), con l'accensione di innumerevoli fal\u00f2 di grandi dimensioni per le strade e i vicoli del Borgo. In queste serate \u00e8 possibile degustare i prodotti tipici della zona. Ad allietare le serate gruppi di Tarantella Montemaranese, Pizzica e Taranta.\nAnche a Castrovillari, in Calabria, provincia di Cosenza, il 18 marzo vigilia della festa di San Giuseppe, si accendono grandi fal\u00f2 per ricevere benedizione dal Santo, attorno al fal\u00f2 si balla e si degustano le specialit\u00e0 locali.\nSempre in Calabria nei comuni di San Marco Argentano, Malvito, un grande fal\u00f2 viene fatto bruciare nella piazza principale del paese, il giorno 7 Dicembre per festeggiare la vigilia dell'Immacolata. Il fal\u00f2 \u00e8 simbolo della tradizione millenaria dei paesi Normanni.\nIn un comune calabrese, Taurianova (RC), viene acceso un grande fal\u00f2 detto \"u mbitu\" (l'invito) il 29 agosto nella piazza antistante il duomo per celebrare l'inizio della novena in onore della Madonna della Montagna, protettrice del comune. In questa occasione vengono bruciati i \"luppinazza\", ovvero piante di lupini ormai seccate.\nIn Sicilia i fal\u00f2 vengono accesi nella notte di Ferragosto (tra il 14 ed il 15 agosto). Nei pressi di Pachino in provincia di Siracusa e nella provincia di Messina, la tradizione si ripete anche la notte del 10 agosto, quando centinaia di fuochi si concentrano in riva al mare, creando uno spettacolo animato da musica, danze e piatti tipici locali.\nIn Sardegna \u00e8 conosciuto a livello provinciale e regionale il fal\u00f2 che si celebra per i festeggiamenti di Santa Reparata a Narbolia. Il giorno prima della ricorrenza del martirio (8 ottobre) quindi il 7 ottobre nel paese si accende un grande fal\u00f2 che \u00e8 stato precedentemente portato dai giovani del paese. La ricorrenza si chiama \"Su Cavalloi\". Infatti sono i giovani che recandosi in territorio di Narbolia a Is Arenas prendono la legna.\nIn altri paesi europei.\nIn svariate popolazioni con origini o in contatto con quelle germaniche, solitamente in prossimit\u00e0 dei solstizi, si praticano festeggiamenti derivati dal rito del Nodfyr oppure dalla tradizione celtica.\nTuttora tra le popolazioni slave si celebra la festa alla vigilia dell'Ivan Kupala (festa di San Giovanni), nella notte del 23 giugno.\nSempre nella stessa notte, nel sud e ovest d'Irlanda, i festeggiamenti del santo sono noti come \"Bonfire Night\".\nIn Danimarca, sempre nella notte del 23 giugno, nel fal\u00f2 viene bruciata una strega fatta da paglia e vestiti.\nIn Irlanda, fal\u00f2 sono effettuati anche nella notte del 31 ottobre per festeggiare Halloween e in occasione della festa di san Patrizio, poco prima dell'equinozio di primavera.\nEventi storici.\nIn Gran Bretagna, fal\u00f2 vengono allestiti per la \"Guy Fawkes Night\", il 5 novembre (conosciuta anche come \"la notte dei fal\u00f2\"), una commemorazione annuale della Congiura delle polveri.\nIn Irlanda del Nord, fuochi sono associati alle celebrazioni per l'anniversario della battaglia del Boyne, che ha avuto luogo il 12 luglio 1690.\nAlla vigilia di Natale, nel sud della Louisiana, fal\u00f2 sono costruiti lungo il fiume Mississippi per illuminare la strada a Santa Claus, il quale si muove lungo il fiume con la sua piroga, trainato da otto alligatori. Questa particolare tradizione \u00e8 un evento annuale a St James Parish, Louisiana."}
{"id": "2143141", "revid": "267975", "url": "https://it.wikipedia.org/wiki?curid=2143141", "title": "Diocesi di San Giovanni d'Acri", "text": ""}
{"id": "2143143", "revid": "287204", "url": "https://it.wikipedia.org/wiki?curid=2143143", "title": "Aiguille du Gouter", "text": ""}
{"id": "2143145", "revid": "267975", "url": "https://it.wikipedia.org/wiki?curid=2143145", "title": "Vescovo di San Giovanni d'Acri", "text": ""}
{"id": "2143165", "revid": "125922962", "url": "https://it.wikipedia.org/wiki?curid=2143165", "title": "La stanza di Jacob", "text": "La stanza di Jacob (titolo originale \"Jacob's Room\") \u00e8 il terzo romanzo della scrittrice inglese Virginia Woolf, scritto e pubblicato nel 1922, uscito il 26 ottobre (otto mesi dopo l'uscita dell'\"Ulisse\" di James Joyce) dalla Hogarth Press, la casa editrice fondata da lei stessa e dal marito Leonard Woolf.\nIl romanzo narra, in maniera ambigua ed enigmatica, la storia di \"Jacob Flanders\", il suo protagonista. La sua vita, ispirata alla figura di Thoby, un fratello di Virginia morto in giovane et\u00e0, \u00e8 raccontata attraverso sensazioni, memorie, emozioni, avendo come punto di riferimento le \"stanze\" della sua breve esistenza, da cui deriva appunto il titolo. Pertanto, va evidenziato che il libro \u00e8 principalmente lo studio di un personaggio e trama e sfondo sono solo accennati; la narrazione \u00e8 costruita attorno all'assenza del personaggio principale, sempre che il romanzo abbia davvero un protagonista, almeno come lo si intende convenzionalmente. Jacob \u00e8 infatti descritto in modo cos\u00ec indiretto da emergere attraverso la fusione delle diverse percezioni che di lui hanno gli altri personaggi e il narratore. Piuttosto che essere una realt\u00e0 concreta, Jacob \u00e8 una serie di ricordi e sensazioni. I temi ricorrenti dell'assenza e del vuoto caratterizzano dunque il romanzo conferendogli un tono elegiaco.\nTrama.\nAmbientato nel contesto dell'Inghilterra del periodo pre-bellico, il romanzo inizia con l'infanzia di Jacob per poi seguirlo al Trinity College di Cambridge e quindi nell'et\u00e0 adulta. La storia \u00e8 raccontata soprattutto attraverso la prospettiva delle varie donne che hanno accompagnato la vita del protagonista, comprese la ricca e repressa Clara Durrant e la disinibita studentessa d'arte Florinda con le quali ha intrecciato delle relazioni. Il tempo da lui trascorso a Londra rappresenta gran parte della vicenda, anche se verso la fine del romanzo Jacob si reca in Italia e poi in Grecia. La sua morte avviene in guerra ma, anche in questo caso, la Woolf non racconta l'episodio; come nelle precedenti pagine del romanzo, pure quest'ultimo avvenimento \u00e8 descritto attraverso la camera vuota che l'uomo lascia dietro di s\u00e9.\nSignificato letterario.\n\"La stanza di Jacob\" segna una radicale evoluzione della Woolf rispetto ai suoi primi due romanzi, \"La crociera\" (1915) e \"Notte e giorno\" (1919), decisamente pi\u00f9 convenzionali nella forma e come stile narrativo. Quest'opera \u00e8 invece considerata un testo significativo del movimento modernista; la sua forma sperimentale sviluppa ulteriormente lo stile innovativo conosciuto come \"flusso di coscienza\", gi\u00e0 adottato dalla scrittrice nella sua precedente raccolta di racconti brevi \"Monday or Tuesday\" (1919)."}
{"id": "2143167", "revid": "729019", "url": "https://it.wikipedia.org/wiki?curid=2143167", "title": "\u00c9cole V\u00e9t\u00e9rinaire de Maisons-Alfort (metropolitana di Parigi)", "text": "\u00c9cole V\u00e9t\u00e9rinaire de Maisons-Alfort \u00e8 una stazione sulla linea 8 della metropolitana di Parigi sita nel comune di Maisons-Alfort.\nLa stazione.\nLa stazione venne aperta il 19 settembre 1970 e prese il nome della \"\u00c9cole v\u00e9t\u00e9rinaire\" fondata nel 1767 da Luigi XV il \"Bien-Aim\u00e9\"."}
{"id": "2143169", "revid": "729019", "url": "https://it.wikipedia.org/wiki?curid=2143169", "title": "Sindrome SAPHO", "text": "La sindrome SAPHO \u00e8 un quadro clinico che comprende patologie infiammatorie a carico del sistema osteo-articolare e alcune manifestazioni cutanee.\nUn'entit\u00e0 inizialmente nota come osteomielite multifocale ricorrente cronica \u00e8 stata descritta per la prima volta nel 1972. Successivamente, nel 1978, diversi casi furono associati a vesciche su palmi e suole (pustulosi palmoplantare). Da allora, sono state segnalate una serie di associazioni tra condizioni della pelle e disturbi osteoarticolari con una variet\u00e0 di nomi, tra cui iperostosi sternocostoclavicolare, artro-osteite pustolotica e spondiloartropatia associata all'acne. Il termine SAPHO (acronimo di sinovite, acne, pustulosi, iperostosi, osteite) \u00e8 stato coniato nel 1987 per rappresentare questo spettro di disturbi ossei infiammatori che possono o meno essere associati alla patologia dermatologica.\nClassificazione.\nLa sindrome SAPHO rientra all'interno del gruppo delle spondiloartriti sieronegative, essendo caratterizzata da sieronegativit\u00e0 per il fattore reumatoide e da coinvolgimento prevalente dello scheletro assiale.\nQuadro clinico.\nNon si conosce la prevalenza, data la recente descrizione come entit\u00e0 a s\u00e9 stante e la notevole difficolt\u00e0 diagnostica. L'esordio avviene nell'et\u00e0 adulta e non \u00e8 nota la prevalenza in base al sesso.\nL'acronimo SAPHO (inglese, coniato nel 1987) indica\nIl sospetto diagnostico viene posto dopo visita dermatologica e riscontro di artrite spesso asimmetrica e ad eziologia ignota. Il quadro radiologico (si veda pi\u00f9 avanti) risulta di particolare aiuto nella diagnosi. Il riscontro di lesioni ossee \"sterili\", con sinovite e lesioni cutanee ricorrenti \u00e8 importante per differenziare la sindrome dalla osteomielite batterica.\nTrattamento.\nLa terapia con bifosfonati \u00e8 stata suggerita come opzione terapeutica di prima linea in molti casi clinici e serie.\nIl trattamento con antagonisti alfa del fattore di necrosi tumorale (inibitori del TNF) \u00e8 stato provato in pochi pazienti con scarso successo. Altri farmaci usati nell'artrite psoriasica, a cui la sindrome SAPHO \u00e8 strettamente correlata, sono stati usati anche in questa condizione come FANS, corticosteroidi, sulfasalazina, metotrexato, ciclosporina e leflunomide.\nAlcuni pazienti hanno risposto agli antibiotici. La logica del loro uso \u00e8 che il Cutibacterium acnes, un batterio noto per il suo ruolo nell'acne, \u00e8 stato isolato dalle biopsie ossee dei pazienti SAPHO."}
{"id": "2143171", "revid": "1793900", "url": "https://it.wikipedia.org/wiki?curid=2143171", "title": "Charles Cotesworth Pinckney", "text": "Prese parte alla guerra d'indipendenza americana e alla convenzione di Filadelfia che elabor\u00f2 la costituzione degli Stati Uniti.\nBiografia.\nPinckney \u00e8 nato nella citt\u00e0 di Charleston nella Carolina del Sud nel 1746 da Charles e Eliza Lucas. Venne mandato in Inghilterra per essere educato e l\u00e0 frequent\u00f2 la Westminster School e la Oxford University laurendosi in \"science and law\". Inoltre studi\u00f2 per un periodo in Francia al Royal Military College di Caen.\nDopo essere tornato in America nel 1769 inizi\u00f2 a esercitare l'attivit\u00e0 di avvocato e successivamente di procuratore generale (\"attorney general\") della provincia. Divenne membro del primo parlamento della Carolina del Sud nel 1775 e serv\u00ec come colonnello tra il 1776 e il 1777.\nNel 1787 fu uno dei membri della convenzione di Filadelfia e firmatario della costituzione degli Stati Uniti. In questa veste sar\u00e0 soggetto involontario, un secolo e mezzo dopo, di una falsa citazione su Beniamino Franklin: fu infatti a lui falsamente attribuita la registrazione di un discorso che lo scienziato avrebbe pronunciato al Congresso, esortandone i membri a non concedere la cittadinanza agli immigranti ebrei, la cosiddetta profezia di Benjamin Franklin.\nFra il 1796 e il 1797 fu ambasciatore in Francia dove fu coinvolto nel primo incidente internazionale della storia degli Stati Uniti, l'affare XYZ.\nNel 1800 fu candidato alla vice-presidenza del partito Federalista mentre nel 1804 e 1808 si candid\u00f2 alla presidenza."}
{"id": "2143174", "revid": "599013", "url": "https://it.wikipedia.org/wiki?curid=2143174", "title": "Jos\u00e9 Ivanaldo de Souza", "text": "Caratteristiche tecniche.\nGioca come centrocampista offensivo ed \u00e8 un giocatore dalla buona tecnica e dalla discreta rapidit\u00e0.\nCarriera.\nClub.\nNato nello Stato di Rio Grande do Norte, Souza inizi\u00f2 nell'Am\u00e9rica de Natal, la squadra principale dello Stato. Quando si trasfer\u00ec al Corinthians guadagn\u00f2 notoriet\u00e0 in tutto il Brasile.\nGioc\u00f2 nel club di San Paolo dal 1994 al 1998, partecipando alle vittorie dei campionati statali 1995 e 1997, e della Copa do Brasil nel 1995. Grazie alle sue prestazioni nel Corinthians, venne anche convocato in Nazionale brasiliana.\nPass\u00f2 poi al San Paolo, e da l\u00ec all'Atl\u00e9tico-PR e all'Atl\u00e9tico-MG. Nel 2003, si trasfer\u00ec al Krylya Sovetov, squadra russa. Dopo due stagioni nel paese europeo, torn\u00f2 in patria nel 2005, al Flamengo.\nCinque mesi dopo, se and\u00f2 da G\u00e1vea, e decise di tornare alle origini, tornando nel 2006 a vestire la maglia dell'Am\u00e9rica-RN. Nel 2008 ha firmato per l'Atl\u00e9tico Mineiro.\nHa all'attivo pi\u00f9 di 200 presenze nel campionato brasiliano di calcio.\nNazionale.\nCon la Nazionale brasiliana gioc\u00f2 11 partite dal 1995 al 1996, venendo incluso nella rosa dei convocati per la Copa Am\u00e9rica 1995."}
{"id": "2143179", "revid": "339392", "url": "https://it.wikipedia.org/wiki?curid=2143179", "title": "AS Varese 1910", "text": ""}
{"id": "2143181", "revid": "128334", "url": "https://it.wikipedia.org/wiki?curid=2143181", "title": "Una stanza tutta per s\u00e9", "text": "Una stanza tutta per s\u00e9 (\"A Room of One's Own\") \u00e8 un saggio dell'autrice britannica Virginia Woolf. Fu pubblicato per la prima volta il 24 ottobre 1929 e si basa su due conferenze tenute a Newnham e Girton, college femminili dell'Universit\u00e0 di Cambridge, nel 1928.\nContenuti.\nIl saggio ripercorre la storia letteraria della donna. In senso pratico il fine ultimo della tesi di Virginia Woolf \u00e8 quello di rivendicare, per il genere femminile, la possibilit\u00e0 di essere ammesse ad una cultura che fino a quel momento si era rivelata di esclusivo appannaggio maschile, in una societ\u00e0, nella fattispecie quella inglese, di stampo profondamente maschilista.\nMa l'intento pi\u00f9 interessante del saggio che, com'era caratteristica di Virginia Woolf, nasconde diverse sfumature, si rivela essere proprio quello di decostruire questo linguaggio patriarcale in ambito letterario e sociale.\nSe secoli di sudditanza hanno relegato la figura femminile al silenzio, escludendola dalle sale della cultura, diviene allora necessario dare spazio ad una voce che rappresenti la prospettiva femminile.\nIl testo, che si rivela particolarmente intricato, rivela ad ogni rilettura un'interpretazione nuova. Il tentativo, per\u00f2, di partire da questo punto per dare una linea definita al pensiero femminile, \u00e8 stata opera nella seconda ondata del movimento femminista, negli anni Sessanta e Settanta. Studiose come Jane Marcus, o Elaine Showalter, hanno evidenziato la rivoluzione di affermazioni dell'autrice, per cui \"\"we think back through our mothers if we are women\". Sottolineando come quest'idea sia rappresentativa del peso che il linguaggio maschile ha avuto sul ruolo sociale della donna, definendone \u2013 nei secoli \u2013 le peculiarit\u00e0, le colpe, il carattere, pesando quindi anche gravemente sul modo in cui le donne si sono rapportate a se stesse.\nSe lo scenario del saggio-romanzo di Virginia Woolf \u00e8 quello universitario (la protagonista, anonima, parla durante una giornata nel fittizio college di Oxbridge), questo non \u00e8 casuale. \u00c8 proprio partendo dal luogo principe dell'esclusione femminile, che Woolf decide di smantellare una cultura d'\u00e9lite, ridicolizzandone i difetti. Fin dal principio afferma, infatti, la sua intenzione di distaccarsi dal linguaggio patriarcale, e lo rende chiaro assumendo un'altra posizione radicale: non sar\u00e0, come richiede ogni buona lezione di Professori Accademici, una pura verit\u00e0 quella che fornir\u00e0 al lettore, ma \"an opinion upon a minor point: a woman must have money and a room of her own, if she is to write fiction\"\".\nIl fatto stesso che decida di fornire un'opinione \u00e8 rivoluzionario, poich\u00e9 l'opinione presuppone una discussione, un dubbio e una riflessione. Fornendoci un'opinione, \u00e8 come se quindi Virginia Woolf avesse deciso di restaurare il significato stesso della parola \"lezione\".\nL'anonimato \u00e8 un altro punto che mira ad avvicinarla a quel pubblico femminile a cui si stringe come in una conversazione confidenziale. Non \u00e8 Virginia che parla, \"\"call me Mary Beton, Mary Seton or Mary Carmaichael\", dir\u00e0, spogliandosi della sua identit\u00e0 per assumere quella della donna con la D maiuscola, quella che ha vissuto nel silenzio per secoli.\nWoolf afferma inoltre, \"there is no mark on the wall to measure the height of women in history\"\", sottolineando come la mancanza di cultura e vita sociale, abbiano reso la donna invisibile nella storia. Non c'\u00e8 un muro su cui misurarne le gesta, poich\u00e9 nessun gesto \u00e8 mai stato compiuto.\nIn questo senso, Virginia Woolf sembra avvertire queste mancanze come una colpa in parte da attribuire alle donne stesse. Vi \u00e8 infatti pi\u00f9 di un riferimento all'impossibilit\u00e0 delle donne di riuscire ad ottenere un posto nella societ\u00e0, perch\u00e9 troppo impegnate ad occuparsi di bambini e attivit\u00e0 domestiche. Nessuna delle grandi scrittrici aveva figli, sottolinea.\nQuesto argomento, particolarmente controverso, viene ripreso in una sezione particolare, in cui Woolf inventa un personaggio fittizio, quello di Judith \"la sorella di Shakespeare\". La figura di un'ipotetica sorella del pi\u00f9 grande scrittore esistito, anche lei desiderosa di divenire scrittrice, ma sbeffeggiata da tutti, serve per illustrare le mancanze, le negazioni, a cui il mondo femminile va inevitabilmente incontro. La strada di Judith si divide in una pericolosa biforcazione: essere una scrittrice, e venire indicata come folle; o arrendersi al volere del padre e trovare marito. La sua storia si concluder\u00e0 con una gravidanza forzata e il suicidio. Ancora qui ritorna l'idea di una punizione inflitta all'arrendevolezza al ruolo di madre.\nMa Woolf non si sofferma solo su questo. Il merito storicamente pi\u00f9 riconosciuto all'opera, \u00e8 il tentativo di riordinare la storia delle scrittrici, partendo da Aphra Behn, per arrivare a Jane Austen,e le sorelle Bront\u00eb e finire con George Eliot. Queste ultime, in particolare, vengono criticate per aver lasciato che la rabbia dovuta all'esclusione dal mondo attivo, traspaia dalla loro letteratura, errore che non commette ad esempio Jane Austen. La rabbia \u00e8 un altro elemento fondamentale del saggio, e Woolf la attribuisce all'incapacit\u00e0 della donna di riuscire a liberarsi dal peso della \"men's sentence\". Nel viaggio in cui ci conduce, attraverso il silenzio delle stanze domestiche che non vengono illuminate dalla scrittura, dalla mancanza di soldi che permetterebbe al mondo femminile di ottenere una libert\u00e0 intellettuale, Virginia Woolf arriva alla conclusione che l'unica frase che vesta adeguatamente il libro sia androgina.\nLa mente androgina, che si libera dal peso della costruzione psicologica maschile e femminile, permette di vedere le cose obiettivamente. In realt\u00e0 questa idea viene oggi contestata dal femminismo, poich\u00e9 appare come un compromesso con il lettore maschile, che all'inizio del saggio viene completamente escluso. Ancora, secondo altri sarebbe una dichiarazione di bisessualit\u00e0, un compromesso tra la sua eterossessualit\u00e0 e l'amore lesbico che l'autrice avrebbe provato per Vita Sackville-West. Di fatto ancora oggi il testo \u00e8 oggetto di critica in campo letterario, politico e sociale, essendo il primo saggio moderno della letteratura femminista. L'autrice si riferisce sottilmente a molti dei pi\u00f9 importanti intellettuali del tempo.\nIl titolo deriva dalla concezione di Virginia Woolf che, \"una donna deve avere soldi e una stanza tutta per s\u00e9 per poter scrivere\". Si fa anche riferimento alla necessit\u00e0 di una licenza poetica e alla libert\u00e0 personale per creare arte, da parte di qualsiasi autore o artista."}
{"id": "2143182", "revid": "466539", "url": "https://it.wikipedia.org/wiki?curid=2143182", "title": "Regola di Allen", "text": "La regola di Allen \u00e8 una regola biologica postulata da Joel Asaph Allen nel 1877. Essa afferma che gli animali a sangue caldo, o omeotermi, provenienti da climi freddi generalmente possiedono estremit\u00e0 pi\u00f9 corte dei loro corrispettivi provenienti da climi pi\u00f9 caldi.\nTeoria.\nLa teoria dietro la Regola di Allen \u00e8 che animali endotermi con uno stesso volume corporeo possono avere differenti aree superficiali, il che influenza la regolazione della temperatura corporea. Come esempio, si considerino 8 cubi di lato . Una catasta di forma cubica avr\u00e0 volume uguale a e superficie pari a , mentre una catasta a base rettangolare avr\u00e0 lo stesso volume, ma una superficie di ben .\nCome si nota la forma del corpo determina l'ammontare di superficie corporea esposta e quindi la quantit\u00e0 di calore disperso. In climi freddi \u00e8 vantaggioso conservare calore e energia mantenendo un basso rapporto superficie volume mentre in climi pi\u00f9 caldi \u00e8 vero il contrario. Un animale si surriscalda in fretta se non \u00e8 in grado di disperdere calore efficientemente, anche attraverso una forma corporea adeguata, con un alto rapporto superficie volume."}
{"id": "2143186", "revid": "903399", "url": "https://it.wikipedia.org/wiki?curid=2143186", "title": "David Moss", "text": "L\u2019inizio della carriera.\nDopo i quattro anni trascorsi presso l'Indiana State University vive la sua prima esperienza professionistica nella stagione 2006-2007 in Polonia con l'ingaggio da parte del Polpak \u015awiecie nel campionato polacco, ma a stagione in corso venne \"tagliato\".\nNel 2007 \u00e8 di scena nel campionato di Legadue (seconda serie italiana) accasandosi all'Aurora Jesi, squadra in cui si mette in luce mettendo a referto 17,2 punti e 6,4 rimbalzi di media a gara. L'estate seguente quando coach Andrea Capobianco si trasferisce da Jesi al Teramo Basket sceglie di portarsi dietro anche Moss, che fa il suo debutto in Serie A.\nSiena, Milano e Brescia.\nLa Montepaschi Siena mette gli occhi su di lui e nell'estate 2009 Moss firma un contratto triennale ma il primo anno gioca in prestito alla Virtus Bologna dove produce 12,9 punti e 6,1 rimbalzi a partita. Per lui si prospettava un secondo anno in prestito, ma i problemi alla schiena di Malik Hairston indussero la dirigenza di Siena a mantenere David in rosa gi\u00e0 dal precampionato. In seguito Moss si trasformer\u00e0 in uno dei giocatori pi\u00f9 incisivi della stagione. Pochi giorni prima dell'inizio del campionato viene accusato di violenza sessuale nei confronti di una hostess; verr\u00e0 prosciolto nel giugno 2012, \u00abperch\u00e9 il fatto non costituisce reato\u00bb.\nDopo tre stagioni ed altrettanti scudetti nella squadra toscana, due dei quali verranno revocati dalla FIP (Federazione Italiana Pallacanestro), firma per due anni con l'Olimpia Milano, con la quale vince il quarto campionato di fila. L'anno dopo l'Olimpia Milano non riesce a ripetersi e il giocatore lascia Milano.\nIl 16 marzo 2016 firma un contratto fino al termine della stagione con il Basket Brescia Leonessa. L'esordio \u00e8 avvenuto domenica 3 aprile in casa contro Recanati, facendo registrare 15 punti, 7 rimbalzi, 3 assist e 2 palle rubate. La sua prima doppia doppia con Brescia avviene il 10 aprile 2016 contro la Remer Treviglio con 10 punti e 12 rimbalzi. Dopo 20 partite di playoff conquista la promozione in A con Brescia.\nIl 19 novembre 2016 complice la partenza di Alessandro Cittadini diventa ufficialmente il nuovo capitano della leonessa. Il 2 febbraio 2018 rinnova per altre due stagioni con la societ\u00e0 lombarda.\nLa stagione 2017-2018 inizia con il botto con Brescia che vince 9 partite consecutive, si piazza seconda nella coppa Italia di Firenze perdendo contro Torino e termina la regular season terzo in classifica. Partecipa ai playoff, vince 3-0 contro Varese, si trova in semifinale l'Olimpia Milano. La serie si concluder\u00e0 3 a 1 per i meneghini."}
{"id": "2143192", "revid": "767487", "url": "https://it.wikipedia.org/wiki?curid=2143192", "title": "Societ\u00e0 dei Centri", "text": "La societ\u00e0 dei Centri \u00e8 stata una societ\u00e0 segreta italiana a carattere unitario e indipendentista, diffusa nell'Italia centro-settentrionale nell'et\u00e0 della Restaurazione.\nStoria.\nLe notizie intorno a questa societ\u00e0 segreta sono scarse e congetturali. Si ritiene sia la reincarnazione della \"Societ\u00e0 dei Raggi\" diffusa nell'Italia centro-settentrionale in et\u00e0 napoleonica avente come obiettivo la difesa degli ideali repubblicani e dell'autonomia italiana messi in pericolo dalla politica di spoliazione attuata dall'esercito napoleonico. Obiettivo della \"Societ\u00e0 dei Centri\" era invece l'abbattimento del governo austriaco, e l'instaurazione in sua vece di una monarchia indipendente, eventualmente retta da Eugenio di Beauharnais, o l'unione del Lombardo Veneto al Piemonte.\nLa prima testimonianza dell'esistenza della \"Societ\u00e0 dei Centri\" risale al 1814. Dall'analisi delle carte processuali relative a una congiura di alti ufficiali napoleonici scoperta nel novembre 1814 in Lombardia, la societ\u00e0 segreta appare organizzata da ufficiali dell'ex esercito italico in via di scioglimento, tra i quali i generali Giacomo Filippo De Meester, Teodoro Lechi e Bartolomeo Cavedoni, i colonnelli Carlo Olini, Silvio Moretti, Pietro Pavoni di Orzinuovi e Pietro Varese. La congiura, scoperta nel dicembre 1814, comport\u00f2 l'arresto degli ufficiali pi\u00f9 compromessi, la condannata a una lunga detenzione o alla pena di morte, pene successivamente attenuate da atti di grazia.\nPer quanto se ne sa, organizzazione, obiettivi e rituali del \"Centro\" erano molto simili a quelli della Carboneria, setta con la quale la Societ\u00e0 dei Centri fin\u00ec per unirsi."}
{"id": "2143193", "revid": "15756", "url": "https://it.wikipedia.org/wiki?curid=2143193", "title": "Personaggi di Corrado Guzzanti", "text": "Questa lista raccoglie i personaggi creati da Corrado Guzzanti dal 1990 a oggi, con una scheda di presentazione per ognuno di essi. Esiste inoltre qualche inconsistente riferimento all'imitazione di Ottaviano Del Turco e al personaggio dell\"Avvocato Spaziale\" (sagoma del giurista Giuliano Spazzali), portati entrambi in scena a \"Tunnel\", nel 1994. \nSono elencati i soli personaggi impersonati in carne e ossa, escludendo gli sketch in cui il comico faceva sentire solo la propria voce, come nel caso del telespettatore abruzzese (noto anche come \"l'uomo con la casa in Abruzzo\") che interrompeva telefonicamente tutte le puntate del \"caso Scafroglia\", travisando puntualmente le parole pronunciate poco prima dal presentatore del programma, a causa di banali disguidi linguistici, come \u00abFa l'ACI\u00bb al posto di \u00abFallaci\u00bb (Oriana, la giornalista).\nIn oltre vent'anni di carriera televisiva, Corrado Guzzanti ha portato in scena una miriade di personaggi diversi, alcuni pi\u00f9 ricordati di altri. Tra questi ultimi, si ricordano per esempio l'inviato del TG1 che ad \"Avanzi\" voleva convincere a ogni costo persone emarginate che la colpa delle loro sfortune era attribuibile al Comunismo; \"Piercarlo\", uno dei tanti mariti incapaci di soddisfare sessualmente la compagna (interpretata nelle gag da Carla Signoris); \"Afrosio\", l'ingenuo inviato del TG4 al soldo di Emilio Fede (a \"Tunnel\" \"Afrosio\" era impersonato da Mauro Pirovano), del quale si pu\u00f2 trovare un breve filmato alla fine del DVD \"Millenovecentonovantadieci\"; \"Gnol\", cugino di \"Arnel\" (Marco Marzocca), entrambi collaboratori domestici del \"conduttore\" de \"Il caso Scafroglia\".\nImitazioni.\nAntonello Venditti.\nL'imitazione di Antonello Venditti fu proposta per la prima volta ne \"L'ottavo nano\". In quasi ogni puntata dello show, il finto cantautore entrava in studio con il suo pianoforte bianco, trasportato al centro della sala mediante una pedana scorrevole, e nella sua canzone, costruita sul brano del vero Venditti \"Roma Capoccia\", descriveva i personaggi e i (dis) servizi che si potevano incontrare a ogni svincolo del Grande Raccordo Anulare (\"Bruno l'infame\" all'uscita della Laurentina, una buca vicino a quella per Torpignattara, la benzinaia \"Sabrina\" che lavora all'autogrill) e cos\u00ec via. In un'altra occasione invece, Guzzanti - Venditti veniva ripreso di schiena mentre faceva finta di suonare il pianoforte e cercava, con la cartina appoggiata sui tasti dello strumento, una strada della viabilit\u00e0 romana da cui trarre ispirazione per un nuovo brano. Dal punto di vista vocale e canoro, invece, Guzzanti enfatizzava largamente l'accento romano dell'artista e la sua consuetudine di trascinare le vocali, in particolare la \u00aba\u00bb e la \u00abe\u00bb, alla fine di ogni strofa.\nDopo poche apparizioni la parodia divenne un \"cult\" e gli audio dei brani cantati in trasmissione si diffusero su internet in formato MP3. Anche il vero Antonello Venditti dimostr\u00f2 di apprezzare l'imitazione di Corrado Guzzanti, al punto da invitarlo a un suo concerto presso il Circo Massimo per interpretare con lui la canzone del Grande Raccordo Anulare, inserita poi nel suo ultimo album \"Circo Massimo 2001\". La pi\u00f9 recente apparizione di Guzzanti-Venditti conclude \"Aniene\" con un nuovo pezzo: \"L'Esondazione dell'Aniene\".\nAntonio Di Pietro.\nDi questo personaggio esiste un solo \"sketch\", di breve durata, trasmesso durante ogni tappa dello spettacolo teatrale, \"Recital\", che il comico ha portato in giro per l'Italia nella prima met\u00e0 del 2009. Con questa interpretazione, Corrado Guzzanti ha dato nuova linfa alla tradizione che lo ha visto imitare i pi\u00f9 importanti uomini del Centrosinistra, con l'intento di smascherarne i vizi e i difetti: da Romano Prodi a Fausto Bertinotti fino a Francesco Rutelli e, per l'appunto, il \"leader\" dell'Italia dei Valori, offrendone un'immagine leggermente diversa da quelle create da altri due imitatori che si sono specializzati nella parodia di questo uomo politico: Neri Marcor\u00e8 e Claudio Lauretta.\nSalta subito all'occhio dello spettatore il movimento delle mani, che \u00e8 impulsivo, non accenna mai a fermarsi e che anzi, man mano che il personaggio prosegue nel suo discorso, si tramuta in un gesticolare che si fa quasi ossessivo. Ogni parola pronunciata dalla bocca del finto Di Pietro \u00e8 accompagnata da uno scatto corporeo, segno di un'agitazione che si fa sempre pi\u00f9 forte e che s'impossessa del personaggio. La comunicazione non \u00e8 solo vocale e linguistica, ma \u00e8 fisica, corporea, concreta. L'immedesimazione di Guzzanti nell'ex magistrato si completa nel modo con cui viene trasmesso il messaggio; la macchietta parla per metafore, per esempi, per paragoni che sulla carta servono a chiarire le idee al semplice cittadino che non parla il \"politichese\" e non capisce complesse formule giuridiche, ma in realt\u00e0 gli rendono ancora pi\u00f9 difficile la comprensione degli eventi.\nSi potrebbe concludere il ragionamento sottolineando che con questa imitazione Guzzanti se la prende soprattutto con la scarsa capacit\u00e0 comunicativa di Di Pietro, dall'eloquenza spesso sgrammaticata e infarcita d'incomprensibili termini dialettali. Il giudizio di Corrado Guzzanti su Di Pietro \u00e8 dunque dicotomico, fondandosi su due elementi, positivo e negativo.\nEdward Luttwak.\nLa parodia dell'economista statunitense comparve un paio di volte nella trasmissione \"Il caso Scafroglia\", dove Guzzanti offr\u00ec il punto di vista del finto Luttwak sulla Guerra d'Iraq, a quel tempo intrapresa dagli Stati Uniti d'America e i suoi alleati. Con questa imitazione, l'attore volle criticare l'amministrazione Bush e le motivazioni da essa addotte per motivare l'invasione del Paese mediorientale; Guzzanti, come parte dell'opinione pubblica, non credeva infatti che il dittatore iracheno fosse realmente in possesso di armi di distruzione di massa e riteneva al contrario che le reali intenzioni degli USA fossero quelle di appropriarsi delle immense risorse petrolifere irachene. Guzzanti-Luttwak, in collegamento da una stanza dove maltrattava giovani no global e li costringeva ad abiurare le loro idee, sosteneva che intervenire militarmente fosse davvero necessario per scongiurare il rischio di un attacco, che Saddam avrebbe potuto sferrare con le armi che aveva ricevuto in passato dagli stessi Stati Uniti.\nEmilio Fede.\nCorrado Guzzanti prese di mira per la prima volta il conduttore del TG4 nell'aprile 1994, all'interno della trasmissione satirica \"Tunnel\". L'imitazione di Fede era proposta in ogni puntata; in questo modo, Guzzanti ebbe la possibilit\u00e0 di realizzare un ritratto completo del giornalista di Mediaset, ironizzando in particolare sul suo atteggiamento accomodante verso Silvio Berlusconi, proprietario di Mediaset, a partire dalla sua \"discesa in campo\". Ogni sketch prendeva spunto da eventi di attualit\u00e0 che riguardavano la figura del Presidente di Forza Italia, tra cui i problemi giudiziari, i sondaggi che ne decretavano un successo sempre crescente durante la campagna elettorale del 1994 e, dopo il successo alle elezioni, i provvedimenti legislativi del nuovo governo.\nGuzzanti, che appariva sempre dietro alla scrivania dello studio del telegiornale con indosso una giacca simil-militare con l'allora simbolo di Canale 5 ricamato sullo scollo, faceva leva sulla prevalenza di notizie di cronaca nera e rosa nell'informazione del telegiornale diretto dal giornalista siciliano. L'attore romano rimarc\u00f2 e caricaturizz\u00f2 la passione di Fede nei confronti dell'altro sesso, traendo ispirazione dalla \"gaffe\" che il giornalista aveva commesso qualche anno prima, quando era stato scoperto, in un momento di distrazione, a fare pesanti apprezzamenti verso la giornalista e scrittrice Kay Rush, che insieme a Marino Bartoletti gli stava dando la linea da un altro studio per commentare le ultime notizie sulla Guerra del Golfo. Dalle allusive parole di Fede, Guzzanti trasse spunto per dare vita a un personaggio che faceva pesanti \"avances\" e alle sue collaboratrici \"Franca\" e \"Jolanda\", e alla conduttrice Serena Dandini. Tratto distintivo di tale caricatura era altres\u00ec la gesticolazione frenetica (che pure, per ammissione dello stesso Guzzanti, non era una caratteristica peculiare di Emilio Fede).\nGuzzanti ripropose l'imitazione a Mai dire gol (1995-1996) e per l'ultima volta a \"Comici\" (1998), riprendendo alcune delle battute che avevano dato notoriet\u00e0 al personaggio. Per l'interpretazione finale, dell'abbigliamento di scena il comico cambi\u00f2 soltanto le spille appuntate sulla giacca, che a differenza del Fede di \"Tunnel\" raffiguravano il biscione, non pi\u00f9 il logo di Canale 5. Nella nuova gag ci fu spazio anche per \"Michelino\", un bambino di otto anni che appariva con frequenza a fianco del Guzzanti - Fede gi\u00e0 qualche anno prima, sempre interpretato dall'amico Marco Marzocca. Maltrattato di continuo dal presentatore del TG4 e sottoposto a minacce di ogni tipo, come di chiamare Oliviero Diliberto e di farlo mangiare (in virt\u00f9 della voce secondo cui i comunisti di Russia e Cina si cibavano di bambini nei momenti di crisi economica), nella scenetta di \"Comici\" \"Michelino\" usc\u00ec dal baule in cui era stato rinchiuso e si rifugi\u00f2 nella sottana di Serena Dandini, dopo avere rivolto al pubblico il saluto che lo stesso Fede gli aveva insegnato e che riproduceva il verso del biscione.\nEnrico Ghezzi.\nGhezzi, creatore e curatore di Blob e critico cinematografico, \u00e8 stato parodiato da Corrado Guzzanti in tre programmi. Prima ad \"Avanzi\", poi al \"Pippo Chennedy Show\", dove il comico present\u00f2 per la prima volta una \"parodia nella parodia\", nel senso che il finto Ghezzi era interpretato da un altro personaggio di Guzzanti, \"Lorenzo\", che vestito con una semplice t-shirt bianca a mezze maniche e uno spesso paio di occhiali, raccontava, usando un linguaggio confuso e criptico, la trama di un film, realmente esistente oppure inventato. Nella gag non mancavano alcuni tipici comportamenti di \"Lorenzo\" (conduttore della rubrica \"Lorenzo Fuori Orario\", ispirata dal programma notturno \"Fuori orario\", condotto dallo stesso Ghezzi), come la forte cadenza dialettale romanesca e l'abitudine a enfatizzare determinati concetti con urla improvvise, accompagnati dall'uso di parole colte ma spesso non inerenti al tema trattato.\nL'imitazione di Enrico Ghezzi fu riproposta qualche anno dopo nel \"caso Scafroglia\", ma con qualche differenza; mentre le recensioni del primo Ghezzi erano interrotte spesso dalle obiezioni della Dandini, in collegamento diretto con lui, e il critico appariva sullo sfondo di una scena del film che stava presentando, nel nuovo programma Guzzanti recitava su di uno sfondo completamente bianco e aveva la possibilit\u00e0 di parlare senza essere interrotto, cosa che tuttavia non gli impediva di rendersi ugualmente incomprensibile allo spettatore. Inoltre, pur denotando maggiore tranquillit\u00e0 nell'esposizione del racconto della pellicola di turno, qualche volta era contraddetto da un personaggio fuori scena, interpretato da Marco Marzocca, che interveniva vocalmente per avvertire l'autore di errori che lo portavano a confondere il film discusso con un altro lavoro cinematografico. Oppure irrompeva direttamente davanti alla telecamera reclamando indietro delle \u00abpiotte\u00bb (soldi) da Ghezzi, dando inizio a un litigio che poneva termine alla discussione sul film: a quel punto lo stesso Corrado Guzzanti, in qualit\u00e0 di conduttore, prendeva la linea dallo studio principale.\nEnrico Mentana.\nCorrado Guzzanti vest\u00ec i panni di Enrico Mentana una sola volta, ai tempi di \"Avanzi\", nel 1993, quando Mentana era il conduttore del TG5. L'imitazione del \"mezzobusto\" pi\u00f9 famoso di Canale 5 fu la prima di una serie che avrebbe compreso anche altri importanti esponenti del mondo giornalistico italiano, tra cui Emilio Fede e Paolo Liguori, rispettivamente i volti pi\u00f9 noti di TG4 e Studio Aperto, gli altri telegiornali delle reti Mediaset.\nEnrico Mentana era balzato agli onori delle cronache nel 1992, quando aveva esordito positivamente alla conduzione del TG5, strappando giorno dopo giorno una fetta sempre pi\u00f9 consistente di telespettatori al TG1 fino a vincere contro di esso la battaglia degli ascolti. Guzzanti si interrog\u00f2 evidentemente sul modo con il quale la televisione di stato era stata superata da Mediaset nel campo delle finestre d'informazione; la parodia di Mentana manifest\u00f2 l'opinione sprezzante del comico verso la conduzione del telegiornale e gli argomenti in esso descritti. Il personaggio, infatti, presentava il telegiornale dal bancone di un bar, sul quale era appoggiata un'avvenente ragazza seminuda che aveva il compito di passare al conduttore uno dei tanti prodotti che venivano pubblicizzati all'interno del telegiornale, tra una notizia e l'altra. In una tranche della scenetta Mentana, affermando di essere pronto a dare alcune news in maniera svelta, le pronunciava troppo velocemente farfugliando un insieme di parole che si accavallavano tra loro, rendendo incomprensibile il discorso.\nIn pratica, Guzzanti accus\u00f2 Mentana di avere ottenuto successo per avere preferito dare risalto a notizie di minor peso specifico, come quelle sul mondo delle celebrit\u00e0 e del gossip, nei cui relativi videoservizi venivano spesso mostrate procaci attrici con vistose scollature: una formula televisiva che lo Studio Aperto di Mario Giordano avrebbe apertamente importato e poi sviluppato qualche anno dopo. Gli infiniti elenchi di sponsor presentati tra le notizie dal finto conduttore erano poi un chiaro richiamo alla pausa pubblicitaria inserita tra le previsioni meteo e parte informativa, pausa che Canale 5 fu la prima rete televisiva a introdurre nel palinsesto.\nFausto Bertinotti.\nLa parodia di Fausto Bertinotti, rappresentata da Guzzanti tra 1997 e 2001 in tre occasioni (una al \"Pippo Chennedy Show\", altrettante a \"Comici\" e \"L'ottavo nano\"), fu strettamente legata all'attualit\u00e0 delle vicende politiche del primo governo Prodi, le cui decisioni incontravano spesso l'opposizione di Bertinotti e del suo partito, che rientrava a quel tempo nella maggioranza che sosteneva il governo, senza per\u00f2 farne parte.\nIl comico dipinse il politico come un uomo giocoso, per nulla serio, sempre pronto a fare scherzi al \"povero\" Romano Prodi e ai suoi alleati come Walter Veltroni e disposto a rompere con il compagno di partito Armando Cossutta non per motivazioni politiche e ideologiche, ma per questioni banali come il cattivo gusto in materia di abbigliamento. Proprio nello sketch del 1999, il finto Bertinotti dichiar\u00f2 che la separazione in seno al partito decisa da Cossutta era dovuta non tanto a divergenze di pensiero, quanto al \u00abcattivo gusto\u00bb del contendente, che a suo dire \u00abvestiva veramente male\u00bb.\nPresentatosi sempre in modo elegante (Guzzanti riprende l'attenzione che il politico ha sempre dedicato alla sua immagine), Bertinotti dichiarava che fare cadere il governo era un divertimento e un gioco; il suo obiettivo di strappare voti agli alleati di governo non era indirizzato all'assunzione di incarichi amministrativi sempre pi\u00f9 prestigiosi, bens\u00ec alla volont\u00e0 di causare la fine di ogni esperienza governativa alla quale partecipava il suo partito, solo per divertirsi e ridere alle spalle di chi si fidava di lui.\nAlle tante parole informali e confidenziali che pronunciava, Guzzanti-Bertinotti affrontava a volte tematiche serie, riguardanti quasi sempre l'economia. Dopo avere cercato di chiarire determinati aspetti del mercato internazionale e del mondo del lavoro con complessi ed elaborati ragionamenti, come costume dell'originale, e ricevuta l'assicurazione dell'interlocutrice Dandini di averli compresi, smontava abitualmente le sue stesse tesi bollandole come \u00abcazzate\u00bb e ammettendo di non averne neppure compreso il significato.\nFrancesco Rutelli.\nL'imitazione di Francesco Rutelli fu interpretata a \"L'ottavo nano\", in piena campagna elettorale per le elezioni del 2001. Rutelli era il candidato del Centrosinistra alla Presidenza del Consiglio e Guzzanti decise di raccontare, immedesimandosi nel politico, i risultati conseguiti dalla sua coalizione negli anni precedenti, non disdegnando per\u00f2 di lanciare messaggi di affetto verso Silvio Berlusconi, suo avversario nella corsa alla poltrona di Presidente.\nIl personaggio creato dal comico era un trasformista dallo spiccato accento romanesco, sgarbato, costantemente arrabbiato e insolente, per il quale Guzzanti trasse ispirazione dai tanti personaggi impersonati da Alberto Sordi: beceri, maleducati e dal modo di fare semplice. Il comico, seguendo i risultati dei sondaggi che premiavano sempre di pi\u00f9 la coalizione del Centrodestra, mut\u00f2 di puntata in puntata l'atteggiamento del finto Rutelli, che da sicuro di s\u00e9 divenne gradualmente preoccupato e pessimista, al punto da assicurare a Berlusconi la sua amicizia e il suo appoggio in caso di vittoria di quest'ultimo. Alla fine il politico lanci\u00f2 un monito all'avversario, implorandolo di ricordarsi \u00abdegli amici, di chi t'ha voluto bene!\u00bb nel momento dell'assegnazione degli incarichi di governo.\nIn una puntata dello show, fu trasmesso uno sketch dove il falso Rutelli veniva ripreso mentre, seduto al pianoforte, cercava di trovare ispirazione per la realizzazione dell'inno dell'Ulivo: dopo vari tentativi, Guzzanti riprendeva il motivo che riproduceva un inno gi\u00e0 esistente, quello di Forza Italia, con la parola \u00abUlivo\u00bb a sostituire \u00abItalia\u00bb. L'intento satirico della gag era evidentemente quello di trasmettere allo spettatore l'idea che gli interessi delle due coalizioni fossero diventati gli stessi e le differenze ideologiche tra le due fazioni venute a mancare. Quindi, secondo Guzzanti, in realt\u00e0 i contrasti tra le due principali anime della politica italiana non c'erano e i membri di entrambe le parti scatenavano finte incompatibilit\u00e0 per mantenere uno status quo che permetteva loro di conservare il potere.\nA confermare questa interpretazione, erano le parole pronunciate in un'altra scenetta da Guzzanti - Rutelli, il quale afferm\u00f2 che il suo principale avversario all'interno dell'Ulivo era Silvio Berlusconi, e rivendicava il \"merito\", parlando a nome di tutto il Centrosinistra, di non avere preso decisioni sfavorevoli nei confronti del Presidente di Forza Italia nella legislatura 1996-2001, non \u00abtorcendogli un capello\u00bb non sciogliendo mai il nodo del conflitto d'interessi e delle televisioni, liquidando l'ex Presidente del Consiglio Romano Prodi (\u00abCiao Prodi! Mannace 'na cartolina!\u00bb), scatenando Mariotto Segni contro Gianfranco Fini, \u00abdisintossicando\u00bb Umberto Bossi dopo la rottura con Berlusconi del 1995 e \u00abriconsegnandoglielo con la garanzia\u00bb e tante altre cose ancora.\nGabriele La Porta.\nIl filosofo Gabriele La Porta, ex-direttore di Rai 2, fu colpito dalla satira di Corrado Guzzanti in molte puntate de \"L'ottavo nano\" e anche ne \"Il caso Scafroglia\", tra il 2001 e l'inizio del 2003. Fisicamente, il La Porta interpretato da Guzzanti si presentava con dei lunghi capelli bianchi, stempiati sulla sinistra, e un lungo naso appuntito; era vestito con una giacca di pelle a frange e portava due paia di occhiali (uno indossato, l'altro tenuto nella mano per gesticolare).\nCaratterialmente, si trattava di un personaggio schizofrenico, dedito all'enunciazione di ragionamenti sconclusionati e privi di filo logico: questa caratteristica fu la pi\u00f9 accentuata da Guzzanti, in riferimento all'abitudine del filosofo di recitare, nel corso dei suoi programmi, monologhi filosofici difficilmente comprensibili, perlomeno a chi non \u00e8 avvezzo alla materia e non conosce le linee di pensiero dei pi\u00f9 eminenti rappresentanti della filosofia antica e moderna. Cos\u00ec nei suoi discorsi comparivano nomi come Giordano Bruno e Plotino, oppure dava conto di un \u00abEdipo che impazzisce e fa le bolle di sapone dalle orecchie\u00bb e cos\u00ec via.\nGuzzanti - La Porta era inoltre spesso vittima di raptus omicidi e minacciava, nel corso della scenetta, un uomo (Marco Marzocca) legato a una poltrona o a una delle quattro colonne che si notavano in fondo alla scena, al grido di \u00abAltrimenti lui muore!\u00bb, il tutto allo scopo di \"costringere\" la rete televisiva a lasciarlo andare in onda tranquillamente e spingere gli ascoltatori ad assecondare i suoi delir\u00ee. In altri casi, credendo di udire delle persone entrare nello studio, il finto La Porta schizzava in piedi, pistola alla mano, e lasciava partire alcuni colpi alle sue spalle, urlando furiosamente \"Chi c'\u00e8? Chi c'\u00e8?\".\nLe scenette si concludevano poi, di norma, con la lettura delle lettere dei \"telespettatori\", che sovente rivelavano al filosofo le loro difficolt\u00e0 nella vita quotidiana: la macchietta allora si faceva beffe di loro, insultandoli per le loro deficienze e si giustificava asserendo che i suoi epiteti derivavano tutti da parole greche che significano \"saggezza\" (ad esempio, leggendo su una lettera di una ragazza che si definiva \"claudicante\", il comico ribatteva \u00abno, tu sei una zoppa [...] che \u00e8 una parola bellissima e deriva dal greco [...] \"zopp\u00e9us\", che significa \"saggezza\"\u00bb). In due degli episodi che vedevano La Porta protagonista, apparvero in qualit\u00e0 di ospiti Gianfranco Funari e Gianni Baget Bozzo, sempre impersonati da Guzzanti, che litigarono con il conduttore della rubrica per diversi motivi; il primo, per il fatto che secondo la sua opinione la trasmissione del filosofo induceva al sonno, mentre il sacerdote voleva liberarsi di lui allo scopo di impadronirsi della scena.\nIn una puntata dell\"ottavo nano\", inoltre, Guzzanti - La Porta irruppe in studio portando con s\u00e9 come ostaggi Marzocca, \"Biondic\" (Caterina Guzzanti) e la \"spaventata\" Serena Dandini, e armato di pistola e di coltello fece \"strage\" tra il pubblico in studio (una delle tre vittime della serata era il finto spettatore Andrea Blarzino, che avrebbe poi girato con Guzzanti \"Fascisti su Marte\" nel ruolo del renitente Santodio). L'imitazione di Gabriele La Porta fu riportata in scena l'anno successivo al \"Caso Scafroglia\", dove il filosofo, impegnato a giocare a Scarabeo contro tre avversari, non riusciva a formare una parola dotata di senso compiuto; tuttavia, non riconoscendosi sconfitto, insisteva perch\u00e9 la parola da lui creata (\u00abselfecce\u00bb) fosse riconosciuta come effettivamente esistente o in ultima istanza aggiunta al vocabolario dopo la zeta, perch\u00e9 intanto \u00abnon avrebbe dato fastidio a nessuno\u00bb.\nGiampiero Mughini.\nGiampiero Mughini fu parodiato da Corrado Guzzanti una sola volta all'interno di una puntata del \"Personal TG\" di Emilio Fede, nella trasmissione \"Tunnel\" del 1994. Mughini apparve in veste di ospite del telegiornale e fu interpellato da Fede sulla polemica tra fascismo e antifascismo, nella quale l'opinionista s'inser\u00ec dalla parte di chi rimpiangeva il periodo mussoliniano, affermando di \u00ababorrire la tracotanza\u00bb dell'opposizione al fascismo. A quel punto, Fede interruppe improvvisamente le riflessioni di Mughini, proprio nel momento in cui stava per spiegare le ragioni della sua posizione, e gli rifer\u00ec che a interessare il pubblico non erano le sue parole, ma piuttosto l'attitudine del suddetto a gesticolare e ad assumere pose divertenti. Mughini accolse la richiesta del direttore e cominci\u00f2 a esibire una serie di \u00abfaccette\u00bb, fino a bloccarsi e a costringere Fede a chiamare due infermieri per portarlo via.\nGianfranco Funari.\nTra tutti i personaggi imitati da Corrado Guzzanti, Gianfranco Funari fu quello che gli diede la maggiore notoriet\u00e0, al punto che gli sketch del finto Funari divennero molto presto un \"cult\". Il comico parodi\u00f2 Funari nel periodo in cui lo \"showman\" stava progettando di entrare in politica, candidandosi alla carica di sindaco di Milano e cercando di accedere a quella categoria di persone che aveva spesso osteggiato nell'arco di tutta la sua carriera televisiva e professionale. Il personaggio creato da Guzzanti era particolarmente vicino a quello che si proponeva di imitare, sotto molti punti di vista, per esempio nella voce. Guzzanti assunse una tonalit\u00e0 vocale quasi uguale a quella del vero Funari, non avendo inoltre alcun tipo di problema a riprendere la cantilenante parlata romanesca del presentatore, gi\u00e0 provata in altre creazioni satiriche, come \"Lorenzo\" o \"Rokko Smithersons\".\nUn altro punto di forza della macchietta era la gestualit\u00e0; nel rappresentarlo Guzzanti muoveva continuamente le braccia e soprattutto le dita, portandole sulle guance e ai lati della bocca, e accompagnando le parole pi\u00f9 forti e provocatorie con movimenti delle mani altrettanto bruschi e improvvisi. Infine, il personaggio di Guzzanti descriveva e raccontava i personaggi e le situazioni pi\u00f9 imbarazzanti del momento politico, servendosi di \"disgustose\" metafore, inerenti quasi sempre le feci, i cattivi odori e ci\u00f2 che \u00e8 additato comunemente come fastidioso (per esempio la figura della suocera).\nTra il primo e il secondo Funari, quest'ultimo proposto ne \"L'ottavo nano\", non si possono rintracciare grandi differenze, neppure nella presentazione che il personaggio faceva al pubblico a casa. Infatti, il presentatore entrava abitualmente in studio camminando nervosamente nella sua parte centrale e, spostandosi da una telecamera all'altra, chiedendo ai vari cameramen di inquadrarlo a turno con un determinato \"zoom\". Le storpiature grammaticali del finto Funari, che consistevano spesso in inviti quali \u00abZummolo!\u00bb e \u00abStrignomo!\u00bb, non facevano altro che aumentare ed enfatizzare l'intento satirico dell'interpretazione.\nDopo la morte del conduttore, Guzzanti ha usato nei suoi spettacoli teatrali la sua figura per fare una parodia di un Paradiso infernale:\nGianni Baget Bozzo.\nParodia dell'omonimo, comparve solo due volte nella trasmissione L'ottavo nano, di cui una all'interno dello sketch di Gabriele La Porta, sempre imitato da Guzzanti: il tutto fu realizzato con \"due Guzzanti\" nella stessa inquadratura, ciascuno nella rispettiva parte. La gag si basava sulla quasi incomprensibilit\u00e0 delle bofonchiate parole pronunciate dal prete, fra le quali si poteva intuire la volont\u00e0 di mettere al rogo un terzo personaggio della scenetta, imbavagliato e legato a un palo (interpretato come al solito da Marco Marzocca), e una disquisizione sul diavolo durante la quale pareva essere \"posseduto\" da un demone recante una voce simile a quella di Paperino, di cui a volte inseriva la tipica parlata.\nIn questa imitazione una funzione molto importante era rivestita dai truccatori, che realizzarono sul viso di Guzzanti una maschera, modellata in modo da creare una forte somiglianza a livello cutaneo con Baget Bozzo; infatti, il sacerdote savonese presentava un notevole invecchiamento della pelle nella parte inferiore del viso.\nGiovanni Minoli.\nIl giornalista della Rai fu una delle prime vittime di Corrado Guzzanti, che port\u00f2 in scena la sua imitazione gi\u00e0 nella prima edizione di \"Avanzi\", all'inizio degli anni novanta.\nIl Minoli interpretato dal comico era un sanguinario, appassionato di omicidi e stragi di cui raccontava i retroscena, i protagonisti e soprattutto i dettagli pi\u00f9 macabri, nel descrivere i quali si esaltava e provava un perverso piacere. La scena era organizzata in modo tale da assomigliare perfettamente a quella dello studio di \"Mixer\", la trasmissione ideata e condotta per molti anni da Giovanni Minoli: Guzzanti era ripreso da una telecamera in primo piano e da un'altra un po' pi\u00f9 lontana, angolata diversamente; l'immagine ripresa da quest'ultima veniva proiettata su di un pannello in chroma key, posto alle spalle del comico, che dunque appariva due volte nella stessa immagine (un accorgimento tecnico escogitato da Minoli per attirare l'attenzione dei telespettatori). Con ogni probabilit\u00e0, Guzzanti volle colpire la tendenza del programma che, con il passare degli anni, stava sottraendo sempre maggiore spazio alla politica, per dedicarlo frequentemente alla cronaca nera, abitudine che stava dilagando nel mondo della televisione italiana e su cui avrebbe puntato il dito anche con la parodia di Emilio Fede.\nDal punto di vista politico, il comico rappresent\u00f2 Giovanni Minoli come un protetto di Bettino Craxi, pronto a servire fedelmente il \"padrone\" nei suoi servizi, ci\u00f2 in allusione all'afferenza del giornalista al Partito Socialista Italiano.\nGiulio Tremonti.\nCorrado Guzzanti vest\u00ec per la prima volta i panni del politico Giulio Tremonti nella striscia satirica \"Il caso Scafroglia\". Tremonti, soprannominato ironicamente \u00abTreconti\u00bb per l'incarico di Ministro delle finanze che ricopriva allora, fu presentato dal comico in perenne confusione davanti a una calcolatrice, per trovare il modo di far quadrare i conti dello Stato. Il Ministro, dopo avere messo in preventivo dei tagli curiosi (per esempio, le gambe delle sedie del Parlamento) e calcolate tutte le spese, malediceva con disappunto il fallimento dei suoi calcoli, che non gli permettevano di rientrare nei costi dell'attivit\u00e0 di governo e di risanare il debito pubblico, esclamando ripetutamente \u00abPovca puttana! Povca tvoia!\u00bb e battendo con violenza i pugni sulla scrivania.\nIl ritratto di Tremonti, dopo il primo sketch, sembrava completo: dalla gag scaturiva l'impressione di un uomo in difficolt\u00e0 con il suo lavoro e privo di autocontrollo. In realt\u00e0, le scenette realizzate nelle puntate successive fornirono un'immagine molto diversa del politico, specialmente per quanto riguarda la forza del suo carattere, che emergeva soltanto nei momenti di solitudine. Infatti, l'approccio violento del finto Tremonti nei confronti di una macchinetta videopoker, nella quale spendeva i risparmi degli Italiani, scompariva nel momento in cui accorreva il gestore del bar dove si era rinchiuso in un momento di pausa; a quel punto, la macchietta si scusava umilmente promettendo di non sfogare pi\u00f9 la sua frustrazione sull'apparecchio, cosa che avrebbe per\u00f2 fatto nuovamente non appena il barista si fosse allontanato.\nA confermare queste impressioni fu uno sketch successivo, liberamente ispirata dal film \"Il sorpasso\", dove apparivano contemporaneamente Umberto Bossi e Giulio Tremonti, entrambi imitati da Guzzanti. Il secondo, impegnato a studiare come Jean-Louis Trintignant, fu trascinato a fare un giro in macchina dal \"senatur\", la cui parlata romanesca ricalcava quella di Vittorio Gassman. Tremonti appariva in soggezione rispetto a Bossi e ne subiva nolente l'iniziativa, non riuscendo a farsi rispettare.\nIn un'altra scenetta Guzzanti volle criticare il cambiamento di prospettiva di Tremonti che, dopo avere stabilito pi\u00f9 volte l'illegittimit\u00e0 della pratica del condono, ne promosse uno fiscale nel 2002. Guzzanti, nei panni del politico di Forza Italia, riport\u00f2 le frasi di Tremonti che giudicavano negativamente questo tipo di provvedimento, prima di affermare alla fine \u00abUn condono \u00e8 per sempre\u00bb, parafrasando un'espressione comune usata nelle pubblicit\u00e0 di gioielli e attaccando cos\u00ec il suo trasformismo.\nUn'altra apparizione televisiva del Tremonti di Guzzanti risale al 2005, quando il comico fu ospite a \"Parla con me\" di Serena Dandini e rivendic\u00f2 ironicamente i meriti del governo Berlusconi in materia di cultura e finanza.\nL'ultima apparizione di Guzzanti - Tremonti \u00e8 stata nel 2009 nello spettacolo teatrale \"Recital\".\nLeoluca Orlando.\nLa parodia di Leoluca Orlando risale al 1994, nella trasmissione \"Tunnel\", dove Guzzanti - Orlando era ospite dell'angolo politico.\nMariotto Segni.\nQuesta imitazione fu interpretata da Guzzanti a \"Tunnel\", nel 1994, dopo che Segni, avverso sia a Silvio Berlusconi che al Centrosinistra di Achille Occhetto, decise di non schierarsi fondando un partito (il Patto Segni) dall'esperienza fallimentare. Il comico, nei panni del politico, fu ospite del programma in un paio di occasioni come cantante, portando in scena delle ironiche canzoni che vertevano sulla situazione politica del periodo e sulla personalit\u00e0 di Segni, da sempre ostile ad abbandonare le sue convinzioni politiche moderate. Lo sketch pi\u00f9 noto della sagoma, nel quale canta accompagnato strumentalmente dai Tazenda, che erano ospiti del programma, \u00e8 stato ritrasmesso nel 2006 all'interno de \"La Superstoria\".\nPaolo Liguori.\nL'imitazione di Paolo Liguori, interpretata da Guzzanti nell'edizione di Mai dire gol 1996/1997, suscit\u00f2 le polemiche del diretto interessato, dell'opinione che tale parodia screditasse pesantemente la sua reputazione e quella del telegiornale del quale era direttore (Studio Aperto). Guzzanti, nelle vesti di Liguori, accusava la Gialappa's Band di faziosit\u00e0 e affermava che l'Italia era oppressa da \u00abun regime guidato dal signor D'Alema\u00bb che lo costringeva a bere olio d'oliva (invece dell'olio di ricino che i fascisti facevano ingoiare ai socialisti), con chiaro riferimento al nome dell'Ulivo, raggruppamento di partiti appartenente alla sfera politica del Centrosinistra.\nGuzzanti lo dipinse come un fedelissimo dell'opposizione, ossessionato dal lavoro del Governo Prodi e abituato a (dis) informare gli spettatori sulle reali presenze alle manifestazioni di protesta contro il governo. Il giornalista si considerava un prigioniero politico, rinchiuso in carcere per ordine di un governo che non concedeva libert\u00e0 d'espressione e si serviva delle maniere forti per far tacere le voci di protesta. In ogni sketch Liguori, per denunciare le violenze contro gli oppositori, gridava infatti di essere stato incatenato o imbavagliato, pur essendo stato lui stesso a compiere tali azioni.\nRoberto Baggio.\nPer imitare il noto calciatore (unica vittima della satira di Guzzanti appartenente al mondo dello sport), il comico modific\u00f2 a sua discrezione una pubblicit\u00e0, nella quale Baggio apparve per sponsorizzare un concorso a premi promosso dall'IP. La parodia fu trasmessa in una puntata di \"Tunnel\", nel 1994 e riproposta a \"Comici\", nel 1998, durante l'intervista che Serena Dandini stava facendo a Guzzanti.\nCorrado Guzzanti enfatizz\u00f2 la ripetitivit\u00e0 cantilenante della voce del protagonista, incapace di pronunciare una semplice frase che recitava: \u00abBello eh! Ogni settimana, alla IP, milioni di premi da vincere!\u00bb Lo slogan, all'apparenza conciso e facile da ripetere, era invece un ostacolo insormontabile per il finto Baggio, che pronunciava le parole in maniera disordinata, costringendo il regista a interrompere le riprese e a provare nuovamente, ottenendo risultati sempre pi\u00f9 disastrosi. Inoltre, l'effetto comico della scenetta era accresciuto da un espediente pensato da Guzzanti, che a ogni tentativo faceva cambiare la sagoma di cartone sulla quale si appoggiava di volta in volta; questo cartello, riproducente la sua immagine, assumeva un'espressione via via pi\u00f9 contrariata per l'incapacit\u00e0 di Baggio di portare a termine il lavoro.\nIn un'altra versione dello spot, il regista si porta appresso la sagoma e comincia a parlare di lavoro lasciando sbigottito il povero Baggio, segno che il calciatore era cos\u00ec inespressivo che addirittura la sagoma di cartone lo era pi\u00f9 di lui.\nRomano Prodi.\nL'ex-Presidente del Consiglio Romano Prodi \u00e8 stato imitato da Guzzanti in tre occasioni, tra il 1997 e il 2009; prima al \"Pippo Chennedy Show\", poi alla \"Posta del Cuore\" e infine a \"Parla con me\".\nIl comico us\u00f2 la metafora del semaforo per rappresentare le posizioni del politico che, da \"buon democristiano\", preferiva assumere un atteggiamento equilibrato e di controllo nei confronti delle istituzioni e degli alleati. Il suo ruolo era simile a quello del semaforo, poich\u00e9 Prodi dimostrava grande fermezza e i compagni di partito rispettavano la sua autorit\u00e0, proprio come le automobili al comparire del segnale luminoso rosso.\nGuzzanti - Prodi affermava inoltre di essere stato ingaggiato da Massimo D'Alema per guidare la coalizione del Centrosinistra, e di non essere un politico. Le responsabilit\u00e0 delle sue azioni ricadevano in ogni caso su D'Alema e la sua ambizione era solo quella di restare al potere e di esercitarlo, pur incontrando l'ostilit\u00e0 dell'elettorato ed essendone conscio, affermando infatti di stare \u00absul culo a tutti, persino a mia moglie\u00bb. Accarezzando il proprio cane da compagnia, in realt\u00e0 una grossa mortadella di gomma (soprannome affibbiato storicamente a Romano Prodi), approfittava della sua carica per lanciare missili contro gli avversari e si compiaceva delle sue decisioni, ben sapendo che la cosa pi\u00f9 importante era governare anche a prezzo di deludere la maggioranza di governo.\nLa seconda parodia di Romano Prodi, invece, fu interpretata nel 1999 a \"La posta del cuore\". L'ex-presidente del Consiglio, intervistato da Michele Cucuzza, si riparava solitariamente in un fienile in attesa di essere chiamato per guidare una nuova coalizione di Centrosinistra (cosa che avvenne realmente nel 2006).\nL'8 dicembre 2007 l'allora Presidente del Consiglio ricord\u00f2 l'imitazione di Guzzanti, dichiarando di averla trovata \u00abproprio bella\u00bb e di sentirsi come un semaforo, mimando inoltre alcuni gesti del personaggio a lui ispirato.\nIn una delle ultime puntate della stagione 2008-2009 del programma televisivo \"Parla con me\", \u00e8 stato trasmesso un nuovo \"sketch\" del personaggio, tratto dallo spettacolo teatrale \"Recital\" che Guzzanti ha portato in giro per l'Italia tra i mesi di aprile e maggio 2009. Nella gag Prodi appare in tutta la sua \"fermezza\"; dopo il secondo fallimento del progetto dell'Ulivo, il politico rimane immobile sulla pensilina di una non precisata stazione ferroviaria, aspetta \u00abdietro la sua bella linea gialla\u00bb e non si muove, perch\u00e9 i suoi successori (Walter Veltroni e Dario Franceschini) \u00abfanno un gran polverone ma son mica capaci di trovare il compromesso e di metter sempre d'accordo sempre e quello\u00bb; Guzzanti prevede cos\u00ec che nel giro di qualche tempo i dirigenti del Partito Democratico, non riuscendo a offrire un'alternativa appetibile all'elettorato per contrastare Silvio Berlusconi, andranno a pregare Prodi di provare nuovamente a guidare il Centrosinistra alla conquista del Paese, ma sar\u00e0 a quel punto che l'anziano fondatore dell'Ulivo volter\u00e0 loro le spalle vendicandosi finalmente per i tanti tradimenti subiti.\nTareq Aziz.\nLa parodia dell'ex vicepresidente dell'Iraq di Saddam Hussein venne presentata una sola volta nel 2002 durante Il caso Scafroglia. Il ministro iracheno veniva interpellato dal conduttore della trasmissione in merito alla scomparsa del suddetto Mario Scafroglia, ma Aziz, rispondendo in un inglese piuttosto maccheronico, non capiva e finiva per mostrare rabbiosamente e con affanno tutte le decine di stanze della sua casa, per dimostrare al mondo che l\u00ec non c'erano n\u00e9 Scafroglia, n\u00e9 armi di distruzione di massa, visto che in quel periodo l'Iraq era sotto ispezione dell'ONU, in cerca di armi atomiche e batteriologiche a seguito delle richieste degli Stati Uniti.\nUgo Intini.\nLa parodia di Ugo Intini fu interpretata da Guzzanti in diverse occasioni; la maggior parte degli sketch che lo avevano come protagonista furono trasmessi ai tempi di \"Avanzi\", nel periodo in cui le vicende di Tangentopoli e Mani Pulite avevano riguardato direttamente il partito socialista e il suo segretario, Bettino Craxi, del quale Intini era portavoce ufficiale. Oltre alla scenetta in cui il personaggio appariva in continuazione alla povera Francesca Reggiani, si ricordano le preghiere che Intini, accompagnato musicalmente dal gruppo di attori - musicisti del programma, rivolse ad Antonio Di Pietro per chiedere di perdonare la politica corrotta del pentapartito e soprattutto Bettino Craxi, costretto a fuggire clandestinamente a Hammamet per evitare le condanne decise dalla giustizia italiana.\nGuzzanti riport\u00f2 in scena a Mai dire gol il personaggio, che portato in studio da un cammello e da un condor (rispettivamente Giovanni Storti e Giacomo Poretti), elogi\u00f2 l'operato di Craxi, reclamando per lui un risarcimento miliardario e parlandone come una divinit\u00e0, presente dentro l'anima di tutti i cittadini italiani.\nUmberto Bossi.\nCorrado Guzzanti ha imitato il fondatore della Lega Nord tantissime volte: nelle prime due edizioni di \"Avanzi\", due volte a \"L'ottavo nano\" e una a testa per \"Tunnel\" e \"Il caso Scafroglia\". La particolarit\u00e0 di questa macchietta consiste nelle differenze che si possono riscontrare tra un'imitazione e l'altra.\nL'Umberto Bossi di \"Tunnel\" era ospite del \"Personal TG\" di Emilio Fede e aveva cominciato a esporre i punti chiave del suo pensiero politico e i meriti della Lega, quando il conduttore lo invit\u00f2 a passare in rassegna i programmi: ma non del suo partito, bens\u00ec quelli della prima serata televisiva. Per enfatizzare il cambiamento nell'atteggiamento del \"senatur\", la telecamera allarg\u00f2 il campo e ritrasse il personaggio in mezzo busto con a fianco un vaso di fiori. A quel punto Bossi allegger\u00ec i toni, aggressivi e forti all'inizio della scenetta, per assumere un comportamento pi\u00f9 calmo e pacato, tipico delle signorine buonasera e un linguaggio pi\u00f9 consono alla situazione. In precedenza, Bossi si era invece scatenato nel rivendicare il ruolo del suo partito nella frantumazione del \u00abvecchio sistema partitocratico\u00bb e aveva commesso un clamoroso errore di grammatica (\u00abAbbiamo stato costretto Berlusconi...\u00bb).\nIl \"nuovo\" Bossi fu proposto da Guzzanti in una puntata de \"L'ottavo nano\". In quell'occasione, prima del suo arrivo in studio un'atmosfera di terrore si diffuse tra gli autori del programma e il pubblico in sala; nel dietro le quinte, un affrettato Marco Della Noce avvis\u00f2 tutti i colleghi di ripararsi nelle rispettive stanze, annunciando l'arrivo del temutissimo Umberto Bossi, ritratto come il cannibale Hannibal Lecter dal film \"Il silenzio degli innocenti\". Guzzanti fu portato dalla Dandini da due boia e fu lentamente liberato dal bavaglio che gli ostruiva la bocca. La conduttrice, fintamente spaventata, apprezz\u00f2 le prime parole del politico, che a un certo punto, per\u00f2, inve\u00ec contro i classici bersagli della Lega Nord e si liber\u00f2 dai legacci che lo tenevano inchiodato a una tavola di legno. Soltanto Neri Marcor\u00e8, travestito da Pier Ferdinando Casini, riusc\u00ec a calmarlo suonando il violino come il mostro del film \"Frankenstein Junior\". In un'altra \"clip\", trasmessa sempre nello stesso programma, Guzzanti - Bossi dichiar\u00f2 di avere \u00abfatto pace con i Socialisti\u00bb, affermando che il problema era stato \u00abrisolto a tavola\u00bb. Come? Divorandoli, visto che nella Casa delle libert\u00e0 tutto \u00e8 possibile.\nL'ultima parodia di Umberto Bossi risale al \"caso Scafroglia\", dove il comico realizz\u00f2 uno sketch \"double face\", in cui il \"senatur\" trascinava il \"mammone\" Giulio Tremonti (anch'egli imitato da Guzzanti) a fare un giro in macchina con lui, ricalcando la celebre scena del film \"Il sorpasso\". Bossi, dallo spiccato accento romanesco (una novit\u00e0 rispetto ai Bossi rappresentati in precedenza), ricopriva la parte che fu di Vittorio Gassman, mentre il Ministro dell'economia si comportava come il timido Jean-Louis Trintignant.\nVittorio Sgarbi.\nLa parodia di Sgarbi, apparsa una sola volta all'interno di \"Avanzi\", fu realizzata da Guzzanti in un momento nel quale il critico d'arte, ospite del \"Maurizio Costanzo Show\", era diventato celebre per i numerosi litigi dei quali era protagonista e le parole forti e frequentemente volgari che pronunciava in trasmissione. Nell'unica apparizione che si conosce di questa parodia, il personaggio era intervistato da una voce fuori campo sulla qualit\u00e0 della birra che Sgarbi stava sorseggiando. Guzzanti, riprendendo le scurrilit\u00e0 tipiche del linguaggio e del modo di parlare di Sgarbi, lo apostrofava emettendo forti rutti, segno di disprezzo nei confronti dell'intervistatore. Nella scena successiva il personaggio, fermato da alcuni fan per avere l'autografo, subiva degli strattonamenti e definiva i presenti \u00abMafiosi!\u00bb, un insulto che il vero Sgarbi era abituato a usare contro i suoi avversari.\nQualche tempo dopo, Guzzanti fu anche protagonista di un noto diverbio televisivo quasi sfociato in rissa, durante il programma \"L'Istruttoria\" di Giuliano Ferrara; in occasione dell'incontro tra Roberto D'Agostino e il vero Vittorio Sgarbi, le illazioni di quest'ultimo sul suo conto fecero infuriare il giornalista che, dopo aver ricevuto dell'acqua minerale addosso, rifil\u00f2 uno schiaffo a Sgarbi. Corrado Guzzanti, in secondo piano e impersonante il critico d'arte, assistette alla scena trattenendo a stento le risate, mentre Ferrara cercava di dividere i due litiganti.\nWalter Veltroni.\nLa prima imitazione di Walter Veltroni risale al 1997, quando Guzzanti interpret\u00f2 il personaggio enfatizzandone i tipici comportamenti: la pacatezza, il sacro rispetto dell'avversario, la ricerca di un'armonia tra i partiti di Centrodestra e Centrosinistra e l'inclinazione a \u00abcomporre i contrasti\u00bb, anche \u00aba prezzo di vedere diminuiti i consensi dell'elettorato\u00bb. Guzzanti lo dipinse come un \"bambinone\" attaccato ai ricordi dell'infanzia e inadatto a risolvere i problemi della politica, a cui non sembrava particolarmente interessato, preferendo le conferenze dove vertevano discussioni vertenti l'enologia e in particolare il cinema, una delle passioni di Veltroni.\nLa parodia fu recuperata qualche anno dopo a \"L'ottavo nano\", che trasmise una serie di scenette commentate da Neri Marcor\u00e8 (con la voce di Bruno Pizzul), in cui Veltroni era l'allenatore della squadra calcistica dell'Ulivo; in ogni episodio il \"mister\" non riusciva a incoraggiare la sua squadra, sempre sconfitta dalla formazione del Centrodestra, ma non mostrava delusione per l'ennesima debacle, accettandola sportivamente.\nIn un'altra puntata, la compagna di partito Livia Turco (interpretata da Germana Pasquero) gli proponeva una sequenza di nomi su cui puntare per sostituire Francesco Rutelli nel ruolo di candidato alla Presidenza del Consiglio, allo scopo di lanciare qualche personaggio famoso per strappare elettori agli avversari; ma Veltroni la smentiva continuamente, riferendole che per varie ragioni nessuno era disposto o poteva accettare l'incarico, e che di conseguenza Rutelli rappresentava l'unica possibilit\u00e0 di vincere le elezioni.\nCreazioni originali.\n\"Aniene\".\nAniene compare per la prima volta nell'omonimo programma in onda su Sky e viene riproposto nel 2020 a \"Propaganda Live\". \u00c8 un giovane dio biondo con un elmo alato in testa, dall'aspetto nordico, armato di martello come Thor, ma dallo spiccato accento romanesco. Egli \u00e8 stato mandato sulla terra dal Dio suo padre Disse per aiutare gli uomini in questo periodo di crisi economica. Gli sketch sono costituiti dai dialoghi tra Aniene e suo padre (raffigurato come un raggio di luce nel cielo che parla anch'egli in romanesco). Proprio il Dio Padre afferma che Aniene \u00e8 la sua ultima speranza visto che suo fratello \u00e8 \"\"un mezzo delinquente\" e che sua madre Dena \"nun ce sta pi\u00f9 con la testa\"\", per questo gli d\u00e0 improbabili consigli su come compiere la sua missione.\n\"Brunello Robertetti\".\nCorrado Guzzanti lanci\u00f2 sul piccolo schermo questo nuovo personaggio nel 1998, durante la trasmissione della sorella Sabina \"La posta del cuore\", in onda su Rai 2. \"Brunello Robertetti\" fu poi riproposto, con molto successo, in ogni puntata de \"L'ottavo nano\", dove il personaggio entrava in scena per raccontare alcune sue poesie, dopo essere stato preceduto da un balletto da lui detestato. Guzzanti riport\u00f2 il personaggio di \"Brunello Robertetti\" nelle ospitate a \"La TV delle ragazze - Gli Stati Generali 1988-2018\" (2018), \"Stati generali\" (2019) e \"Propaganda Live\" (2020).\nIl poeta \"Robertetti\" si presentava come un uomo molto introverso e timido, di et\u00e0 imprecisabile, vestito in ogni occasione con un monotono maglione grigio e con un ingombrante paio di occhiali; sulla scena appariva sempre seduto su una poltrona di colore nero, con un grosso libro sulle ginocchia, dal quale declamava i versi delle sue poesie, iniziando sempre con la frase: \nI componimenti poetici di \"Robertetti\" erano in realt\u00e0 la parodia di famose poesie, modificate mantenendone il tema o giocando sui significati; molte poesie erano anche originate da detti popolari e luoghi comuni, puntualmente modificati in modo da farli apparire pi\u00f9 buffi.\n\"Conduttore\" de \"Il caso Scafroglia\".\nIl personaggio fu inaugurato da Corrado Guzzanti nella prima puntata de \"Il caso Scafroglia\", la striscia satirica della quale era il presentatore. Per interpretarlo, per la prima volta dagli esordi come imitatore, il comico fece a meno di qualsiasi tipo di trucco o camuffamento della voce; scelse di andare in scena normalmente, adattandosi a un particolare tipo di conduzione e comportandosi in modo tale da mettere in risalto le caratteristiche negative della macchietta. Essa, cambiando leggermente le parole dello stesso Guzzanti in un'intervista a Repubblica dell'ottobre 2002, costituiva un esempio di \u00abpresentatore ideale\u00bb, allo stesso tempo \u00abuno schizoide che voleva fare informazione ma anche intrattenimento, e finiva inevitabilmente per passare dai morti ammazzati alle ballerine senza mutande\u00bb. Il personaggio sembrava animato da una doppia personalit\u00e0: all'apparenza gentile e pacato nelle affermazioni, era in realt\u00e0 molto maleducato e sapeva essere molto pungente nei commenti e nelle opinioni.\nAd affiancarlo \"Padre Federico\" (Marco Marzocca), un sacerdote intervenuto in studio per instaurare un dialogo con i giovani, tramite un numero telefonico che doveva apparire in sovraimpressione, cosa mai avvenuta. Tra i due non correva buon sangue; si ricordano difatti alcuni momenti di tensione, frutto di frecciate anticlericali o semplicemente antipatiche lanciate al prete. Quest'ultimo rispondeva alle provocazioni senza perdere le staffe, e di questa predisposizione si approfittava Guzzanti, che commentava in modo critico ogni sua affermazione e lo interrompeva continuamente evocando la figura dello scomparso \"Mario Scafroglia\".\nIl conduttore, nel corso dei tormentati dialoghi con il sacerdote, appuntava delle critiche al Governo Berlusconi, che servirono a rendere chiare le posizioni del personaggio in materia di politica. Durante un dibattito in studio sui pericoli del terrorismo negli USA, il presentatore critic\u00f2 aspramente la Legge Cirami, apostrofandola con un eloquente \u00abL'ha portata Al Qaeda\u00bb, e in un'altra occasione manifest\u00f2 la sua opinione negativa dell'Italia e dei suoi cittadini, colpevoli secondo lui di non \u00abprendere sul serio\u00bb Silvio Berlusconi e le sue azioni atte a \u00abdistruggere il Paese e la Rai e a fare a pezzi la democrazia\u00bb.\n\"Don Florestano Pizzarro\".\nIl personaggio esord\u00ec all'ottavo nano nel 2001 e fu riportato in televisione da Guzzanti nella puntata di \"Parla con me\" del 2 marzo 2008, in \"Aniene 2 - Molto rigore per nulla\" (2012) e nella puntata di \"Propaganda Live\" del 9 marzo 2018. Con \"Don Florestano Pizzarro\", imitazione di un cardinale dal forte accento romanesco, il comico volle ribaltare il conservatorismo tipico delle gerarchie ecclesiastiche, costruendo una macchietta cinica, sincera e poco incline al politically correct, intervenuta in merito alle polemiche vissute nella societ\u00e0 italiana sui grandi temi etici (per esempio l'aborto e la pillola anticoncezionale) e al complicato e contrastato rapporto tra il mondo della scienza e la religione cattolica. Il personaggio era di indole schietta e in un momento di candida lucidit\u00e0 ammise di considerare la vocazione religiosa alla stregua di una qualsiasi professione dirigenziale.\nNell'apparizione del 2008, Guzzanti fece riferimento alla situazione politica e culturale del periodo, inserendo un accenno alla celebre battuta pronunciata da Daniele Luttazzi nei confronti di Giuliano Ferrara durante la trasmissione televisiva Decameron, e un discorso di Papa Benedetto XVI sulla natura del demonio, oltre alla citazione della M-theory e dei buchi neri:\n\u00ab\"La teoria vera dell'universo, la sai qual \u00e8? La teoria attuale dell'universo, quella vera, ce stanno le equazioni, te le poi anda' a vede', no le fantasie, la metafisica, lo spirito... La teoria dell'universo se chiama M-theory, \u00e8 un'evoluzione della teoria delle stringhe degli anni '70, praticamente dice che ci stanno undici dimensioni e infiniti universi paralleli, ma te rendi conto?\"\u00bb\n\u00ab\"Lei crede a questo, quindi?\"\u00bb\n\u00ab\"No \"credo a questo\", questa \u00e8 la realt\u00e0! Ce stanno le equazioni, vattele a vedere! Ma te 'o sai che se te metti in orbita in un certo modo rispetto all'orizzonte degli eventi in un buco nero super massivo a rotazione puoi viaggiare avanti e indietro nel tempo? Ma de che stamo a parl\u00e0? Ancora do' spirito santo, da' cosa, da' pastorella. Ma stiamo scherzando? [...] Infiniti universi paralleli! Dio ci po esse, ce po non esse, ce ne ponno sta due, tre, quattro, sedici, una donna, quattro donne, co a barba, senza, du' giapponesi. Ma svejateve! Questo lo dicono gli scienziati! Ma che famo noi, je famo i processi? Finch\u00e9 era uno, Galileo, 'o famo sta' zitto... Questi so' migliaia di scienziati, che stanno sotto, co 'sti acceleratori de particelle... Non solo non li puoi processare, ma non ti danno manco il tesserino pe anda' sotto!\"\u00bb\nIn \"Aniene 2\", \"Don Pizzarro\" descrive il mondo della Chiesa cattolica come una fiction (di cui lui \u00e8 story editor e sceneggiatore) in cui ogni elemento - preti, cardinali, guardie svizzere - recita un ruolo. Sulla sua visione di Dio afferma: \u00ab\"'O sai come 'o vedo io Dio? Un grosso problema per la privacy.\"\u00bb E sulla punizione divina: \u00ab\"Ma oggi, ammesso pure che esiste, no? Che io poi so' di mentalit\u00e0 aperta... ma te hai visto 'a robba che c'\u00e8 l\u00e0 fuori? Mijardi e mijardi de galassie, mijardi de stelle, de pianeti, buchi neri, quasar, pulsar, oceani di materia oscura, de fasci di neutrini, di antimateria... Ma ammesso pure che esiste, no? Ma tu pensi che uno che ha fatto tutta sta robba gliene pu\u00f2 freg\u00e0 quarcosa se su sto sercio de periferia noi rubbamo, sparamo, tradimo 'e mogli, se ingroppamo fra de noi? Ma tu pensi veramente che 'a morale nostra pu\u00f2 esse 'a questione centrale dell'universo?\"\u00bb\nNell'apparizione del 2018, intervistato da Andrea Purgatori, \"Don Pizzarro\" commenta le elezioni politiche italiane del 2018. Riguardo all'episodio della teca contenente il sangue di San Gennaro baciata da Di Maio, afferma:\n\u00ab\"Ha fatto un casino, gli avevamo detto: \"Nun la tocc\u00e0\". L'ha toccata e ha rotto la macchinetta. L\u00ec c'\u00e8 un meccanismo delicatissimo, tipo la sigaretta elettronica. C'\u00e8 'sto sangue che se deve scard\u00e0, sale, evapora, se coagula e scende. Ha rotto tutto. Tu non sai quanto costa quella macchina, perch\u00e9 er tecnico che la sa riparare \u00e8 solo uno e pija 'na cresta assoluta. E gi\u00e0 dovemo f\u00e0 lo spurgo, perch\u00e9 il problema chiaramente \u00e8 il calcare. Poi oggi famo tutto con le cialde, come il caff\u00e8. Negli anni Ottanta mi ricordo Carlo Rambaldi, bravissimo, ce rifece un meccanismo perfetto, usciva perfettamente, era veramente credibile. L'unico problema era che se la toccavi diceva \"Gennaro telefono casa\".\"\u00bb\nSpiega invece la scissione del Pd con l'esempio della fissione dell'uranio:\n\u00ab\"Ma quella \u00e8 un fenomeno naturale, non c'\u00e8 da preoccuparsi, \u00e8 sempre stata cos\u00ec. Fondamentalmente in 'sto Paese le sinistre sono sempre state due: una sinistra lesionista e una sinistra autolesionista. Se le chiamassero cos\u00ec, invece de inventarse tutti 'sti nomi, sarebbe molto pi\u00f9 chiaro. \u00c8 una questione di gusti. Se ti piace, la voti. Si perderebbero meno voti. Ad esempio, er Pd yin, er Pd yang: ruotano l'uno attorno all'altro in un eterno ciclo illusione-delusione. Il problema \u00e8 che, ogni volta che te scindi, perdi i pezzi. Se vai a sommare i voti di quello e di quell'altro, non c'avrai mai il totale che c'avevi prima. \u00c8 come a fissione dell'uranio: se tu me bombardi coi neutroni un nucleo di uranio-235, quello si divide in due atomi pi\u00f9 piccoli: bario-141 e kripton-92. M\u00f2 'sti atomi so' instabili perch\u00e9 se so' separati. Per ritrov\u00e0 'sta stabilit\u00e0 devono lasci\u00e0 and\u00e0 a loro volta altri neutroni, che poi a catena vanno a colpire altri nuclei de uranio e poi senti che botto dopo. La stessa cosa \u00e8 il Pd: perdono i pezzi, allora perdono i voti e per riguadagn\u00e0 quei voti se devono spost\u00e0 un po' pi\u00f9 a destra. Poi fanno un'altra scissione, perdono i voti e per riguadagnarli si devono spostare ancora pi\u00f9 a destra, e cos\u00ec fino a che non fanno tutto il giro e si ritrovano daccapo all'estrema sinistra. E se ricomincia il nuovo ciclo, che secondo la profezia de Padre Pinoli dovrebbe cominciare nel 2065.\"\u00bb\nSu quello che rappresenta Dio per lui, afferma: \u00ab\"L'arberi, 'e foglie, i ciottoli, er ruscelletto che c'era... e l\u00ec proprio ho percepito quanto 'a natura, l'universo, 'e foglie e i sassi... quanto nun gliene p\u00f2 freg\u00e0 de meno de te, se stai bene, se stai male, se sei felice, se stai a soffr\u00ec, se sei vivo e se sei morto. Questa grande, clamorosa, indifferenza dell'universo... io 'a chiamo Dio. Che come nome \u00e8 anche pi\u00f9 breve, no?\"\u00bb\n\"Dottor Arm\u00e0\".\nIspirato al televenditore di opere d'arte di Telemarket Francesco Boni, il \"Dottor Arm\u00e0\" \u00e8 stato uno dei personaggi apparsi pi\u00f9 di frequente nella trasmissione \"L'ottavo nano\".\nLa parodia di Boni realizzata dal comico (che indossava una giacca con attaccato il cartellino del prezzo), assomigliava molto all'originale, sia fisicamente che vocalmente, e ne riprendeva le caratteristiche immediatamente visibili, quali l'attitudine a \"sfinire\" lo spettatore a casa con ripetute spiegazioni sul valore artistico dei quadri esposti, per informarlo che si trattava di un'occasione irripetibile per acquistare un'opera d'arte a un prezzo scontato e quindi vantaggioso ma che dopo un'assurda peripezia tornava a costare quanto il prezzo iniziale.\nAiutato da un fedele e stupido assistente (Marco Marzocca, che prender\u00e0 spunto da questo per un altro personaggio, \"Ermes Cassiodoro\"), il televenditore spacciava i suoi quadri per opere di grande bellezza, \u00abstraordinarie\u00bb a suo dire, allo scopo di venderle a una tra Serena Dandini e \"Biondic\", un'affascinante e bionda ballerina slava interpretata da Caterina Guzzanti. Malgrado le iniziali resistenze delle due presenze femminili, \"Arm\u00e0\" non si scomponeva e iniziava a parlare delle correnti artistiche alle quali appartenevano gli autori di queste opere (si ricordano artisti come \"Fragolari\", \"Carciofani\", \"Mutandari\" e \"Staccolanana\", spacciati per grandi pittori) esponenti di fantomatiche correnti pittoriche quali il \"Nascondismo\" e il \"Sorpresismo\", per finire con l'eloquente invito a comprare i quadri per \u00abrendere il proprio salotto un grande protagonista del '900\u00bb.\nL'insistenza del personaggio si risolveva quasi sempre con la cessione dell'opera in questione, alla fine della quale il \"Dottor Arm\u00e0\" ringraziava l'acquirente e salutava il pubblico in sala con il gesto dell'ombrello, sottolineando la compiuta impresa di avere venduto un'opera insignificante a un prezzo a dir poco eccessivo ma molto vantaggioso per lui.\nNel 2006, in una puntata di \"Very Victoria\", la trasmissione di MTV condotta da Victoria Cabello, in cui Guzzanti era ospite insieme all'amico Lillo Petrolo, la presentatrice annunci\u00f2 la presenza di Francesco Boni, che davanti al divertito duo descrisse con strampalati riferimenti all'arte moderna il poster del film \"Fascisti su Marte\", incorniciato in modo da farlo somigliare a un quadro. Subito dopo, all'invito della Cabello di \u00abfare qualcosa alla maniera di Franco Boni\u00bb, Guzzanti disse \u00abNon mi permetterei mai!\u00bb, per poi assumere all'improvviso la caratteristica voce del suo personaggio e affermare che l'autore della tela in questione \u00abquelli con il braccio alzato, non li fa pi\u00f9!\u00bb, suscitando le risate della presentatrice, del pubblico e del televenditore stesso.\n\"Gaetano Maria Barbagli\".\nIl personaggio fu interpretato per la prima volta ne \"Il caso Scafroglia\", all'interno di una striscia satirica che lo vedeva guidare un manipolo di militi fascisti alla conquista del pianeta Marte. Il gerarca \"Barbagli\" era un fedelissimo di Benito Mussolini, di cui portava con s\u00e9 un busto di bronzo per rivolgersi a lui in ogni momento di difficolt\u00e0; era misogino, carismatico, ossessivamente tormentato dal pericolo comunista e deciso a espandere l'Impero italiano anche in verticale, per sconfiggere i temibili \"mimimmi\", le creature pietrose e \"sinistroidi\" abitanti del pianeta rosso (gioco di parole che accomunava il colore rosso alla dottrina socialista).\nL'inventata invasione extraterrestre fu raccontata interamente da Guzzanti nel film \"Fascisti su Marte\", il cui incontrastato protagonista era proprio il gerarca, che alla fine del film non rinnegava le sue idee e non si pentiva di ci\u00f2 che aveva realizzato nella vita, infondendo un carattere immortale e incorruttibile all'ideologia per la quale si era battuto fino alla morte.\nCorrado Guzzanti port\u00f2 in scena la macchietta anche nel 2005, quando irruppe \"violentemente\" in studio a \"Parla con me\" con una squadra fascista, ordin\u00f2 di \u00abportare a Ponza\u00bb la spalla della Serena Dandini, il comico Dario Vergassola, e fece un confronto tra i costumi moderni e quelli del Ventennio, paragonando il Duce al \u00abtipetto\u00bb (Silvio Berlusconi).\n\"Gianni Livore\".\nIl Dottor \"Gianni Livore\" era un personaggio psicopatico e irascibile, infuriato col mondo intero anche per colpa della moglie abruzzese (interpretata da Rocco Barbaro), che gli preparava di continuo terribili fritti - creati \u00abcon l'olio de mamma\u00bb - che era obbligato a ingurgitare. Il rapporto tormentato con la consorte, oltre a indurlo a un atteggiamento quasi razzista nei confronti delle persone di origine abruzzese, non gli permetteva di risolvere i suoi problemi mentali, che lo portavano a sfogarsi in continuazione con l'interlocutore e a imbottirsi di medicinali, i quali non gli consentivano per\u00f2 di affrontare con maggior tranquillit\u00e0 gli innumerevoli problemi familiari.. Le richieste di poter staccare il collegamento con la Dandini per parlare finalmente \u00abc\u00f2 Tokyo\u00bb, faceva capire che i giapponesi erano gli unici che potevano comprendere la sua condizione.\nInoltre, come se ci\u00f2 non bastasse a tormentare la sua vita, Livore era anche alle prese con un commercialista molto frettoloso e inesperto, che per eccessivo timore della Guardia di Finanza, lo convinceva sempre a pagare l'anticipo IRPEF di due anni dopo per \u00abfare bella figura\u00bb e a far stilare il suo necrologio da \u00abZia Pina\u00bb in anticipo sulla sua morte per \u00abportasse avanti ch'e'pratiche\u00bb.\nIl personaggio fu portato in televisione da Guzzanti al \"Pippo Chennedy Show\", nel 1997.\n\"Lorenzo\".\n\"Lorenzo\" fece il suo esordio assoluto nella terza stagione di \"Avanzi\", nella quale la caricatura divenne in breve uno degli elementi caratteristici della trasmissione. \"Lorenzo\" rappresentava la parodia dell'adolescente negletto e ignorante, privo di una cultura generale e assolutamente disinteressato ad appropriarsene. Lorenzo Skarz sarebbe figlio di genitori benestanti, partiti per una lunghissima vacanza in Australia. Il giovane afferma di essere iscritto ad una fantomatica scuola media superiore romana, chiamata \"Istituto \"Mary Poppins\"\", sito sulla via Tuscolana, probabilmente un riferimento ironico a un istituto privato, discusso per la qualit\u00e0 didattica, e il liceo Scientifico Statale XXIII da lui frequentato.\nTrasandato, con indosso una camicia a scacchi scura, con sotto una t-shirt riproducente il logo della metal band Iron Maiden o della grunge band Nirvana, il personaggio ha per spalla la presentatrice del programma, Serena Dandini, con il compito di aiutarlo nella preparazione scolastica, desolantemente deficitaria.\nMalgrado la disponibilit\u00e0 e la pazienza dell'improvvisata insegnante di sostegno, \"Lorenzo\" fa inevitabilmente ricadere ogni discussione su argomenti di suo interesse, quali la musica (appassionato di hard rock e metal) e il calcio, unica materia dove dimostra prontezza e competenza, tifoso romanista e con il proverbiale odio viscerale verso i tifosi della Lazio, imprecando soventemente con il termine \"laziale\", per lui massimo insulto.\nCon Lorenzo, Corrado Guzzanti ampli\u00f2 il suo repertorio artistico inaugurando il sistema della \"parodia della parodia\" (di cui si parla anche qui), facendo imitare al medesimo il conduttore televisivo Enrico Ghezzi nella rubrica cinematografica \"Lorenzo fuori orario\".\nNel 1993, il personaggio fu protagonista di \"\", una rubrica comica quotidiana di quindici minuti, trasmessa ogni pomeriggio su Raitre nel mese di giugno, che lo vede impegnato in un'improbabile preparazione per l'esame di maturit\u00e0, con il vano apporto di Serena Dandini. Coadiuvato da una decina di amici con i quali sentirsi a suo agio, \"Lorenzo\" si balocca tra motteggi e bambinate, ignorando i ripetuti inviti della donna a concentrarsi sugli spunti di discussione da lei proposti.\nDato l'immediato consenso riscontrato, soprattutto tra i giovanissimi, il personaggio diede un contributo al repertorio gergale contemporaneo con neologismi come \"da panico\" per esprimere un'iperbole, il succitato \"Istituto Mary Poppins\", per indicare istituti privati di fatto elargitori di diplomi, nonch\u00e9 la leggenda di un gioco pericoloso, il \"cordapanico\", ovvero il far cadere malcapitati motociclisti con una corda d'acciaio tesa da un lato all'altro di una carreggiata. Seguono termini con riferimenti corporali viscerali come un generico \"secernere\" che pu\u00f2 stare per \"scegliere\" (accostamento con \"cernere\") o \"riuscire\" o semplicemente \"derivare\", \"venir fuori\".\nIl personaggio appare successivamente nel 1994 in \"Tunnel\" (dove arriv\u00f2 ad interagire fugacemente con i veri \"Nirvana\", presenti in studio per eseguire due loro canzoni), in una puntata di \"Pippo Chennedy Show\", e nel 1996, in \"Mai dire gol\" (1996). Lorenzo torna dopo una lunga assenza nel programma \"Aniene\" in uno sketch mirato a rappresentare le difficolt\u00e0 economiche di cui molti italiani soffrono. Ora Lorenzo \u00e8 il padre single di Luco, un ragazzo (sempre interpretato da Guzzanti) non certo brillante e piuttosto deludente per il genitore, in quanto laziale. Lorenzo e Luco riappaiono nella puntata di \"Propaganda Live\" dell'8 maggio 2020.\nIl personaggio appare nel video musicale di Luca Barbarossa \"Cellai solo te\".\n\"Mafioso\".\nIl personaggio del \"mafioso\" fu creato ad hoc da Guzzanti nel 2002, per esprimere il proprio disappunto nei confronti delle recenti disposizioni del Governo Berlusconi in materia di giustizia, soprattutto verso la legge sul legittimo sospetto, che dava all'imputato la possibilit\u00e0 di chiedere lo spostamento della sede processuale, sospettando la parzialit\u00e0 dell'organo giudiziario competente. Fu riproposto nel 2011 in \"Aniene\", in cui festeggiava i 150 della mafia.\nUna delle gag iniziava con l'ingresso in aula dei tre magistrati incaricati di giudicare il boss, che assisteva direttamente alla scena dalla cella dove era rinchiuso insieme a un minaccioso sgherro (Marco Marzocca). Pur imprigionato, il \"mafioso\" sembrava dominare la situazione; Marzocca, truccato con un paio di finti baffi neri e un'acconciatura da \"picciotto\", ordinava ai tre malcapitati di mostrarsi fisicamente al capo, che definendoli \u00abquaquaraqu\u00e0\u00bb (riprendendo il giudizio del boss mafioso \"Don Mariano Arena\" sulla maggioranza dell'umanit\u00e0, pronunciata alla fine del film \"Il giorno della civetta\") li liquidava con poche parole (\u00abquello l\u00ec tiene una faccia a minchia, tiene gi\u00e0 la faccia della sentenza\u00bb). Dopo che i giudici erano stati allontanati, il padrino auspicava lo spostamento del processo in un'altra citt\u00e0 o addirittura a Honolulu.\nEvidente il riferimento alla Legge Cirami, che Guzzanti voleva porre in risalto per denunciare l'intenzione di Silvio Berlusconi - secondo alcuni - di approfittare appositamente della norma per trasferire al tribunale di Brescia il processo Imi-Sir, che lo vedeva imputato insieme a Cesare Previti e altre persone. Inoltre, la caricatura del \"mafioso\" pu\u00f2 essere vista come l'interpretazione di un Berlusconi \"sicilianizzato\", scaturita dai sospetti di suoi legami con la criminalit\u00e0 organizzata, alimentati da sempre dalle correnti politiche storicamente ostili al fondatore di Forza Italia.\nLa macchietta fu anche protagonista di altri sketch, dove il comico ironizzava sempre sull'incapacit\u00e0 o l'impossibilit\u00e0 da parte della giustizia di fare normalmente il suo corso.\n\"Massone\".\nIl personaggio del \"Massone\" fu inaugurato da Guzzanti nella striscia satirica \"Il caso Scafroglia\", nella quale appariva improvvisamente, interrompendo la normale programmazione di Raitre e aggiornando gli adepti della Massoneria sui risultati raggiunti dall'organizzazione e sui nuovi obiettivi da perseguire.\nCapo della schiera dei cavalieri della \"uallera\" \"d'oro\", il personaggio appariva in video con la testa nascosta sotto un cappuccio, per non farsi riconoscere da chi era esterno all'organizzazione; inoltre, con uno spiccato accento napoletano, invitava gli estranei alla loggia massonica a non entrare in conflitto con gli ideali dell'associazione, simili a quelli della P2 di Licio Gelli e del suo Piano di rinascita democratica.\nUno tra i tanti obiettivi del \"Massone\" era controllare il sistema radio-televisivo nazionale per manipolare il mondo dell'informazione ed esercitare un \u00abcontrollo totale delle menti deboli, cio\u00e8 l'80% di questo Paese.\u00bb Dare notizie tendenziose od inutili e omettere quelle importanti era uno degli obiettivi principali dell'organizzazione che, allontanando l'interesse della maggior parte dei cittadini dalle questioni pi\u00f9 rilevanti, si sarebbe potuta impadronire pi\u00f9 facilmente delle istituzioni, non incontrando l'opposizione diffusa della gente.\nTra le parole pronunciate dal \"Massone\", si potevano distinguere degli evidenti riferimenti al condizionamento subito dalla Rai da parte della politica; in uno sketch, per esempio, il personaggio ringraziava il direttore di Rai 2 Antonio Marano per avere \u00abraso al suolo\u00bb il canale televisivo, al punto da rendere i cartoni animati di Tom &amp; Jerry il programma di punta della rete. Inoltre, il personaggio dava ordine agli adepti in ascolto, responsabili dei telegiornali della tv pubblica, di omettere le notizie di alcune edizioni di TG1 e TG2 e tutte quelle del TG3, sospettato dagli ambienti liberali di essere lo specchio informativo gestito dal centrosinistra e quindi scomodo per i partiti politici al governo in quel momento.\nIl personaggio del Massone fu riproposto nel 2011 e nel 2012 in \"Aniene\" e \"Aniene 2 - Molto rigore per nulla\".\nUsando le parole dello stesso Guzzanti, il \"Massone\" era \u00abun personaggio senza faccia che gestiva i poteri occulti di questo Paese, i misteri italiani che non verranno mai svelati: organizzava i golpe, i NOCS e i cavalieri della uallera d'oro\u00bb.\n\"Max\".\nUnico presentatore di \"Radio Progo\", ignota emittente radiofonica dichiaratamente di sinistra, \"Max\" si collegava ogni tanto con \"Tunnel\" per spiegare ai ragazzi in ascolto le ragioni delle manifestazioni di protesta organizzate dal suo movimento giovanile, del quale era capo e unico componente. In polemica con i partiti di centrodestra, con scarso successo faceva propaganda contro Silvio Berlusconi e le sue idee liberiste, pronunciando discorsi monotoni e ripetitivi, che non riuscivano ad attirare l'interesse del pubblico in ascolto. \"Max\" curava direttamente gli spezzoni musicali, trasmettendo solo canzoni di Francesco De Gregori, universalmente riconosciuto come rappresentante del mondo della sinistra.\n\"Padre Boffo\".\nQuesto bizzarro personaggio, il secondo dopo \"Don Pizzarro\" a rappresentare una parodia delle gerarchie ecclesiastiche, fu portato in scena dal comico al \"caso Scafroglia\" in una sola occasione, nella puntata dell'11 novembre 2002. La macchietta, ufficialmente ospitata da \"Padre Federico\" (il sacerdote interpretato da Marco Marzocca) per parlare ai giovani di ritorno dalla discoteca e per rivolgere allo scomparso \"Mario Scafroglia\" l'invito a tornare a casa, cominci\u00f2 subito a dare segni di squilibrio (probabilmente per ubriachezza), parlando di Pinocchio e perdendo completamente il filo del discorso. La situazione peggior\u00f2 non appena fu passata all'anziano prelato una bottiglia di spumante, che bevve avidamente mettendo in pericolo persino la facolt\u00e0 di rimanere in piedi da solo. Alla fine, dopo essere riuscito a sorseggiare un po' di limoncello di cui c'era in studio un flaconcino, fu allontanato dallo studio in pochi secondi.\n\"Pippo Chennedy\".\nLa trasmissione \"cult\" del \"Pippo Chennedy Show\" prendeva il nome da quello del suo presentatore, che si alternava nella conduzione del programma alla pi\u00f9 professionale Serena Dandini, il cui nome veniva da lui storpiato in \u00abSimona Dandieri\u00bb. Il personaggio, costantemente assistito da due guardie del corpo (Olcese e Margiotta) che portavano la sua stessa acconciatura - lunghi capelli brizzolati annodati a formare un codino, e una sola basetta - mescolava \u00abl'incedere veloce\u00bb di Paolo Bonolis agli \u00abammiccamenti\u00bb di Alberto Castagna, fino a comprendere in s\u00e9 tratti dello stile di Maurizio Costanzo.\nCon questa macchietta, il comico volle rappresentare il \u00abpeggio del peggio\u00bb dei conduttori tv, quelli (come lui) che non provano imbarazzo a rovinare per sempre la reputazione di ospiti timidi e impacciati, protagonisti di vicende torbide e scomode, per aumentare gli ascolti e il successo dei propri programmi.\nSentendosi il padrone incontrastato dello studio, \"Pippo Chennedy\" si sentiva in diritto di sbeffeggiare ogni genere di persona, dall'ignorante all'intellettuale, come capitato nell'occasione in cui fece portare via dai suoi \"sgherri\" un luminare invitato dalla Dandini, per sostituirlo con una bella ragazza. Il personaggio si permetteva persino di prendere in giro la conduttrice, che malgrado provasse ripetutamente a liberarsi di lui, doveva sopportare la sua ingombrante presenza fin quando l'\"antipresentatore\" riuscisse a combinarne una delle sue (come quando riusc\u00ec a rovinare l'atmosfera di \"suspense\" che la Dandini aveva generato in studio per preparare l'ingresso di un'ospite importante come Valeria Marini, imitata da Sabina Guzzanti).\n\"Quelo\".\nIl personaggio di \"Quelo\" (scritto anche \"Qu\u00e8lo\" con l'accento grave sulla e) fu lanciato da Corrado Guzzanti nella prima puntata del \"Pippo Chennedy Show\", trasmessa nel 1997 su Rai 2.\n\"Quelo\" era un semplice padre di famiglia foggiano che cercava di sfuggire ai problemi della vita reale (dall'infedelt\u00e0 coniugale della moglie alla fragilit\u00e0 fisica della figlia, che puntualmente in ogni puntata vomitava copiosamente su qualcuno o qualcosa) spacciandosi per un profeta che recava la parola di un nuovo dio, da cui riprendeva il nome, rappresentato da una tavoletta di legno con chiodi al posto degli arti e i lineamenti del viso tratteggiati in modo da riprodurre un sorriso simile a quello delle emoticon.\nSempre avvolto in un accappatoio bianco su camicia dello stesso colore, con cravatta e pantaloni neri, il \"santone\" esordiva in ogni sua apparizione affermando che c'era \u00abgrossa crisi\u00bb, stabilendo che l'unico modo per sfuggire agli errori quotidiani, dovuti a risposte sbagliate che l'essere umano era abituato a ricercare dentro di s\u00e9, era riporre fede nel simulacro descritto in precedenza.\n\"Quelo\" sosteneva che la sua divinit\u00e0 \u00abdesse speranza al genere umano\u00bb e che ogni giorno un milione di persone lo chiamasse per risolvere i propri dubbi esistenziali, che andavano dall'origine della vita e dell'universo fino ai problemi di tutti i giorni, per risolvere i quali il santone dava risposte semi-serie che si basavano sulla sua esperienza personale:\n\u00ab\"Maestro, nella sua religione si possono avere rapporti sessuali tra persone anziane e ragazze giovani?\"\u00bb\n\u00ab\"Dunque, nella mia religione no, ma poco pi\u00f9 avanti c'\u00e8 una pensione abbastanza economica.\"\u00bb\nMa \"Quelo\" era un uomo tutt'altro che sicuro di s\u00e9; criticato qualche volta dalla conduttrice Serena Dandini, non convinta delle sue doti salvifiche, il profeta si irritava adducendo come scuse una serie di problemi personali, dichiarando che \u00abnon poteva fare tutto lui\u00bb e che \u00abla mattina si alzava alle sette meno un quarto\u00bb per accompagnare la bambina a scuola.\nQuelo, nel parlare con la Dandini o con un altro interlocutore, assumeva quasi sempre un atteggiamento di superiorit\u00e0 intellettuale; inoltre, quando le domande che gli erano poste contenevano una scelta tra due o pi\u00f9 possibilit\u00e0, rispondeva molto spesso \u00abLa seconda che hai detto\u00bb e provvedeva a riportare su di un foglietto di carta l'idea suggeritagli.\nUna parte importante delle esibizioni di \"Quelo\" era costituita dalle telefonate in diretta, che qualche volta lo mettevano di fronte a questioni pi\u00f9 grandi di lui e per discutere le quali era necessaria una cultura che andava ben al di l\u00e0 delle sue capacit\u00e0 intellettuali, quindi liquidava l'interlocutore di turno con una battuta o un motto di spirito. In questi casi l'anacoreta, risolto l'iniziale imbarazzo, riusciva con abilit\u00e0 a schivare le difficolt\u00e0 della domanda e a convertirla in qualcosa di pi\u00f9 comodo, come capitato a \"Comici\" in occasione della questione rivoltagli da Franco Battiato nel suo intervento:\n\u00ab\"Vorrei chiedere se mi pu\u00f2 spiegare, per favore, quel meraviglioso distico di Alfano di Salerno, che dice: \"Mundus erat mundus, mundus cum munda creares\"...\"\u00bb\n\u00ab\"La domanda \u00e8 malposta. Forse te volevi chiedere: \"Maestro, che ore sono?\"\"\u00bb\n\"Rokko Smithersons\".\n\"Rokko Smithersons\", spesso identificato erroneamente come \"Rokko (Rocco) Smitherson\" o \"Smitherson's\", fu il primo personaggio di Corrado Guzzanti: il suo esordio avvenne nel programma \"Scusate l'interruzione\", nel 1990.\n\"Smithersons\" era uno dei tanti trombati del mondo dello spettacolo, recuperati da Serena Dandini e riportati sul piccolo schermo per parlare di cinema, del quale il personaggio pretendeva di essere un maestro indiscusso. Infatti, si presentava come regista di film \u00abde paura\u00bb, cio\u00e8 horror, autore e produttore di pellicole spacciate per capolavori, i cui titoli erano storpiature di film realmente esistenti. Per esempio, dal film \"JFK\" sulla figura di John Fitzgerald Kennedy ne derivava una pellicola dal titolo \"FK, Francesco Kossiga\", oppure \"Il muro di gomma\" diventava \"Il cimurro di gomma\".\nI metodi utilizzati dal giovane regista erano molto originali; interrogato da Serena Dandini sullo stile da lui perseguito, \"Rokko\" spiegava che prima di curare la sceneggiatura era solito girare il film, cos\u00ec da potere modificare o tagliare alcune scene a seconda del gradimento del pubblico. Inoltre, con la sua compagnia di produzione sceglieva prima le controfigure degli attori, che poi scritturava in base alle caratteristiche somatiche dei sosia.\n\"Snack\".\nIl personaggio, parodia del telepredicatore televisivo Chuck Hall (conduttore di una trasmissione di carattere religioso in onda sull'emittente TBNE fino al 2007), fu lanciato da Guzzanti ne \"L'ottavo nano\", dove andava in scena insieme a \"Gnola\" (o \"Mildred\") alias Marina Massironi, che a sua volta imitava Nora, la moglie di Chuck, che lo affiancava nella conduzione del programma.\nDivulgatore della dottrina della \u00abChiesa presbite intercostale\u00bb, \"Snack\" (per il \"look\" del quale Guzzanti prese spunto anche da un altro telepredicatore, Benny Hinn), chiamato in causa con la coniuge dalla Dandini per dare una risposta agli interrogativi spirituali della conduttrice e del pubblico in sala, con uno stile estremamente pacato raccontava in ogni sketch una delle parabole di tradizione cristiana, che dopo un inizio fedele all'originale erano mescolate a personaggi e situazioni tratti da favole o storie di esperienza personale dello stesso \"Snack\", nelle quali era coinvolta la \"Mildred\", dipinta come una Maddalena peccatrice-redenta, che in realt\u00e0 nelle parabole si trovava a scontare pene terribili per colpe commesse da altri, e alla fine era destinata da Dio all'inferno. Le continue invettive contro la donna erano per\u00f2 segno della crisi coniugale che \"Snack\" e \"Gnola\" cercavano inutilmente di mascherare nell'incipit di ogni scenetta e che prima o poi si manifestava, causando incomprensioni e liti che si risolvevano in azioni estreme, come l'erezione di un muro a separare i litiganti.\nTra le tante parabole stravolte, si ricorda quella del cieco, deriso da \"Snack\" per avere inseguito per due settimane un pescatore, considerandolo erroneamente Ges\u00f9, oppure quella in cui una figura femminile, successivamente rivelatasi essere la Sirenetta, pregava il Signore di poter assumere completamente fattezze umane.\nI continui contrasti tra i due personaggi erano dovuti al fatto che mentre \"Gnola\" aveva sempre condotto una vita parca e incentrata sulla preghiera e sulla ricerca della perfezione interiore, mediante il continuo appello all'aiuto divino, \"Snack\" aveva un passato da \u00abstantuffo e trapano senza cuore\u00bb, con evidente riferimento alle sue doti amatorie, che aveva messo da parte in un secondo momento in virt\u00f9 di una conversione, mai messa del tutto in pratica. Infatti, dalle varie gag si comprendeva che il personaggio non aveva abbandonato completamente vizi come il fumo e l'alcool.\nAltre differenze si potevano riscontrare nel carattere: tanto forte, repressivo e padronale quello di \"Snack\", quanto debole, ingenuo e oppresso quello di \"Gnola\". Inoltre, bloccava e zittiva la moglie ogniqualvolta cercasse di esprimere un'opinione diversa dalla sua.\nIn una puntata del loro programma, i veri Chuck e Nora fecero un'aperta e pacata \"protesta\" dicendo che c'era un \"certo programma di Rai Due che si chiamava \"Ottavo Nano\" che a un certo punto prendeva in giro i programmi della TBNE\". Chuck fece un appello, dal suo programma, alla Rai chiedendo di moderarsi sui toni, puntualizzando che a loro due faceva anche piacere se venivano imitati, ma di non prendere in giro la gente che riponeva seriamente la fede nel loro credo.\n\"Tecnoco\".\nIl personaggio del \"Tecnoco\" comparve per la prima volta nel \"Pippo Chennedy Show\" (1997), per poi ricalcare il palco televisivo a \"L'ottavo nano\" quattro anni dopo, quando irruppe in trasmissione dopo essere stato chiamato dalla conduttrice dello show, Serena Dandini, per riparare il pupazzo \"umano\" \"Sturby\" (interpretato da Marco Marzocca), parodia del giocattolo Furby, a quel tempo molto famoso. Infatti, nella precedente puntata del programma, Neri Marcor\u00e8 nei panni di Maurizio Gasparri aveva fatto finta di romperlo in uno scatto d'ira, rendendo necessaria la chiamata di un tecnico per rimetterlo in funzione. Fu cos\u00ec che Guzzanti us\u00f2 questo curioso episodio per lanciare il nuovo personaggio, parodia di quelle categorie professionali (elettricisti, idraulici e cos\u00ec via) che mettono in difficolt\u00e0 i clienti cercando inutilmente di chiarire modalit\u00e0 d'uso, accessori e quant'altro dell'oggetto che stanno montando o riparando, o che, per guadagnare di pi\u00f9, non si fanno scrupoli a imbrogliarli, convincendoli a sostituire l'oggetto, ancora perfettamente funzionante, con un modello pi\u00f9 recente e moderno.\nColpito da uno stress cronico, il \"Tecnoco\" incarnava tutte queste caratteristiche, e alla fine di ogni gag, non volendo ammettere di essere stato incapace di svolgere correttamente il lavoro per il quale era stato chiamato, accusava la Dandini di avere acquistato la versione \"tarocca\" del giocattolo, oppure di non avere monitorato con attenzione la crescita del pupazzo, il cui comportamento si sarebbe fatto sempre pi\u00f9 sconsiderato e incontrollabile: il personaggio faceva dunque ricadere la colpa di tutto all'incompetenza della conduttrice, che non sapeva come porre rimedio alle urla disperate del piccolo \"Sturby\".\nInfine, pur non essendo riuscito a rimettere in funzione il giocattolo, pretendeva di essere pagato ugualmente e informava la cliente che il pupazzo non poteva pi\u00f9 essere sostituito, pur essendo provvisto di garanzia, in quanto erano stati modificati i suoi ingranaggi. Aveva tentato anche di modificarne il comportamento mettendogli un cd chiamato \"Emulatore di Ceccherini\" che, una volta inserito nel pupazzo, lo aveva fatto parlare come Massimo Ceccherini facendolo diventare di una volgarit\u00e0 estrema (durata per\u00f2 pochi minuti).\n\"Vulvia\".\nIl personaggio di \"Vulvia\" fu lanciato da Guzzanti nel 2001 a \"L'ottavo nano\", trasmissione della quale divenne indiscutibilmente uno dei personaggi pi\u00f9 famosi e attesi dal pubblico a casa.\nPresentatrice di stravaganti documentari a carattere divulgativo sul fittizio canale televisivo \"Rieducational Channel\" (nome frutto della storpiatura di Rai Educational, struttura della Rai che si occupa di cultura e didattica scientifica, e dell'unione con Discovery Channel), \"Vulvia\" commentava con uno stile tutt'altro che professionale i brevi filmati trasmessi dalla televisione per cui lavorava, questo per merito esclusivo della sua \"avvenenza\". Storpiatrice di parole, anche facili, ed evidentemente superficiale e ignorante, la conduttrice, che si presentava in scena con una folta chioma bionda e un abito con lo spacco per mettere in risalto le gambe e attirare quindi l'attenzione del pubblico maschile a casa, ripeteva a memoria testi gi\u00e0 preparati, improvvisando con risultati disastrosi l'ultima parte del discorso e finendo per dilungarsi in confusi monologhi su sciocchezze di ogni tipo, oppure sull'amore, tema su cui ritornava spesso per sottolineare le sue sfortunate esperienze con gli uomini.\nIl suo rapporto con il principale divulgatore scientifico del canale, Alberto Angela (imitato nella stessa trasmissione da Neri Marcor\u00e8), era improntato all\"'Odi et amo\". \"Vulvia\" invidiava molto il collega e non capiva le ragioni del suo successo, prendendolo spesso in giro per le sue ricerche e i suoi scavi e accusandolo di lavorare solo perch\u00e9 \u00ab\u00e8 il figlio!\u00bb di Piero Angela; in realt\u00e0 era fisicamente attratta da Angela e lo dimostr\u00f2 nell'ultima puntata dello show quando, nello studio del programma, si lanci\u00f2 con lui in un ballo sensuale, che termin\u00f2 con l'attesa riappacificazione.\nMolto ricorrenti e famosi, nei suoi approfondimenti scientifici, erano le indagini sui \u00absubbaqqui\u00bb (subacquei) e soprattutto sugli \u00ab'mbuti\u00bb (imbuti), inseriti in diversi documentari e diventati in breve tempo un tormentone tra gli spettatori, oltre al pi\u00f9 famoso \u00abSapevatelo!\u00bb, invenzione morfologica di un verbo coniugato a un impossibile imperativo passato."}
{"id": "2143196", "revid": "287204", "url": "https://it.wikipedia.org/wiki?curid=2143196", "title": "Jorge Linares", "text": "Soprannominato \"El Ni\u00f1o de Oro\" (\"Il ragazzo d'oro\"), \u00e8 stato detentore dei titoli WBA e \"The Ring\" dei pesi leggeri fino al 2018. \u00c8 campione del mondo in tre categorie di peso, avendo posseduto anche il titolo WBC dei piuma dal 2007 al 2008, WBA dei superpiuma dal 2008 al 2009 e WBC dei leggeri dal 2014 al 2016. Nel 2018 perde il titolo dei pesi leggeri contro il pugile ucraino Vasyl Lomachenko.\nCarriera dilettantistica.\nLinares ha un record dilettantistico di 89-5. Altri trofei sono:\n1999 medaglia d'oro ai campionati juniores nazionali venezuelani (14 anni) \n1999 medaglia d'oro juniores ai Venezuela Panama Dual \n2000 medaglia d'argento ai campionati nazionali (15 anni) \n2001 medaglia d'oro ai campionati juniores nazionali venezuelani (16 anni)\nCarriera professionistica.\nIl 21 luglio 2007 Linares divenne campione WBC pesi piuma dopo il knock out su Oscar Larios al termine del 10\u00ba round. Vinse anche la prima sfida per il titolo all'8\u00ba round contro Gamaliel Diaz il 12 dicembre 2007. Linares rilasci\u00f2 il titolo il 13 agosto 2008 per il passaggio di categoria nei pesi super-piuma.\nLinares ottenne il titolo dei pesi super-piuma della WBA in un incontro con Whyber Garcia il 28 novembre 2008, che termin\u00f2 con uno stop al 5\u00ba round."}
{"id": "2143204", "revid": "729019", "url": "https://it.wikipedia.org/wiki?curid=2143204", "title": "Maisons-Alfort - Stade (metropolitana di Parigi)", "text": "Maisons-Alfort - Stade \u00e8 una stazione della metropolitana di Parigi sulla linea 8, sita nel comune di Maisons-Alfort.\nLa stazione.\nLa stazione venne aperta nel 1970 e porta il nome del comune abbinato a quello dello stadio comunale \"Delaune\"."}
{"id": "2143205", "revid": "599013", "url": "https://it.wikipedia.org/wiki?curid=2143205", "title": "Vito\u015da", "text": ""}
{"id": "2143216", "revid": "121193237", "url": "https://it.wikipedia.org/wiki?curid=2143216", "title": "Sionismo socialista", "text": "Sionismo socialista (, \"tsionut sotsialistit\") pu\u00f2 essere descritto come la corrente maggioritaria dell'ala sinistra del movimento sionista. Se non \u00e8 stato per molti anni la corrente maggioritaria del movimento sionista, \u00e8 stato una tendenza significativa tra i sionisti e le strutture organizzative sioniste. \u00c8 stato un settore sionista dei movimenti socialisti ebraici storici dell'Europa Orientale e Centrale, e alla fine ha dato origine a unit\u00e0 locali nella maggior parte dei Paesi con una popolazione ebraica significativa. Diversamente dalla tendenza \"sionista politica\" fondata da Theodor Herzl e promossa da Chaim Weizmann, i sionisti socialisti non credevano che uno Stato ebraico sarebbe stato creato semplicemente facendo appello alla comunit\u00e0 internazionale o a una nazione potente come il Regno Unito, la Germania o l'Impero Ottomano. Piuttosto i sionisti socialisti credevano che uno Stato ebraico poteva essere creato solo con gli sforzi della classe operaia ebraica, insediandosi in Palestina e fondando uno Stato attraverso la creazione di una societ\u00e0 ebraica progressista, con kibbutzim e moshavim rurali e un proletariato urbano ebraico. Pu\u00f2 essere dunque ricondotto, per la sua volont\u00e0 di armonizzare un'organizzazione del lavoro di tipo socialista a una cultura religiosa ebraica, alla famiglia dei socialismi religiosi.\nIl sionismo socialista crebbe per numero di proseliti e influenza. Verso gli anni trenta mise in ombra il \"sionismo politico\" sia sul piano internazionale sia nel Mandato britannico della Palestina, dove i sionisti socialisti predominavano tra le molte istituzioni dello Yishuv, la comunit\u00e0 ebraica del periodo precedente all'indipendenza, in soprattutto la federazione sindacale nota come Histadrut. La Haganah - la maggiore forza di difesa paramilitare sionista - era un'istituzione sionista.\nI sionisti socialisti ebbero un ruolo direttivo durante la Guerra arabo-israeliana del 1948 e furono predominanti nella leadership delle forze armate israeliane per decenni dopo la formazione dello Stato di Israele nel 1948.\nTra i principali teorici del movimento sionista socialista furono Moses Hess, Nachman Syrkin, Ber Borochov e Aaron David Gordon. Tra i leader del movimento furono David Ben-Gurion e Berl Katznelson.\nIdeologia.\nL'opera di Moses Hess del 1862 \"Roma e Gerusalemme. L'ultima questione nazionale\" proponeva che gli ebrei si stanziassero in Palestina per risolvere la questione nazionale. Hess proponeva uno stato socialista in cui gli ebrei si sarebbero ruralizzati attraverso un processo di \"redenzione del suolo\" che avrebbe trasformato la comunit\u00e0 ebraica in una vera nazione, dove gli ebrei avrebbero occupato gli strati produttivi della societ\u00e0 piuttosto che essere una classe non-produttiva di mercanti (tali erano gli ebrei europei agli occhi di Hess).\nContinuando l'opera di Moses Hess, Ber Borochov proponeva la creazione di una societ\u00e0 socialista che avrebbe corretto la \"piramide invertita\" della societ\u00e0 ebraica. Borochov credeva che gli ebrei fossero esclusi dalle occupazioni normali dall'ostilit\u00e0 e dalla concorrenza dei gentili, e con questa dinamica spiegava la relativa predominanza di professionisti ebrei rispetto agli operai. La societ\u00e0 ebraica, sosteneva Borochov, non sarebbe stata sana fino a quando la piramide invertita non fosse stata raddrizzata e la maggioranza degli ebrei non fosse tornata ad essere costituita da contadini e operai. Borochov era convinto che questo si poteva realizzare solo in uno Stato proprio degli ebrei.\nUn altro pensatore sionista, Aaron David Gordon, era influenzato dalle idee \"v\u00f6lkisch\" del nazionalismo romantico europeo e proponeva di fondare una societ\u00e0 di contadini ebrei. Gordon fece del lavoro una religione. Questi due personaggi, e altri come loro, stimolarono la fondazione del primo insediamento collettivo ebraico, o kibbutz, Degania, sulla sponda meridionale del Mare di Galilea nel 1909 (lo stesso anno della fondazione della citt\u00e0 di Tel Aviv). Degania, e molti altri kibbutzim che presto seguirono, tentarono di realizzare la visione di questi pensatori creando villaggi comuni, dove agli ebrei europei appena arrivati sarebbero state insegnate le tecniche agricole e altri lavori manuali.\nPartiti.\nInizialmente due partiti socialisti furono fondati dagli immigrati in Palestina della Seconda Aliyah (1904-1914): il partito nazionalista e anti-socialista Hapo'el Hatza'ir (Giovane Lavoratore) e il partito Poale Zion (Partito socialista social-democratico in Palestina), con radici socialiste.\nIl partito Poale Zion Party aveva un'ala sinistra e un'ala destra. Nel 1919 l'ala destra, dove militava Ben-Gurion, diede vita al partito Ahdut HaAvoda insieme ad alcuni anti-marxisti apartitici. Nel 1930 Ahdut HaAvoda e Hapoel Hatzair si fusero nel partito Mapai, che comprendeva tutto il sionismo socialista maggioritario. Fino agli anni sessanta questi partiti erano dominati dai membri della Seconda Aliyah. L'ala sinistra del Poale Zion alla fine si fuse con il partito dei kibbutzim, Hashomer Hatzair, la Lega socialista urbana e vari gruppi di sinistra minori, dando vita al partito Mapam, che a sua volta si un\u00ec ad altri partiti per creare il Meretz-Yachad.\nIn seguito il partito Mapai conflu\u00ec nel Partito Laburista Israeliano, che per un certo numero di anni fu alleato di Mapam nel partito HaMa'arakh. Inizialmente questi due partiti erano i due partiti maggiori nello Yishuv e nella elezioni parlamentari del 1949, mentre Mapai e i suoi predecessori dominarono la politica israeliana nello Yishuv del periodo antecedente all'indipendenza e anche nei primi tre decenni dell'indipendenza di Israele, fino alla fine degli anni settanta.\nDeclino e trasformazione.\nGi\u00e0 negli anni venti il movimento laburista non guardava pi\u00f9 alle sue radici socialiste e si concentrava sulla fondazione della nazione con azioni costruttive. Secondo Tzahor i suoi leader non \"abbandonarono i principi ideologici fondamentali\". Comunque, come dice Zeev Sternhell nel suo libro \"Nascita d'Israele Miti, storia, contraddizioni\", i leader laburisti avevano gi\u00e0 abbandonato i principi socialisti prima del 1920 e li usavano solo come \"miti mobilizzatori\".\nIn Israele il Partito Laburista ha seguito il percorso generale degli altri partiti social-democratici governanti, come il Partito Laburista inglese, e adesso \u00e8 completamente orientato verso il capitalismo e perfino verso il neoliberalismo, anche se recentemente ha riscoperto il welfare state sotto la leadership di Amir Peretz.\nParadossalmente, nella societ\u00e0 israeliana il sionismo socialista \u00e8 associato alla rappresentazione della classe dirigente e della \u00e9lite politica del Paese, mentre gli israeliani della classe operaia tradizionalmente hanno votato per il Likud sin dalla \"rivoluzione\" (mahapah) del 1977, la vittoria elettorale del Likud guidato da Menachem Begin.\nCi\u00f2 che distingue il moderno sionismo socialista da altre correnti non \u00e8 la politica economica, un'analisi del capitalismo o un'altra analisi od orientamento di classe, ma la sua attitudine verso il processo di pace nel conflitto israelo-palestinese, dove i sionisti socialisti tendono, in vario grado, a sostenere i movimenti israeliani pacifisti.\nSionismo socialista oggi.\nOggi il sionismo socialista si manifesta in organizzazioni sia di adulti sia di giovani. Tra gli adulti, il Movimento Mondiale Sionista Socialista, che ha la sua base a Gerusalemme, ha affiliati in tutto il mondo, come Ameinu negli Stati Uniti e in Australia, Associa\u00e7\u00e3o Mosh\u00e9 Sharett in Brasile e il Movimento Laburista Ebraico in Inghilterra. Giovani e studenti sono organizzati in movimenti sionisti giovanili come Habonim Dror, Hashomer Hatzair e gruppi attivisti universitari come l'Unione dei Sionisti Progressisti negli USA e in Canada."}
{"id": "2143217", "revid": "712828", "url": "https://it.wikipedia.org/wiki?curid=2143217", "title": "Ken il guerriero - La leggenda di Raoul", "text": " \u00e8 un film d'animazione uscito nelle sale italiane il 12 giugno 2009; il film \u00e8 stato proiettato in anteprima nazionale venerd\u00ec 5 giugno 2009 al Cineland di Ostia (Roma). Costituisce il terzo di cinque capitoli della pentalogia intitolata \"Ken il guerriero - La leggenda\".\nTrama.\nSulla costa, Reina aspetta fiduciosa in compagnia del pirata Orca Rossa, pronta a seguire Raoul quando attraverseranno il mare per tornare nella Terra degli Shura.\nCon la morte di Toki, solo Kenshiro e Raoul restano a fronteggiarsi; Raoul sta per avviare l'ultima parte della sua campagna di conquista (per quanto i suoi generali siano in disaccordo, divisi tra il fedele e prudente Barga e il viscido adulatore Giraku), quando lo spirito di Ryuken gli appare chiedendogli perch\u00e9 esiti ad affrontare Kenshiro; Raoul, punto sul vivo e desideroso di porre fine alla disputa tra i discepoli di Hokuto, si mette in marcia; nel frattempo Kenshiro stesso, accompagnato da Bart e Lynn, sta cercando Raoul.\nEntra in gioco a sorpresa l'ultima delle sei stelle di Nanto, tramite i suoi esecutori, i Cinque Astri in Cerchio; Hyui del Vento e Shuren delle Fiamme tentano inutilmente di abbattere Raoul, mentre Fudo della Montagna guida Kenshiro verso il castello dell'Ultimo Generale; Fudo rivela a Kenshiro che il generale \u00e8 in realt\u00e0 Julia, la sua fidanzata, che i Cinque Astri hanno salvato quando la donna tent\u00f2 di suicidarsi al castello di Shin; ma anche Giraku scopre la verit\u00e0 e ne informa il Re di Hokuto. Raoul si dirige a tutta velocit\u00e0 verso Julia, seguito da Kenshiro; quando il maestro dell'Hokuto Shinken arriva, suo fratello viene trattenuto dalle trappole di Rihaku del Mare, l'ultimo dei Cinque Astri; questi tenta perfino di ragionare con Raoul, che vuole Julia a tutti i costi, e Rihaku capisce: l'ultima stella di Nanto \u00e8 la stella dell'Amore Materno, e Raoul in fondo ama Julia allo stesso modo di Toki, poich\u00e9 entrambi sono cresciuti senza madre. In realt\u00e0 Rihaku sta prendendo tempo perch\u00e9 ha pianificato (a costo della sua vita) la fuga di Julia e Kenshiro, ritenendo il giovane non ancora pronto, ma Kenshiro sconvolge i suoi piani salvandolo da Raoul.\nI due fratelli si scontrano, ma questa volta il vantaggio \u00e8 tutto dalla parte di Kenshiro, che utilizza anche gli stili di Toki e Rei, e perfino la Trasmigrazione dell'Anima, la tecnica definitiva di Hokuto: una tecnica che nemmeno il maestro Ryuken conosceva; essa consiste nel diventare nulla, assorbendo la forza vitale altrui, e per praticarla \u00e8 necessario avere un animo estremamente appesantito dal dolore; Raoul, con tutta la sua forza ed ambizione, non \u00e8 in grado di farla sua. Ma il primogenito di Hokuto non \u00e8 disposto ad ammettere la propria inferiorit\u00e0, anche quando il suo corpo inizia a tremare da solo, mostrandogli la paura che il Re di Hokuto non capisce di provare.\nPer\u00f2 l'ultima trappola di Rihaku si attiva, trascinando Raoul diversi piani in gi\u00f9, proprio dove Julia attende Kenshiro; Raoul, sentendosi favorito dagli dei, ne approfitta e la rapisce. Ken porta Rihaku ferito fuori dalle rovine, e nonostante sia rimasto accecato parte alla ricerca di Raoul, muovendosi come faceva Shu.\nRaoul si risveglia da un incubo nel suo castello, sentendo ancora il terrore di scontrarsi con il fratello minore; apprende da Julia che la ragazza lo ha curato, aspettando il momento in cui i suoi due spasimanti chiuderanno la loro sfida una volta per tutte; irritato da ci\u00f2 che scambia per compassione nei suoi confronti, Raoul decide di diventare un vero demone, e per questo gli occorre il sangue di chi lo \u00e8 gi\u00e0 stato un tempo.\nFudo riceve la notizia del rapimento di Julia, ed \u00e8 combattuto tra il dovere ed il desiderio di restare con i figli adottivi; a togliergli la scelta arriva Raoul; Fudo un tempo era stato un predone senza piet\u00e0, ed aveva terrorizzato perfino Raoul (all'epoca adolescente); poi un giorno era stato fermato da Julia, che tentava di proteggere una cagna e i suoi cuccioli; colpito anch'egli dalla stella dell'Amore Materno, rinunci\u00f2 alla vita da Demone e divenne Fudo la Montagna, proteggendo Julia da ogni pericolo. Ora Fudo decide di tornare ad essere il demone per eliminare Raoul!! Raoul traccia una linea nel terreno, ordinando ai suoi uomini di colpirlo nella schiena con tutte le frecce e i dardi che hanno nel caso dovesse fare un solo passo oltre quella linea.\nKenshiro sta cercando Raoul in una delle sue fortezze, e scopre che \u00e8 al villaggio di Fudo; non pu\u00f2 fare altro che correre pi\u00f9 in fretta che pu\u00f2.\nIl combattimento \u00e8 impari: Raoul \u00e8 ovviamente superiore, ma Fudo continua a rialzarsi e combattere; accorgendosi che Raoul non capisce, gli indica i suoi figli che li guardano credendo sempre e comunque nel loro padre; nei loro sguardi tristi, e nello stesso Fudo, Raoul rivede Kenshiro solo per un attimo, ma \u00e8 sufficiente a fargli passare la linea inconsciamente; Fudo attacca e viene trafitto dalle frecce dei soldati di Raoul. Prima di morire, il gigante buono esulta perch\u00e9 lo ha sconfitto davvero: ora non riuscir\u00e0 mai a togliersi dalla testa il fratello minore; crollando gli confida che non vincer\u00e0 perch\u00e9 non conosce la tristezza! Furioso per essere stato salvato, Raoul colpisce i suoi stessi uomini e torna alla fortezza centrale. Kenshiro, arrivato in ritardo, pu\u00f2 solo raccogliere l'ultimo respiro di Fudo e seppellire il gigante.\nRaoul \u00e8 pensieroso per le parole di Fudo, e riceve un altro spirito in visita: stavolta \u00e8 suo fratello Toki, che ponendogli ad esempio l'amore di Raoul per Julia e di Reina per Raoul, gli fa capire come senza la tristezza non otterr\u00e0 mai la Trasmigrazione dell'Anima; allora Raoul prende una terribile decisione: uccidere Julia! La ragazza sta curando i soldati feriti da Raoul per la rabbia di non essere morto, e Barga le spiega che ora Raoul ha rinunciato al potere e alla gloria, vuole solo affrontare Kenshiro; Raoul arriva e le spiega che deve ucciderla per conoscere il dolore, ma \u00e8 lo stesso Barga, sostenuto a viva voce dai suoi uomini, ad implorare piet\u00e0 per lei; a questo punto, Julia si dichiara pronta e si volta per facilitargli la cosa, e Raoul dopo molto tempo ritrova le lacrime abbandonate tanti anni fa; un istante prima di colpire, Raoul scorge un tremore nel corpo di Julia; anche lei, come Toki e tanti altri dopo l'olocausto nucleare, ha contratto un male incurabile; l'unica cosa che pu\u00f2 fare \u00e8 immolare la sua vita per la pace nel mondo, ma Raoul la colpisce ugualmente.\nRaoul convoca un consiglio di guerra, con l'apparente intenzione di ricompensare e congedare l'esercito; Barga nel frattempo chiude le porte perch\u00e9 Raoul ha intenzione di uccidere tutti i suoi luogotenenti; il mondo non ha bisogno di demoni come loro, e lui, il demone che si nutre di altri demoni, deve annientarli; altrimenti, in caso di una sua sconfitta, le sue truppe resterebbero in mano a degli sciacalli, e non ci sarebbe mai pace. Barga, fedele a Raoul fino alla fine, capisce finalmente la differenza tra Raoul e Kenshiro: Raoul vuole la pace terrena, Ken quella spirituale; solo allora comprende che il cielo dovr\u00e0 scegliere uno dei due, ed uno solo, per dominare il mondo.\nKenshiro, ancora al villaggio di Fudo, viene raggiunto da Re Nero; il gigantesco destriero \u00e8 venuto a condurlo dal suo padrone, che attende alle rovine del vecchio dojo dove i due, come Toki, sono stati iniziati all'Hokuto Shinken; Kenshiro si fa portare l\u00ec con Lynn e Bart, come testimoni della sua ultima battaglia; all'apparizione di Raoul, gli promette che non otterr\u00e0 il Cielo (visto come la conquista del potere supremo); ma Raoul dichiara che il Cielo non gli interessa pi\u00f9, o per meglio dire, potrebbe essere proprio Ken il Cielo che lui cercava di afferrare. Bart capisce che l'obiettivo del Re di Hokuto \u00e8 sempre stato l'affermazione della propria superiorit\u00e0: Raoul pensava di raggiungerla conquistando tutto e superando anche la Divina Scuola di Hokuto; ora vuole solo affrontare l'uomo pi\u00f9 potente della millenaria storia di Hokuto. Dopo aver visto il corpo di Julia, Ken si fa avanti, forte della padronanza della tecnica definitiva, quando inaspettatamente Raoul ne fa uso anch'egli per evadere il colpo di grazia. A quel punto i due capiscono di essere alla pari, perch\u00e9 con la Trasmigrazione dell'Anima non risolveranno niente; tecnica e tattiche sono inutili, solo la forza e la resistenza contano; i due si affrontano senza neppure proteggersi o parare, come due bambini; Lynn li vede con l'aspetto che avevano un tempo, quando il giovane Raoul addestrava il piccolo Kenshiro.\nRihaku ha assalito la fortezza di Raoul e l'ha presa senza difficolt\u00e0; Barga, preso prigioniero, viene interrogato da Rihaku e rivela il cambiamento di Raoul; il fido generale ritiene che il Dominatore del Cielo non sia altro che servo del Cielo stesso (e della volont\u00e0 divina), colui che porta la pace sulla Terra; il Cielo \u00e8 invece colui che d\u00e0 la pace al popolo nell'animo. Raoul desidera non battere Kenshiro, ma esserne battuto, e il duello tra i due fratelli funge da suo testamento spirituale.\nKen e Raoul continuano a colpirsi, senza ottenere nulla; Raoul decide di puntare su un ultimo colpo e inizia a caricare la sua aura, mentre Kenshiro si prepara a rispondere secondo la strategia che ha elaborato: evitando di guardare Raoul in volto, si concentra sulla sua aura, provocandola fino ad ottenere un turbamento da parte dell'avversario. All'ultimo colpo, Kenshiro vince di misura, ma Raoul non si rassegna, neanche alle parole di Toki che gli parla dall'aldil\u00e0. Ma ormai la sua forza si \u00e8 esaurita e Ken lo sa: finalmente Raoul concede la vittoria, riconoscendo il fratello come suo degno rivale.\nA questo punto avviene un colpo di scena: Lynn si accorge che Julia \u00e8 viva, e Raoul spinge Kenshiro da lei, augurando loro di vivere serenamente gli ultimi anni di vita di Julia; se l'avesse uccisa, Raoul non avrebbe potuto apprendere la Trasmigrazione dell'Anima. L'ultimo atto di Raoul \u00e8 scatenare la forza rimastagli contro il cielo e rischiararlo, affermando di non rimpiangere nulla della sua vita.\nKen e Julia provvedono al funerale, e le ceneri vengono portate da Re Nero a Reina, che le imbarca sulla nave che riporter\u00e0 Raoul a casa, finalmente. Reina \u00e8 serena, perch\u00e9 Kenshiro prender\u00e0 il posto di Raoul, e torner\u00e0 anche lui un giorno per liberare la loro patria dagli Shura.\nDifferenze con il manga.\nLa trama del film risulta fedele quasi in tutto al manga, ma elimina un passaggio importante, il duello tra Raoul e Juza delle Nuvole (il quarto dei Cinque Astri in Cerchio); il finale, in cui Juza si rifiutava di rivelare il nome dell'ultimo generale, faceva capire a Raoul che si trattava di Julia; qui \u00e8 Giraku, che nel manga non compare, a scoprire l'identit\u00e0 di Julia. Manca anche la scampata morte di Fudo per mano di Hiruka nelle sabbie mobili, che viene evitata da Kenshiro in extremis prima di uccidere Hiruka. Tou, la figlia di Rihaku, compare in due scene ma non durante l'assalto al palazzo da parte di Raoul (nel manga si faceva passare per Julia allo scopo di rivedere Raoul di cui \u00e8 innamorata, per poi togliersi la vita)."}
{"id": "2143218", "revid": "729019", "url": "https://it.wikipedia.org/wiki?curid=2143218", "title": "Maisons-Alfort - Les Juilliottes (metropolitana di Parigi)", "text": "Maisons-Alfort - Les Juilliottes \u00e8 una stazione della metropolitana di Parigi sulla linea 8, sita nel comune di Maisons-Alfort.\nLa stazione.\nEssa ha accesso da \"avenue du g\u00e9n\u00e9ral Leclerc\", all'altezza del quartiere \"Juilliottes\"."}
{"id": "2143219", "revid": "27723", "url": "https://it.wikipedia.org/wiki?curid=2143219", "title": "Serres (Meurthe-et-Moselle)", "text": ""}
{"id": "2143220", "revid": "307923", "url": "https://it.wikipedia.org/wiki?curid=2143220", "title": "Magnificazione (disambigua)", "text": ""}
{"id": "2143221", "revid": "27723", "url": "https://it.wikipedia.org/wiki?curid=2143221", "title": "Serres (Aude)", "text": ""}
{"id": "2143223", "revid": "767487", "url": "https://it.wikipedia.org/wiki?curid=2143223", "title": "The Stories Are True", "text": "The Stories Are True \u00e8 il primo album studio della band californiana Time Again, pubblicato il 25 aprile 2006."}
{"id": "2143224", "revid": "27723", "url": "https://it.wikipedia.org/wiki?curid=2143224", "title": "Serres (Alte Alpi)", "text": ""}
{"id": "2143228", "revid": "339392", "url": "https://it.wikipedia.org/wiki?curid=2143228", "title": "CrossFireX", "text": ""}
{"id": "2143229", "revid": "1925824", "url": "https://it.wikipedia.org/wiki?curid=2143229", "title": "Stadio Dorico", "text": "Lo stadio Dorico \u00e8 un impianto sportivo della citt\u00e0 di Ancona, ex stadio dell'.\nVi giocava inoltre la squadra di football americano dei Dolphins Ancona, trasferitasi poi nel nuovo Stadio Della Palla Ovale Nelson Mandela. All'interno dell'impianto \u00e8 presente un campo da calcio a 5 chiamato dai cittadini di Ancona il 'Granata' dedicato alle sfumature di colore che si possono vedere al tramonto.\nStoria.\nFu costruito nel 1931 sul sito del vecchio impianto di tiro a segno di cui conserva, debitamente rielaborato, l'avancorpo dell'ex ingresso, ed inserito nel nuovo contesto urbano delimitato dall'asse del Viale della Vittoria; si chiam\u00f2 stadio del Littorio fino alla caduta del regime fascista.\nNel 1992, anno della prima promozione in serie A dell', lo stadio \u00e8 stato sostituito dallo stadio del Conero, pi\u00f9 capiente avendo anche il settore riservato agli ospiti e con la visuale migliore, mancando della pista di atletica.\n i \"Noi x Ancona\" hanno ideato un progetto nel quale vogliono demolire la curva e la tribuna scoperta dello stadio, per trasformarlo in area verde attrezzata dotata di alberi, panchine, aiuole, giochi, campi da bocce e bar, lasciando per\u00f2 inalterati la pista di atletica e il terreno di gioco.\nIl record di presenze e di incassi dello stadio va alla partita Ancona-Udinese nell'ultima giornata della serie B 1991-1992. Segue la partita Ancona-Livorno della serie C1 del 1988 finita 3 a 0 per i locali valida per la promozione in serie B.\nStruttura e ubicazione.\nLo stadio \u00e8 situato sul viale della Vittoria, a poca distanza dal Passetto, una delle pi\u00f9 belle localit\u00e0 marine della citt\u00e0 marchigiana.\nIl Dorico presenta una pista di atletica, una tribuna, una curva ed una tribuna scoperta, detta comunemente gradinata. Vi \u00e8 inoltre un settore a fianco alla tribuna costruito in un secondo tempo con materiale prefabbricato e la visuale \u00e8 simile agli attuali distinti laterali del nuovo stadio.\nManifestazioni ospitate.\nVi si \u00e8 giocato pi\u00f9 volte il Superbowl italiano di Football Americano:"}
{"id": "2143230", "revid": "7077", "url": "https://it.wikipedia.org/wiki?curid=2143230", "title": "Piccole donne crescono", "text": ""}
{"id": "2143234", "revid": "115133765", "url": "https://it.wikipedia.org/wiki?curid=2143234", "title": "Via dei Trois Mont Blanc", "text": "La via dei Trois Mont Blanc \u00e8 una delle quattro vie normali di salita al Monte Bianco.\nPrende il nome dal fatto che per raggiungere la vetta del monte Bianco occorre passare per il Mont Blanc du Tacul e per il Monte Maudit (detto anche \"Mont Blanc de Maudit\"). Viene anche chiamata \"via del Col du Midi\" perch\u00e9 ha come passaggio obbligato il Col du Midi (3.532\u00a0m). La via nel suo insieme \u00e8 classificata con grado di difficolt\u00e0 PD+.\nPrima ascensione.\nLa prima ascensione di questa via fu compiuta il 13 agosto 1863 da R.W. Head con le guide Julien Grange, Adolphe Orset e Jean-Marie Perrod, dal \"col du Midi\", per la \"Spalla del Tacul\" e il \"col du Mont Maudit\", fino alla vetta del Monte Bianco.\nDescrizione.\nLa Via parte dal Rifugio des Cosmiques (3.613\u00a0m). Dal rifugio si scende al Col du Midi (3.532\u00a0m), colle che separa l'Aiguille du Midi dal Mont Blanc du Tacul.\nDal colle si sale il versante nord del Mont Blanc du Tacul (4.248\u00a0m). La salita diventa presto molto pendente (fino a 45 gradi) e complicata dalla presenza di molti crepacci. Normalmente si evita di salire sulla vetta del Mont Blanc du Tacul aggirandola ad ovest e passando per la \"Spalla del Tacul\". Superato il Tacul si arriva al Col Maudit (4.035\u00a0m), colle che separa il Mont Blanc du Tacul dal Monte Maudit.\nDi qui si attacca la salita del Monte Maudit (4.465\u00a0m) evitandone la vetta e passando per il col du Mont Maudit (4.345\u00a0m), a destra della vetta. Questa salita diventa particolarmente delicata ed impegnativa nei pressi del colle dove si affronta il ripido pendio (fino a 50\u00b0 gradi) che porta ad uscire sulla spalla ovest della vetta.\nDa questo colle in leggera discesa si raggiunge il Colle della Brenva (4.309\u00a0m). Dal colle della Brenva inizia l'attacco finale alla cresta nord-est del monte Bianco.\nCaratteristiche dell'ascensione.\nQuesta via non presenta elevate difficolt\u00e0 alpinistiche e, tra le vie di ascesa alla vetta del Monte Bianco \u00e8 una delle pi\u00f9 frequentate; nonostante ci\u00f2, il fatto che essa attraversi lunghi tratti crepacciati rende necessaria la progressione in cordata caratteristica di qualsiasi ascensione su ghiacciaio.\nInoltre i grossi seracchi lungo la salita alla Spalla del Mont Blanc du Tacul e i pendii ripidi prima del Col du Mont Maudit, che in condizioni di abbondante innevamento possono essere pericolosi, fanno considerare questa via particolarmente insidiosa, soprattutto ad inizio stagione.\nUlteriore attenzione viene normalmente posta nella discesa dal Col du Mont Maudit dove per sicurezza alcune cordate scelgono di effettuare una calata in corda doppia."}
{"id": "2143235", "revid": "1776051", "url": "https://it.wikipedia.org/wiki?curid=2143235", "title": "Galgenfrist", "text": "Galgenfrist (in italiano \"ultima tregua\") \u00e8 il terzo full-length album della one man band danese Nortt, pubblicato nel 2007 dall'etichetta discografica italiana Avantgarde Music."}
{"id": "2143237", "revid": "767487", "url": "https://it.wikipedia.org/wiki?curid=2143237", "title": "Scusate il ritardo", "text": "Scusate il ritardo \u00e8 un film del 1982 diretto e interpretato da Massimo Troisi.\nIl titolo del film \u00e8 un riferimento sia al tempo trascorso dal film precedente (\"Ricomincio da tre\", del 1981) sia ai diversi tempi dell'amore e alla non sincronia dei rapporti di coppia.\nIl film incass\u00f2 3 miliardi e mezzo di lire al botteghino.\nTrama.\nNapoli. Vincenzo \u00e8 un giovane disoccupato la cui esistenza \u00e8 priva di stimoli, dettata dalla pigrizia, dalla noia e dall'ipocondria. A differenza della madre Assunta, impegnata da quelle faccende domestiche che lo scocciano perennemente, della sorella Patrizia, sposata e con figlia a carico, e del fratello Alfredo, attore sempre in giro nei suoi spettacoli teatrali, Vincenzo sfugge a qualsiasi tipo di compito o responsabilit\u00e0, anche a livello umano. Quest'ultimo aspetto si manifesta particolarmente nei confronti del suo amico Tonino, che cerca in lui una spalla sulla quale piangere dopo essere stato lasciato dalla fidanzata, trovando per\u00f2 soltanto risposte banali e indecise, e un'apparente compassione che a malapena cela l'indifferenza.\nL'occasione di una svolta per Vincenzo potrebbe arrivare dall'incontro con Anna, una vecchia compagna di scuola di Patrizia conosciuta in occasione del funerale di un loro parente. Dopo un timido approccio, tra i due incomincia una relazione nella quale tuttavia chi sembra gettarsi pi\u00f9 a capofitto \u00e8 lei, desiderosa di amore e dolcezza dopo un'esperienza sentimentale finita male. Vincenzo al contrario non pare vivere la storia con lo stesso coinvolgimento passionale della sua ragazza, proprio perch\u00e9 non cancella i suoi cronici difetti. E si mostra scontroso e indolente agli occhi di Anna in una variet\u00e0 di situazioni, specie quando Tonino, sempre pi\u00f9 depresso, nasconde a stento le sue intenzioni suicide recandosi a tarda sera in una stazione ferroviaria nella quale rimane sotto la pioggia pensando al gesto di buttarsi sotto un treno, per di pi\u00f9 con un coltello a scatto in tasca.\nAnna comincia a non sopportare la mancanza di attenzione e di premure di Vincenzo nei suoi confronti, si sente priva di comprensione, non vede complicit\u00e0. L'acme viene raggiunta quando una domenica pomeriggio, mentre i due sono a letto, lui accende casualmente la radio e, alla notizia del clamoroso vantaggio del Cesena sul Napoli, sembra mostrare pi\u00f9 interesse per la sua squadra del cuore che non per le perplessit\u00e0 che Anna sta esprimendogli sulla loro relazione. La giovane decide cos\u00ec di lasciarlo, e di lasciare anche Napoli per tornare a lavorare a Perugia, da dove era andata via per riabbracciare i suoi genitori. Lui, resosi conto per la prima volta di cosa stia davvero perdendo, cerca di impedire quella fine, sicch\u00e9 Anna gli propone una pausa di riflessione di un mese. Mentre lui cade in preda allo sconforto, Tonino appare miracolosamente rinfrancato dall'aver trovato una nuova ragazza. E, mostrando molta pi\u00f9 umanit\u00e0 di quanta non ne abbia avuta a suo tempo l'amico, sar\u00e0 proprio lui a convincere Anna a tornare da Vincenzo. Il quale, malgrado lo faccia come suo solito senza alcuna convinzione, chiede ad Anna di restare nella sua vita.\nRiprese.\nLa stazione nella quale si svolge una scena del film \u00e8 quella di Giugliano-Qualiano, mentre le scale che fanno da cornice ad alcuni dialoghi tra Vincenzo e Tonino sono situate a Napoli, in via Andrea Mariconda ora \"Scale Massimo Troisi\" nel quartiere Chiaia.\nRiconoscimenti.\nIl secondo film di Troisi riesce a ottenere numerosi premi tra cui il David di Donatello (1983) per il miglior attore non protagonista a Lello Arena e anche per la migliore attrice non protagonista a Lina Polito.\nTroisi si aggiudica la Maschera d'Argento, il Premio UBU, il Biglietto d'oro per l'incasso della stagione 1982-1983 e il Premio De Sica.\nCuriosit\u00e0.\nNelle scene in cui Troisi recita in canottiera, dentro casa con i famigliari, si pu\u00f2 notare molto chiaramente la cicatrice sul petto dovuta all'intervento cardiochirurgico che l'attore sub\u00ec nel 1976.\nEdizioni home video.\nIl film di Troisi \u00e8 stato riproposto al pubblico in versione DVD nel 2003, con i seguenti contenuti speciali:"}
{"id": "2143238", "revid": "729019", "url": "https://it.wikipedia.org/wiki?curid=2143238", "title": "Cr\u00e9teil - L'\u00c9chat (metropolitana di Parigi)", "text": "Cr\u00e9teil - L'\u00c9chat \u00e8 una stazione della metropolitana di Parigi sulla linea 8, sita nel comune di Cr\u00e9teil.\nLa stazione.\nLa stazione venne aperta nel 1973 e serve il nuovo quartiere degli affari de \"l'\u00c9chat\". Il nome della stazione deriva dall'antica strada de \"l'\u00c9chat\".\nLa stazione, di superficie, presenta due binari passanti con marciapiede con pensilina posto al centro."}
{"id": "2143242", "revid": "122929165", "url": "https://it.wikipedia.org/wiki?curid=2143242", "title": "Nae Ionescu", "text": "\u00c8 considerato il principale esponente della corrente filosofica del tr\u0103irism (variante romena del vitalismo, che include elementi mistici e teologici della tradizione cristiana ortodossa). Ha saputo raccogliere attorno a s\u00e9 e allevare una vasta schiera di intellettuali appartenuti alla generazione interbellica romena, tra i quali: Vasile B\u0103ncil\u0103, Mircea Eliade, Mircea Vulc\u0103nescu, Mihail Sebastian, Emil Cioran, Petre \u021au\u021bea, Constantin Noica. \nIn ragione della sua intensa attivit\u00e0 giornalistica, condotta specialmente sulle colonne del quotidiano \"Cuv\u00e2ntul\", ha offerto un significativo contributo al dibattito politico del proprio tempo, appoggiando prima la dottrina del contadinismo, poi l'idea di una monarchia organica (rappresentata dal re Carlo II) e infine, a partire dall'estate 1933, il movimento legionario. \nBiografia.\nNae Ionescu nasce a Br\u0103ila, terzo di quattro fratelli, il 16 giugno 1890. Frequenta le scuole elementari, medie e superiori nella sua citt\u00e0 natale. Durante il liceo aderisce ad \u201cAv\u00e2ntul\u201d un\u2019associazione di educazione e cultura nazionalista fondata da Vasile A. Panaitescu. Espulso dal Liceo Nicolae B\u0103lcescu di Br\u0103ila durante l'ultimo anno per aver professato ideali nazional-repubblicani, conclude gli studi presso il Liceo \u201cV. Alecsandri\u201d di Gala\u0163i. \nSi iscrive presso la Facolt\u00e0 di Lettere e Filosofia di Bucarest, dove frequenta, tra gli altri, i corsi di Constantin R\u0103dulescu-Motru e di Nicolae Iorga. Si laurea nel 1912 con il massimo dei voti, discutendo una tesi \"Sulla storia dell\u2019argomento ontologico da Descartes a Kant\". Collabora alle riviste \u201cStudii filosofice\u201d e \u201cNoua revist\u0103 rom\u00e2n\u0103\u201d. \nNell'autunno del 1913, dopo essersi fidanzato con Elena-Margareta Fotino, parte alla volta di Gottinga, per intraprendere il dottorato di ricerca. Qui frequenta i corsi dei matematici Felix Klein e David Hilbert, e del filosofo Edmund Husserl, padre della fenomenologia. Ritorna in Romania per assolvere all\u2019obbligo militare, e il 25 novembre 1915 sposa Elena-Margareta Fotino. \nNel gennaio 1916 parte di nuovo per la Germania, insieme alla moglie, per continuare i suoi studi di dottorato, questa volta a Monaco di Baviera. In seguito all'entrata in guerra della Romania, nell'agosto 1916, viene internato nel campo di prigionia di Celle-Schloss, nei pressi di Hannover, da dove verr\u00e0 rilasciato soltanto nell'agosto 1917. Il suo primo figlio, Radu, nasce all'inizio del 1917 e il secondo, R\u0103zvan, nel giugno 1918. \nNel 1919 discute la tesi di dottorato dal titolo: \"Die Logistik als Versuch einer neuen Begr\u00fcndung der Mathematik\" [La logistica come tentativo di una nuova fondazione della matematica] sotto la guida di Clemens Baeumker, esperto di filosofia patristica e medievale. Nello stesso anno rientra in Romania, dove si dedica all\u2019attivit\u00e0 didattica e giornalistica. Le sue convinzioni ostili all\u2019indirizzo dato da Carlo II alla politica romena porteranno pi\u00f9 volte al suo arresto e alla sua incarcerazione. Malato di cuore, muore il 15 marzo 1940, nella villa di B\u0103neasa. \nLa fama di seduttore che lo accompagna \u00e8 giustificata dalle sue relazioni sentimentali con alcune delle donne pi\u00f9 famose dell'epoca, tra cui Maruca Cantacuzino-Enescu (moglie del musicista George Enescu), Elena Popovici-Lupa e la pianista Cella Delavrancea. La sua biografia \u00e8 legata, tra gli altri, ad alcuni edifici storici tutt\u2019ora esistenti, come la villa di Maruca Cantacuzino (Palazzo Cantacuzino a Bucarest) e la casa costruita a B\u0103neasa (edificata grazie all'aiuto finanziario dell\u2019industriale Nicolae Malaxa, suo amico). Dopo la morte di Nae Ionescu, la villa di B\u0103neasa fu confiscata e il maresciallo Ion Antonescu vi stabil\u00ec la propria residenza di rappresentanza.\nAttivit\u00e0 didattica.\nDopo aver fatto ritorno in Romania nel 1919, \u00e8 stato per un breve periodo insegnante, e poi direttore del Liceo Militare del Monastero di Dealu. Nello stesso anno viene nominato assistente alla cattedra di Logica e Teoria della Conoscenza ricoperta dal professor Constantin R\u0103dulescu-Motru. Nae Ionescu inaugura la propria attivit\u00e0 didattica all'Universit\u00e0 di Bucarest con la prolusione \"La funzione epistemologica dell'amore\". \u00c8 stato professore universitario di Mircea Eliade, Constantin Noica, Emil Cioran, Petre \u021au\u021bea, Jeni Acterian, Mircea Vulc\u0103nescu, Constantin Floru etc. I suoi corsi, litografati o conservati sotto forma di trascrizioni di appunti, sono stati pubblicati dopo la sua morte nei primi anni '40 dai suoi discepoli. Durante il periodo comunista (1945-1989) Nae Ionescu era un autore vietato. La pubblicazione dei suoi corsi \u00e8 stata ripresa dopo il 1990.\nAttivit\u00e0 giornalistica.\nTra il 1911-1916, in qualit\u00e0 di collaboratore e successivamente di redattore della rivista \"Noua Revist\u0103 Rom\u00e2n\u0103\", diretta da Constantin R\u0103dulescu-Motru, pubblica moltissimi articoli e cronache. Nel periodo 1919-1925, collabora con numerosi articoli alla rivista \"Ideea european\u0103\" (direttore: Constantin R\u0103dulescu Motru), insieme a Tudor Vianu, Octav Onicescu, Dimitrie Gusti, \u0218tefan Neni\u021bescu, Emanoil Bucu\u021ba, Cora Irineu, Mircea Florian. Nel 1922, pubblica nella \"Gazeta Matematic\u0103\" lo studio \"Osservazioni su un caso di intransienza dei concetti matematici\", per il quale ottiene il Premio di filosofia matematica nell'anno 1923. A partire dal maggio 1926 Nae Ionescu dirige il giornale \"Cuv\u00e2ntul\", al quale partecipano giovani del talento di: Mircea Eliade, Mircea Vulc\u0103nescu, Mihail Sebastian, Emil Cioran etc. Nel corso della sua attivit\u00e0 pubblicistica si avvalse di vari pseudonimi per firmare gli articoli sul suo giornale e su altri periodici a cui collabor\u00f2 durante i quattro anni di sospensione di \"Cuv\u00e2ntul\" (1934-1938)."}
{"id": "2143245", "revid": "767487", "url": "https://it.wikipedia.org/wiki?curid=2143245", "title": "Hotel Colonial", "text": "Hotel Colonial \u00e8 un film del 1987 diretto da Cinzia TH Torrini.\nTrama.\nNel cuore della notte, Marco riceve una telefonata: la cognata lo avverte che Luca, suo fratello ex-terrorista scomparso da tempo in Colombia, \u00e8 morto suicida. Da New York Marco prende il primo aereo e va in Sud America per riportare a casa il corpo del fratello. Ma giunto a destinazione Marco scopre che il morto non \u00e8 suo fratello e si mette alla sua ricerca."}
{"id": "2143246", "revid": "583676", "url": "https://it.wikipedia.org/wiki?curid=2143246", "title": "Sincerit\u00e0 (album Riccardo Cocciante)", "text": "Sincerit\u00e0 \u00e8 l'11\u00ba album in studio di Riccardo Cocciante, pubblicato nel 1983.\nI testi sono di \u00c9tienne Roda-Gil e dello stesso Cocciante, che ha curato anche le musiche. Il tastierista e compositore James Newton Howard \u00e8 co-produttore, arrangiatore e orchestratore. Tra i musicisti che hanno preso parte alle registrazioni troviamo alcuni componenti dei Toto. "}
{"id": "2143247", "revid": "72396", "url": "https://it.wikipedia.org/wiki?curid=2143247", "title": "Victor Sadler", "text": "Nato in Gran Bretagna, ha vissuto per decenni nei Paesi Bassi.\nSadler e l'esperanto.\nVictor Sadler apprese l'esperanto quattordicenne, nel 1951.\nDopo essersi laureato in fonetica nel 1962, alla fine di quell'anno inizi\u00f2 a lavorare presso gli uffici centrali dell'Associazione universale esperanto, a Rotterdam, dove si occup\u00f2 della rivista \"Esperanto\". Si occup\u00f2 anche della redazione di \"Monda Kulturo\", nel breve periodo in cui tale periodico fu dato alle stampe, e cur\u00f2 la biblioteca Hector Hodler, tuttora una delle maggiori biblioteche di esperanto al mondo.\nNel 1968 succedette a Marianne H. Vermaas nella carica di direttore generale dell'UEA. Fu aiutato, nella redazione della rivista, da Akiko Uxusink-Nagata, fino al 1970; nel 1974 il compito fu definitivamente assegnato ad un nuovo redattore, Simo Milojevi\u0109.\nIn questo periodo Sadler si occup\u00f2 dell'organizzazione di diversi congressi universali di esperanto. Si dimise nel 1983.\nCompose anche opere in lingua; nel 1968 ricevette il premio Ar\u011denta Sprono per la sua raccolta di poesie \"Memkritiko\" (\"Autocritica\"), per quanto nell'introduzione all'opera l'autore spieghi che si tratta di un manoscritto da lui rinvenuto nella biblioteca.\nEletto nel 1986 membro del consiglio direttivo dell'UEA con responsabilit\u00e0 per le finanze, si dimise da tale carica gi\u00e0 nel marzo 1987, per motivi di salute.\nSadler fu anche membro della Akademio de Esperanto, l'organizzazione che raccoglie i maggiori linguisti esperantisti e che sovrintende all'evoluzione della lingua."}
{"id": "2143251", "revid": "729019", "url": "https://it.wikipedia.org/wiki?curid=2143251", "title": "Cr\u00e9teil - Universit\u00e9 (metropolitana di Parigi)", "text": "Cr\u00e9teil - Universit\u00e9 \u00e8 una stazione della metropolitana di Parigi sulla linea 8, sita nel comune di Cr\u00e9teil.\nLa stazione.\nLa stazione venne aperta il 10 settembre 1974 ed \u00e8 una stazione di superficie.\nInterconnessioni.\nLa stazione \u00e8 collegata a quella della RER Saint-Maur - Cr\u00e9teil, al \"march\u00e9 international de Rungis\" e alla stazione di La Croix de Berny grazie al TVM."}
{"id": "2143252", "revid": "36426", "url": "https://it.wikipedia.org/wiki?curid=2143252", "title": "Plesso coroideo", "text": "Il plesso corioideo o coroideo \u00e8 una struttura, presente all'interno dei ventricoli cerebrali, dove viene prodotto il liquido cefalorachidiano. Il plesso coroideo \u00e8 costituito da cellule ependimali modificate.\nEtimologia.\nIl termine plesso coroideo deriva dalla lingua latina. La parola corion fu usata da Galeno per riferirsi alla membrana esterna che racchiudeva il feto. Il significato del termine plesso \u00e8 'pieghettato' o 'intrecciato'. Sia l'uso del termine coroide o corioide \u00e8 accettato ed utilizzato nei testi anatomici.\nStruttura.\nPosizione.\nCi sono quattro plessi coroidi nel cervello, uno in ciascuno dei ventricoli.\nIl plesso coroideo \u00e8 presente in tutti i componenti del sistema ventricolare ad eccezione dell'acquedotto cerebrale, del corno frontale, del corno occipitale dei ventricoli laterali.\nIl plesso coroideo si trova nella parte superiore del corno inferiore del ventricolo laterale. Segue lungo questo confine, continuandosi nella zona inferiore del corpo dei ventricoli laterali. Passa nel forame interventricolare ed \u00e8 presente nella parte superiore del terzo ventricolo.\nEsiste anche un plesso coroideo nel quarto ventricolo, nella sezione pi\u00f9 vicina alla met\u00e0 inferiore del cervelletto.\nMicroanatomia.\nIl plesso coroideo \u00e8 costituito da uno strato di cellule epiteliali cuboidali che circondano un nucleo di capillari e tessuto connettivo lasso.\nL'epitelio del plesso coroideo \u00e8 continuo con lo strato di cellule ependimali dei ventricoli, ma a differenza dell'ependima, lo strato epiteliale ha giunzioni strette tra le cellule sul lato rivolto verso il ventricolo (superficie apicale).\nQueste giunzioni strette impediscono alla maggior parte delle sostanze di attraversare lo strato cellulare in direzione del liquido cerebrospinale (CSF). Quindi il plesso coroideo agisce come una barriera tra sangue e CSF (barriera emato-liquorale - BEL). Il plesso coroideo si piega in molti villi attorno a ciascun capillare, creando processi simili a \"fronde\" che si proiettano nei ventricoli cerebrali.\nI villi, unitamente ai microvilli, aumentano notevolmente l'area superficiale del plesso coroideo. Il fluido cerebrospinale si forma quando il plasma viene filtrato dal sangue attraverso le cellule epiteliali. Le cellule epiteliali del plesso coroideo trasportano attivamente gli ioni sodio nei ventricoli e l'acqua segue sospinta dal risultante gradiente osmotico. Attraverso il plesso corioideo si svolge anche il trasporto attivo di molte sostanze, dentro e fuori dal fluido cerebrospinale.\nFunzione.\nOltre alla produzione di fluido cerebrospinale, il plesso coroideo agisce come un sistema di filtrazione, rimuovendo rifiuti metabolici, sostanze estranee e neurotrasmettitori in eccesso dal liquor. In questo modo il plesso coroideo ha un ruolo molto importante nell'aiutare a mantenere il delicato ambiente extracellulare richiesto dal cervello per funzionare in modo ottimale.\nLa barriera sangue-fluido cerebrospinale \u00e8 una coppia di barriere che separa il sangue periferico e cerebrale dal liquido cerebrospinale (CSF). Questa barriera \u00e8 composta dalle cellule epiteliali del plesso coroideo, al confine tra sangue periferico-CSF, e dalla membrana aracnoidea al confine tra sangue cerebrale-CSF.\nLa barriera sangue-CSF ha lo stesso scopo della barriera emato-encefalica, ma facilita il trasporto di svariate sostanze nel cervello a causa delle caratteristiche strutturali distinte tra i due sistemi di barriera.\nSignificato clinico.\nCisti del plesso coroideo\nDurante lo sviluppo embriologico, in alcuni feti si possono formare cisti del plesso coroideo. Queste cisti piene di liquido possono essere rilevate da un esame ecografico gi\u00e0 a partire dal secondo trimestre di gravidanza. Il riscontro \u00e8 relativamente comune, con una prevalenza di circa l'1%. Le cisti del plesso coroideo sono di solito un reperto isolato. Le cisti di solito scompaiono pi\u00f9 tardi durante la gravidanza e sono generalmente innocue. Non hanno alcun effetto sul bambino e sullo sviluppo della prima infanzia.\nLe cisti comportano un rischio dell'1% di aneuploidia fetale. Il rischio di aneuploidia aumenta fino al 10,5-12% se vengono rilevati altri fattori di rischio o altre anomalie ecografiche. Dimensioni, posizione, scomparsa o progressione, cos\u00ec come la presenza di cisti su un solo o su entrambi i lati non influenzano il rischio di aneuploidia. Il 44-50% dei casi di sindrome di Edwards (trisomia 18) presenta cisti del plesso coroideo; ci\u00f2 avviene solo nel 1,4% dei casi di sindrome di Down (trisomia 21). Circa il 75% dei cariotipi anormali associati ai cisti del plesso coroideo sono soggetti trisomia 18, mentre i rimanenti sono trisomia 21.\nCi sono tre tipi di tumori del plesso coroideo, che colpiscono principalmente i bambini piccoli. Queste neoplasie maligne sono rare.\nAnatomia.\n\u00c8 costituito da una fitta rete di vasi sanguigni localizzata all'interno di ciascun ventricolo. I vari ventricoli sono connessi tra loro tramite canalicoli, in cui il liquor scorre, uscendo quindi, a livello del quarto ventricolo, nello spazio subaracnoideo.\nIl plesso coroideo \u00e8 costituito da un ciuffo di vasi piali che sospingono verso l'interno l'ependima che riveste i ventricoli. L'affrontarsi dell'ependima con l'endotelio dei vasi provenienti dalla pia madre costituisce la barriera emato-liquorale (BEL).\nDal momento che il fluido cerebrospinale viene prodotto in continuazione, deve avvenire un costante assorbimento di questa sostanza (normalmente nel sistema nervoso circolano fra gli 80 e i 150 ml), che avviene a livello dei villi aracnoidei."}
{"id": "2143253", "revid": "282466", "url": "https://it.wikipedia.org/wiki?curid=2143253", "title": "Dangerdoom", "text": ""}
{"id": "2143260", "revid": "1935652", "url": "https://it.wikipedia.org/wiki?curid=2143260", "title": "Pieve di Bollate", "text": "La pieve di Bollate o pieve di San Martino () era il nome di un'antica pieve dell'arcidiocesi di Milano e del ducato di Milano con capoluogo Bollate.\nIl patrono era san Martino vescovo, la cui festa viene ancor'oggi celebrata l'11 novembre e a cui \u00e8 dedicata la chiesa prepositurale di Bollate.\nStoria.\nIl primo documento storico che menziona la pieve \u00e8 un atto di vendita dell'anno 926 nel \"Codex diplomaticus Langobardiae\", riguardante terreni situati nella localit\u00e0 di Lampugnano di Bollate, descritta come appartenente alla pieve di Bollate. La nascita della pieve \u00e8 riferita all'et\u00e0 carolingia, dopo la sconfitta del re longobardo Desiderio a Verona da parte di Carlo Magno, re dei Franchi (774): in questo periodo si diffuse nell'area il culto di san Martino, vescovo di Tours, al quale la citt\u00e0 di Bollate era particolarmente legata sulla base di un'antica leggenda che voleva che il santo francese avesse visitato il territorio bollatese nel corso di una sua visita in Italia presso sant'Ambrogio, vescovo di Milano.. Una pergamena del 1652 conservata nell'archivio plebano di Bollate attribuisce invece, con alcune imprecisioni, la fondazione della pieve al 483, per opera di papa Gelasio I (492-496).\nCon l'anno 1000 la pieve bollatese, come le altre della zona, cominci\u00f2 ad assumere una struttura pi\u00f9 stabile, legata anche a funzioni amministrative del territorio. In un documento del settembre del 1039, conservato presso l'archivio plebano locale, si riporta una donazione a favore della chiesa di San Martino di Bollate e al suo \"arcipresbitero\" (arciprete divenuto poi prevosto). La pieve rientrava all'epoca nel contado della Martesana e vi possedeva alcuni terreni anche Francesco Crippa, arcivescovo di Milano.\nLa pieve si arricch\u00ec di lasciti e propriet\u00e0 e .\nSecondo quanto descritto nel \"Liber Sanctorum Mediolanensis\" di Goffredo da Bussero, nel XIII secolo la pieve di Bollate aveva la giurisdizione spirituale sui borghi di Affori, Baranzate, Cesate, Garbagnate, Novate Milanese, Pinzano, Santa Maria Rossa, Senago con Senaghino, Villapizzone e Vialba.\nAlla met\u00e0 del XVIII secolo, l'arcidiocesi decise di razionalizzare il territorio plebaneo ordinando la cessione della parrocchia di San Martino di Villapizzone alla pieve di San Giovanni Battista di Trenno, e vicendevolmente l'acquisizione della parrocchia di San Pietro e Paolo di Arese; tuttavia solo il primo atto, che risolveva una disputa plurisecolare, fu riconosciuto ai fini civili dal governo dell'imperatrice Maria Teresa, comportando la riduzione dell'estensione della pieve secolare.\nSe la pieve amministrativa fu travolta dagli eserciti di Napoleone divenendo l'effimero Distretto di Bollate ben presto abrogato, la pieve religiosa sopravvisse fino alla riforma arcidiocesana del 1972 allorquando, retta dal prevosto mons. Giuseppe Sala, comprendeva 12 parrocchie su un'area di 52,4 km\u00b2 popolati da 102.974 anime.\nTerritorio.\nNella seconda met\u00e0 del XVIII secolo, dopo l'aggregazione del villaggio di \"Santa Maria del Bosco\" al capoluogo, il territorio della pieve era cos\u00ec suddiviso:"}
{"id": "2143261", "revid": "712828", "url": "https://it.wikipedia.org/wiki?curid=2143261", "title": "Parco Folgore", "text": ""}
{"id": "2143262", "revid": "123310776", "url": "https://it.wikipedia.org/wiki?curid=2143262", "title": "Petrus Lucius", "text": " Fu uno dei pi\u00f9 importanti tipografi attivi in Germania nella prima met\u00e0 del XVII secolo\nBiografia.\nPetrus Lucius nacque il 14 agosto 1590, probabilmente a Altenst\u00e4dten, piccolo borgo nella regione dell'Assia. Nel 1622 fu nominato tipografo dell'Universit\u00e0 di Rinteln, conosciuta all'epoca con il nome latino di \"Alma Ernestina\". Il 21 febbraio 1620 Petrus Lucius spos\u00f2 Agnes Bonau (1602-1665) che dopo la morte del marito ne continu\u00f2 l'attivit\u00e0. Dal matrimonio nacquero quattro bambini. Il figlio Anthonius Lucius (1635-1704), uno studioso molto stimato, dal 1663 al 1670 fu professore nella Facolt\u00e0 di Diritto dell'Universit\u00e0 di Rinteln."}
{"id": "2143263", "revid": "773636", "url": "https://it.wikipedia.org/wiki?curid=2143263", "title": "Cappella della Scala Santa (Vetulonia)", "text": "La cappella della Scala Santa \u00e8 un edificio religioso situato nel comune di Castiglione della Pescaia. La sua ubicazione \u00e8 nei pressi di Vetulonia, rispetto al cui centro abitato sorge a nord-est, su un'altura che domina la sottostante localit\u00e0 di Scala Santa.\nL'edificio religioso fu costruito nella prima met\u00e0 del Novecento, pi\u00f9 precisamente nel 1935, e consacrato nel 1936. La sua costruzione fu voluta dalla famiglia Renzetti e, secondo l'originario progetto, doveva essere adibita a cappella sepolcrale.\nLa cappella della Scala Santa si presenta come un semplice edificio religioso ad aula unica che si sviluppa a pianta quadrata, rievocando negli elementi stilistici le varie cappelle rurali presenti nella zona. Situata sulla vetta di un'altura priva di vegetazione, la chiesetta \u00e8 circondata da una serie di cipressi che furono impiantati nell'epoca di costruzione, in base all'uso al quale il luogo di culto sembrava essere destinato. Tuttora consacrata, la cappella presenta strutture murarie rivestite esternamente in pietra, con il portale d'ingresso architravato con soprastante timpano triangolare che si apre al centro della facciata principale anteriore, che culmina alla sommit\u00e0 con un caratteristico campanile a vela con un'unica cella campanaria ad arco tondo."}
{"id": "2143266", "revid": "119991", "url": "https://it.wikipedia.org/wiki?curid=2143266", "title": "Cappella della Scala Santa", "text": ""}
{"id": "2143267", "revid": "729019", "url": "https://it.wikipedia.org/wiki?curid=2143267", "title": "Cr\u00e9teil - Pr\u00e9fecture (metropolitana di Parigi)", "text": "Cr\u00e9teil - Pr\u00e9fecture \u00e8 una stazione della metropolitana di Parigi sulla linea 8, sita nel comune di Cr\u00e9teil.\nLa stazione.\nLa stazione venne aperta il 10 settembre 1974, \u00e8 una stazione di superficie e raggiunge la prefettura di Val-de-Marne a Parigi.\nEssa \u00e8 stato il capolinea della linea 8 dal 1974 fino al 2011, quando \u00e8 stato aperto il collegamento con Cr\u00e9teil - Pointe du Lac, nuovo capolinea nella linea.\nLa stazione ha tre binari e due banchine con pensilina."}
{"id": "2143268", "revid": "86599", "url": "https://it.wikipedia.org/wiki?curid=2143268", "title": "167P/CINEOS", "text": "167P/CINEOS \u00e8 una cometa periodica del Sistema solare. Prende il suo nome dal CINEOS, un programma italiano di ricerca di asteroidi near-Earth condotto dall'Osservatorio Astronomico di Roma dalla Stazione osservativa di Campo Imperatore con un telescopio Schmidt di 60\u00a0cm.\nLa cometa \u00e8 stata inizialmente identificata come un asteroide del gruppo dei Centauri il 10 agosto 2004 dai membri del team CINEOS, Andrea Boattini, Fiore De Luise e Andrea Di Paola e denominato \"2004 PY42\"; nel giugno 2005 gli astronomi americani William Romanishin e Steven C. Tegler osservarono che l'oggetto aveva una chioma e che quindi era in effetti una cometa, in seguito a questa scoperta l'oggetto \u00e8 stato ridenominato 167P/CINEOS.\nL'orbita della cometa \u00e8 compresa tra quelle dei pianeti Saturno e Urano. La cometa ha avuto un incontro ravvicinato con Saturno nel gennaio 1873 e ne avr\u00e0 uno con Urano a fine giugno - inizio luglio 2038."}
{"id": "2143269", "revid": "1305772", "url": "https://it.wikipedia.org/wiki?curid=2143269", "title": "Seno venoso", "text": "Il seno venoso \u00e8 un tipo di vena caratterizzata da una particolare ampiezza. \u00c8 una struttura delimitata dalla dura madre. Al suo interno presenta una serie di trabecole, che sono importanti perch\u00e9 fungono da impalcature dove decorre la carotide, perch\u00e9 le d\u00e0 la possibilit\u00e0 di dilatarsi durante la sistole ventricolare per attuare il grande passaggio di pressione, senza andare a danneggiare le strutture circostanti come alcuni nervi."}
{"id": "2143274", "revid": "121430834", "url": "https://it.wikipedia.org/wiki?curid=2143274", "title": "J\u0101nis Porzi\u0146\u0123is", "text": "Biografia.\n\u00c8 fratello maggiore di Kristaps Porzi\u0146\u0123is, cestista NBA di cui ora \u00e8 agente.\nCarriera.\nFino al 2003 milita nel campionato del suo paese d'origine, la Lettonia, dividendosi fra Ventspils, Liep\u0101jas e Gulbenes Buki. Da qui ha esperienze nelle leghe di Lituania, Austria, Svezia, Belgio e Ungheria, facendo poi il proprio debutto nella Serie A italiana nella stagione 2006-07 con la maglia del Basket Livorno, con cui mette a segno 7,5 punti di media.\nResta quindi in Italia ma scende nel campionato di Legadue, giocandovi prima con Pistoia ed in seguito con Brindisi. Torna quindi in Lettonia con una breve parentesi al Liep\u0101jas, mentre dopo una pre-season con Biella passa ai nuovi Roseto Sharks disputando un'intera stagione in C2, addirittura sesta serie della pallacanestro italiana.\nNella stagione 2010-11 viene nuovamente ingaggiato da Pistoia nel campionato di Legadue, dimostrando di essere inadatto per un campionato come la C2. Infatti \u00e8 utilizzato 29,6 minuti a partita, mettendo al referto mediamente 10,3 punti.\nIl 23 luglio 2012 viene messo sotto contratto dalla Vanoli Cremona."}
{"id": "2143275", "revid": "125975462", "url": "https://it.wikipedia.org/wiki?curid=2143275", "title": "Zona archeologica marittima", "text": "La zona archeologica, nel diritto internazionale marittimo, \u00e8 quella area marina la cui ampiezza non pu\u00f2 superare le 24 miglia (circa 34 km) dalla costa (o pi\u00f9 precisamente dalle linee di base dalle quali \u00e8 misurata l'ampiezza delle acque territoriali) e nella quale lo stato costiero ha giurisdizione in materia di protezione del patrimonio culturale sottomarino. La \"zona archeologica\" coincide con la cosiddetta \"zona contigua\".\nIl termine di \"zona archeologica\" fu introdotto per la prima volta da Tullio Treves nel 1980 , commentando i negoziati allora appena conclusi sul futuro articolo 303 della Convenzione delle Nazioni Unite sul diritto del mare adottata nel 1982, ed \u00e8 oggi diffuso in dottrina, anche se non \u00e8 citato n\u00e9 nella convenzione del 1982 n\u00e9 in quella dell'UNESCO per la\" Protezione del patrimonio culturale subacqueo\" del 2001.\nL'articolo 303 della Convenzione delle Nazioni Unite sul diritto del mare.\nArgomenta Scovazzi che l'articolo, della \"Convenzione delle Nazioni Uniti sul diritto del mare\" del 1982 che ha posto le basi per l'istituzione delle zone archeologiche, fu una soluzione di compromesso ritenuta accettabile sia dagli stati preoccupati di non ammettere estensioni della sovranit\u00e0 statale diverse da quelle gi\u00e0 accettate, con le nozioni di acque territoriali, zona contigua, piattaforma continentale e zona economica esclusiva, sia da quelli, tra cui l'Italia, interessati a proteggere il patrimonio storico-archeologico dei fondi marini antistanti alle proprie coste e che premevano per il riconoscimento tra i diritti sovrani dello stato costiero sulla piattaforma continentale anche di quello sugli oggetti di natura archeologica o storica, ai fini di ricerca, recupero e protezione .\nRispetto a queste richieste la formulazione dell'articolo fu fortemente riduttiva, comprendendo una zona considerevolmente pi\u00f9 ristretta ed essendo limitati i diritti dello stato costiero alla sola rimozione degli oggetti, che veniva identificata come loro contrabbando, sebbene non comportasse necessariamente il passaggio di una linea doganale, compreso invece nella nozione giuridica di contrabbando.\nL'intenzione era quella di non estendere i poteri dello stato costiero nella zona contigua, sebbene si introduca il potere di autorizzare la rimozione degli oggetti in questione e questi vengano dunque trattati come se si trovassero nelle acque territoriali o nel territorio dello stato. Tale potere inoltre sarebbe esercitato in modo esclusivo, non compatibile con la coesistenza del potere simile di altri stati sulla stessa area marina, come invece accade quando le ipotetiche zone costiere di due stati si sovrappongono in parte in aree marittime particolarmente ristrette e non si siano definiti tramite un preciso accordo i limiti di esse.\nNella formulazione dell'articolo \u00e8 inoltre incerto se una eventuale violazione del divieto di rimozione comporti il diritto di inseguimento, ammesso dalla Convenzione se la violazione \u00e8 stata commessada navi in acque territoriali ovvero nella zona contigua relativamente ai diritti relativa ad essa. \u00c8 anche incerto se l'applicazione dell'articolo si riferisca solo al caso in cui lo stato costiero abbia istituito la zona contigua come ha facolt\u00e0 di fare, ovvero se la zona archeologica abbia una valenza diversa, pur avendo la stessa estensione della zona contigua ed esista indipendentemente dalla sua istituzione ufficiale da parte dello stato costiero. Riguardo a quest'ultima questione, la prassi non \u00e8 stata univoca.\nSebbene i beni del patrimonio culturale subacqueo giacciano sul fondo o nel sottosuolo marino, si considera facente parte della zona archeologica anche la colonna d'acqua soprastante .\nProblemi interpretativi dell'art. 303.\nIndubbiamente la formulazione del 2\u00ba comma dell'art. 303 \u00e8 tortuosa e non facile da interpretare.\n Ci\u00f2 si spiega ove si consideri l'iter formativo della norma. Sostiene Treves che essa fu una soluzione di compromesso ritenuta accettabile dalle potenze marittime preoccupate di non ammettere estensioni della potest\u00e0 dello Stato costiero diverse da quelle gi\u00e0 accettate con le nozioni di \"mare territoriale, zona contigua, piattaforma continentale e zona economica esclusiva\", di fronte a proposte di Stati \u2013 tra cui l'Italia\u00a0\u2013 interessati a proteggere il patrimonio artistico trovatesi sui fondi marini antistanti alle proprie coste.\nSecondo tali proposte, i diritti sovrani dello Stato costiero sulla piattaforma continentale avrebbero dovuto comprendere gli oggetti di natura archeologica o storica ai fini di ricerca, recupero e protezione.\nSi tratta di una formulazione fortemente riduttiva rispetto alle concordate proposte degli Stati interessati ad affermare un potere dello Stato costiero sulle attivit\u00e0 relative ai beni di natura archeologica e storica.\nBasti considerare che tale formulazione si riferisce a una zona ben pi\u00f9 ristretta della piattaforma continentale, posto che la zona contigua non pu\u00f2 superare le 24 miglia; che la norma in essa prevista \u00e8 limitata alla sola \u201crimozione\u201d degli oggetti; e che essa conferisce allo Stato costiero dei diritti che, almeno apparentemente, sono gli stessi gi\u00e0 previsti in materia di zona contigua, solo estendendosi alla rimozione degli oggetti di natura archeologica e storica l'ambito materiale delle leggi e regolamenti la cui violazione fa sorgere il potere di prevenzione e repressione dello Stato costiero nella zona contigua.\nNell'intento delle potenze marittime, la disposizione si limiterebbe ad introdurre una \u201cpresunzione\u201d per cui la rimozione degli oggetti di natura archeologica o storica costituisce contrabbando, una delle materie cui si riferisce il \u201ccontrollo\u201d esercitato nella zona contigua, senza che i poteri dello Stato costiero nella zona contigua vengano in alcun modo estesi. Non pare difficile vedere come tale interpretazione si presti ad obiezioni che ne svelano il carattere artificiale.\nIn primo luogo, \u201crimozione\u201d non sempre comporta il passaggio della linea doganale che \u00e8 richiesto dalla nozione di contrabbando. In secondo luogo, e soprattutto, la disposizione parla di rimozione \u201csenza l'approvazione\u201d dello Stato costiero. Se ne pu\u00f2 ricavare che si presuppone che tale Stato abbia il potere di autorizzare la rimozione dei beni di natura archeologica o storica trovatisi all'interno della linea delle 24 miglia. Ci troviamo per tanto di fronte al riconoscimento di un potere dello Stato costiero che ha un ambito spaziale corrispondente alla zona contigua, ma un contenuto che trascende quello dei poteri finora riconosciuti a tale Stato in detta zona.\nLimitandoci alla lettera dell'art. 303.2, tale potere si fonda sulla presunzione (rispetto alla quale non \u00e8 ammessa prova contraria e che si pu\u00f2 definire una vera e propria fictio) che la rimozione degli oggetti di natura archeologica e storica avvenuta nella zona tra il limite esterno del mare territoriale e la linea delle 24 miglia sia avvenuta nel mare territoriale o sul territorio. Esso consiste nell'esercitare le misure preventive e repressive che derivano da una rimozione effettuata in tali aree. Ma non \u00e8 tutto qui. Nel presupporre l'esistenza di un potere di autorizzare la rimozione degli oggetti di natura archeologica e storica nella zona summenzionata, l'art. 303.2 implica il monopolio della rimozione in capo allo Stato costiero, nel senso che solo tale Stato pu\u00f2 procedervi indisturbato. Un potere siffatto ha indubbio carattere esclusivo, non esercitatile in concorrenza o coesistenza con altri Stati sulla medesima area marina, come pare, viceversa, concepibile per i poteri di controllo previsti nella zona contigua sia pure limitatamente ai casi di aree ristrette di mare in cui le 24 miglia di Stati fronteggiatisi si sovrappongono in tutto o in parte e non si sia addivenuti alla delimitazione delle zone contigue .\nIl diritto di inseguimento ed altri problemi interpretativi.\nL'attivit\u00e0 interpretativa della Convenzione pone anche il problema di accertare se la violazione del divieto di rimozione dei beni di natura archeologica e storica perpetrata nella \u201czona archeologica\u201d consenta l'esercizio del diritto di inseguimento. Nell'ambito della Convenzione del 1982 il quesito si pone perch\u00e9 il diritto di inseguimento \u00e8 ammesso per violazioni di leggi e regolamenti dello Stato costiero commesse da navi trovatisi nelle acque interne, \"territoriali o arcipelagiche\"; esso si applica anche a navi trovatisi nella zona contigua, se vi \u00e8 stata una violazione dei diritti per la protezione dei quali la zona \u00e8 stata stabilita (art. 111.1), nonch\u00e9 per violazioni commesse nella zona economica esclusiva e sulla piattaforma continentale rispetto a leggi e regolamenti che lo Stato costiero ha diritto di emanare relativamente a tali zone (art. 111.2). nulla si dice rispetto a violazioni del divieto di rimozione di oggetti di natura archeologica e storica perpetrate nella zona archeologica.\nUna volta accertata la natura giurisdizionale della suddetta zona, sembrerebbe assurdo che ad essa non si facesse conseguire il diritto di inseguimento previsto per violazioni commesse in tutte le altre zone giurisdizionali previste dalla Convenzione.\nCi si deve poi chiedere se lo Stato costiero, al fine di far valere i poteri che gli attribuisce l'art. 303.2, debba preliminarmente avere istituito una zona contigua. Un'interpretazione letterale della disposizione citata sembrerebbe deporre a favore di una risposta affermativa: basti ricordare che in essa si parla di \u201capplicare\u201d l'art. 33 e che l'istituzione della zona contigua \u00e8 una facolt\u00e0 dello Stato costiero. Ma ove si pensi, peraltro, al fatto che l'art. 303.2, crea una zona di carattere giurisdizionale, ove lo Stato costiero esercita poteri esclusivi, sembra preferibile ritenere che il collegamento sia inteso a identificare una misura, pi\u00f9 che a mantenere un necessario parallelismo tra zona contigua e zona archeologica. L'art. 33 diviene un modello oggetto di un rinvio relativo alla estensione della zona archeologica e, almeno entro certi limiti, come individuazione di poteri dello Stato costiero senza che occorra che questa estensione e questi poteri siano oggetto di effettive pretese dello Stato costiero per le materie cui la disposizione modello si riferisce.\nQuesta area \u00e8 qualcosa di diverso dalla zona contigua? La prassi statale non \u00e8 univoca, e comprende anche esempi di Stati che hanno istituito un'autonoma zona archeologica. D'altra parte, risulta chiaramente che il diritto di uno Stato costiero di istituire una zona di 24 miglia nella quale applicare le proprie leggi in materia di patrimonio culturale \u00e8 ormai riconosciuto universalmente. Che questa zona si chiami \u201czona contigua nella quale lo Stato costiero esercita diritti in materia di protezione del patrimonio culturale sottomarino\u201d oppure, pi\u00f9 semplicemente, \u201czona archeologica\u201d non sembra avere molta importanza pratica, giacch\u00e9 il diritto di istituirla esiste.\nIn conclusione, se da un punto di vista pratico sarebbe opportuno, per gli Stati che decidono di istituire una zona archeologica, fare riferimento all'art. 33 della Convenzione delle Nazioni Unite, si potrebbe anche ritenere che tale riferimento sia implicito nella decisione stessa di istituire la zona archeologica .\nProtezione dei beni storici ed archeologici subacquei in Italia.\nLa \"zona archeologica\" coincide con la \"zona contigua\" e pertanto pu\u00f2 essere dichiarata solo dopo che sia stata identificata e proclamata quest'ultima. Una volta che sia stata istituita l'asportazione di reperti storici od archeologici, senza autorizzazione dello Stato, costituisce una violazione di legge e pu\u00f2 dare luogo a sanzioni.\nIn Italia, la protezione dei beni archeologici in mare \u00e8 prevista dal Decreto Legislativo 22 gennaio 2004, n. 42, in materia di \"Codice dei beni culturali e del paesaggio, ai sensi dell'articolo 10 della legge 6 luglio 2002, n. 137\" (art. 94) che tutela gli oggetti archeologici e storici rinvenuti nei fondali del mare nella zona estesa 12 miglia marine a partire dal limite esterno del mare territoriale, secondo le \"Regole relative agli interventi sul patrimonio culturale subacqueo\" adottate a Parigi il 2 novembre 2001.\nGi\u00e0 dal 1998 il Ministero dei beni culturali ha stipulato una convenzione con il Ministero della Difesa che attribuisce alla Marina militare i compiti di ricerca, localizzazione e recupero di beni storico-archeologici in fondali superiori ai 40 m di profondit\u00e0, con mezzi appositamente attrezzati, e di vigilanza, prevenzione e repressione di eventuali illeciti.\nUna particolare competenza nel campo del controllo e repressione delle violazioni di legge nel campo dell'archeologia subacquea in Italia \u00e8 riconosciuta al Corpo delle capitanerie di porto - Guardia Costiera.\nIl regime nazionale della zona archeologica.\nIn Italia \"il Codice dei beni culturali e del paesaggio\" del 2004 si riferisce all'art. 94 ad una zona di mare che, pur non essendo formalmente definita come zona archeologica, reca diversi punti di contatto con il concetto dottrinale di tale zona. Tale articolo, contenuto nella sezione relativa alle ricerche e ai rinvenimenti fortuiti nella zona contigua al mare territoriale, recita \"\u201cGli oggetti archeologici e storici rinvenuti nei fondali della zona di mare estesa dodici miglia marine a partire dal limite esterno del mare territoriale sono tutelati ai sensi delle \"Regole relative agli interventi sul patrimonio culturale subacqueo\" allegate alla Convenzione UNESCO sulla protezione del patrimonio culturale subacqueo, adottata a Parigi il 2 novembre 2001.\u201d\"\nSi tratta di un rinvio ad una Convenzione internazionale che non \u00e8 stata n\u00e9 ratificata n\u00e9 resa esecutiva nell'ordinamento italiano. D'altra parte la Convenzione UNESCO non \u00e8 comunque in vigore sul piano internazionale neppure nei rapporti tra Stati diversi dall'Italia, non avendo ricevuto il prescritto numero di ratifiche. Tale rinvio interessa solo una parte della disciplina prevista dalla Convenzione, con riferimento al solo patrimonio che giace sui fondali della zona contigua, una delle tante previste e disciplinate dal diritto internazionale marittimo.\nLa Convenzione del 2001 detta invece regole sul regime del patrimonio culturale subacqueo quale che sia la zona di mare in cui i reperti si vengono a trovare. Cos\u00ec l'art. 94 si pone quindi come una decisione unilaterale dell'Italia di applicare spontaneamente alle attivit\u00e0 sul patrimonio culturale sottomarino nella zona contigua le \"\u201cRegole relative agli interventi sul patrimonio culturale subacqueo\u201d.\" \nIl rinvio effettuato dall'art. 94 \u00e8 uno dei tanti esempi di una prassi seguita gi\u00e0 da diversi Stati di applicazione spontanea della Convenzione UNESCO, a prescindere dalla sua ratifica.\nSecondo l'art. 1.1 della Convenzione, \"\u201cper patrimonio culturale subacqueo si intende qualsiasi traccia di vita umana avente carattere culturale, storico o archeologico che sia stata sott'acqua parzialmente o completamente, periodicamente o continuativamente, per almeno 100 anni.\u201d\"\nAl riguardo sono tacitamente riconosciute delle Regole. In particolare:\n\u201cRegola 1. Per la protezione del patrimonio culturale subacqueo, la conservazione \"in situ\" deve essere considerata come la prima opzione. Conseguentemente, le attivit\u00e0 dirette verso il patrimonio culturale subacqueo saranno autorizzate se esse saranno condotte in modo compatibile con la protezione di questo patrimonio e possono essere autorizzate, a questa condizione, quando esse contribuiscono in modo significativo alla conoscenza o alla valorizzazione del patrimonio culturale subacqueo stesso.\u201d\n\u201cRegola 2. Lo sfruttamento del patrimonio culturale subacqueo al fine di commercio o di speculazione o la sua irreversibile dispersione \u00e8 fondamentalmente incompatibile con la sua protezione e la corretta gestione. Gli elementi del patrimonio culturale subacqueo non possono essere oggetto di transazioni n\u00e9 di operazioni di vendita, di acquisto, di baratto alla stregua di beni commerciali.\u201d\nIn conseguenza, nessuna attivit\u00e0 attinente al patrimonio culturale subacqueo, di cui la Convenzione si occupa, \u00e8 soggetta alla \"law of salvage\" o alla \"law of finds\", a meno che ci\u00f2 non sia autorizzato dalle autorit\u00e0 competenti, sia in piena conformit\u00e0 con i principi della Convenzione e assicuri che qualsiasi recupero del patrimonio culturale subacqueo venga realizzato in modo da ottenere la sua massima protezione. Precipuamente:\n1) l'art. 94 non contiene alcuna indicazione circa i poteri che lo Stato italiano si riserva di esercitare sulla zona contigua a tutela del patrimonio culturale sommerso. Il rinvio alla Convenzione UNESCO riguarda infatti espressamente solo alcune regole tecniche alle quali devono attenersi coloro che intraprendono attivit\u00e0 subacquee sul suddetto patrimonio. Diventa pertanto indispensabile un riferimento alle preesistenti norme di diritto internazionale consuetudinario e convenzionale per integrare e completare il regime giuridico di tali attivit\u00e0. \n2) il rispetto delle Regole dell'Allegato richiede l'adozione di specifiche misure normative e coercitive da parte dello Stato costiero. Se l'esecuzione di queste misure su navi straniere non fosse gi\u00e0 in qualche modo consentita dalla normativa internazionale in vigore, essa potrebbe risolversi nella commissione di un illecito internazionale da parte dell'Italia.\n3) in virt\u00f9 poi dei criteri interpretativi che nel nostro ordinamento regolano i conflitti tra norme interne e norme internazionali, queste ultime sono destinate a prevalere sull'art. 94 in questione.\nSulla base di tali posizioni, punto di partenza sono le pertinenti norme della Convenzione delle Nazioni Unite sul diritto del mare del 1982, ormai in vigore tra circa 150 Stati.\nL'art. 33 di tale Convenzione stabilisce che:\n\u201c1. In una zona contigua al suo mare territoriale, denominata \u00abzona contigua\u00bb, lo Stato costiero pu\u00f2 esercitare il controllo necessario al fine di:\na) prevenire le violazioni delle proprie leggi e regolamenti doganali, fiscali, sanitari e di immigrazione entro il suo territorio o mare territoriale;\nb) punire le violazioni delle leggi e regolamenti di cui sopra, commesse nel proprio territorio o mare territoriale.\n2. La zona contigua non pu\u00f2 estendersi oltre 24 miglia marine dalla linea di base da cui si misura la larghezza del mare territoriale.\u201d\nI poteri dello Stato costiero sul patrimonio culturale subacqueo.\nPer quanto riguarda le attivit\u00e0 relative al patrimonio culturale subacqueo, l'art. 33 va letto congiuntamente con l'art. 303 della Convenzione di Montego Bay.\nAnche se non riguarda specificamente il regime giuridico della zona contigua, vale la pena ricordare che i beni di carattere storico ed archeologico sono presi in considerazione anche da un'altra norma della Convenzione di Montego Bay. Il contenuto di tale norma ha poi influenzato anche la prassi successiva degli Stati sul regime di tutela del patrimonio culturale subacqueo, indipendentemente dalla zona di mare in cui il singolo bene viene a trovarsi.\nLa norma in questione \u00e8 l'art. 149, il quale stabilisce che:\n\"\u201cTutti i reperti di natura archeologica e storica rinvenuti nell'Area vanno conservati o ceduti nell'interesse di tutta l'umanit\u00e0, tenendo in particolare conto i diritti preferenziali dello Stato o della regione d'origine, o dello Stato cui per origini culturali si riferiscono, o dello Stato di origine storica e archeologica.\u201d\"\nOsserva Iovane che se si accogliesse questa interpretazione restrittiva, si dovrebbe concludere che l'art. 94 del \"Codice dei beni culturali\" sia in contrasto con le norme della Convenzione delle Nazioni Unite.\nIl confronto tra le Regole UNESCO e la Convenzione di Montego Bay d\u00e0 luogo ad una situazione paradossale. La rimozione dai fondali della zona contigua, disciplinata dall'art. 303.2, \u00e8 proprio l'attivit\u00e0 guardata con maggior sospetto dalle Regole UNESCO. Appare pi\u00f9 compatibile la disciplina prevista dal primo comma dell'art. 303, che prevede un obbligo generico di proteggere gli oggetti di natura storica ed archeologica e di cooperare per il raggiungimento di tale scopo.\nPer quanto riguarda l'Italia, tale interpretazione restrittiva comporterebbe l'incompatibilit\u00e0 tra l'art. 303.2 e l'art. 94. I criteri previsti dalle Regole infatti richiedono l'esercizio di poteri normativi e coercitivi pi\u00f9 penetranti di quelli che uno Stato normalmente esercita per reprimere il contrabbando. Questo problema \u00e8 avvertito dall'art. 8 della Convenzione UNESCO, che stabilisce che ai fini dell'applicazione delle Regole, l'art. 303.2 deve essere interpretato in modo da consentire allo Stato costiero di \u201cregolare\u201d e \u201cautorizzare\u201d le operazioni sul patrimonio culturale subacqueo nella zona contigua.\n\u201cRegolare\u201d implica per lo Stato la possibilit\u00e0 di approvare un'apposita normativa che dia concreta attuazione alle Regole, mentre \u201cautorizzare\u201d consente non solo l'attivit\u00e0 amministrativa ma anche quella coercitiva, volta ad impedire che vengano violati il divieto di sfruttamento commerciale e di danneggiamento del patrimonio subacqueo.\nCon l'art. 94 il legislatore italiano non ha istituito formalmente la zona contigua di 24 miglia prima di estendere le sue competenze in materia di reperti storici. L'art. 94 equivale all'istituzione unilaterale, da parte dell'Italia, di una zona di competenza esclusiva in materia di conservazione del patrimonio culturale subacqueo dell'ampiezza di 12 miglia dal confine esterno del mare territoriale.\nTutte queste ipotesi di incompatibilit\u00e0 possono per\u00f2 ritenersi superate alla luce della prassi applicativa degli Stati delle disposizioni della Convenzione di Montego Bay, che ha consentito di ampliare la portata dell'art. 303 e di precisare i poteri dello Stato costiero sul patrimonio culturale situato sui fondali della zona contigua.\nSecondo una parte della dottrina , l'evoluzione della prassi successiva all'adozione del testo della Convenzione di Montego Bay avrebbe definitivamente consolidato l'esistenza della zona archeologica come istituto ormai previsto e disciplinato dal diritto consuetudinario. Treves, e gli altri autori che propendono per questa tesi, concordano sul fatto che la zona archeologica avrebbe un'estensione di 24 miglia pari a quella della zona contigua e che i poteri dello Stato costiero sarebbero pi\u00f9 ampi rispetto a quelli necessari alla sola rimozione.\nSecondo una recente posizione dottrinale, invece, si dovrebbe parlare piuttosto di una norma consuetudinaria \u201cemergente\u201d che avrebbe un contenuto corrispondente all'art. 8 della Convenzione UNESCO del 2001. Questo articolo consente allo Stato di regolare ed autorizzare qualsiasi attivit\u00e0 sul patrimonio archeologico subacqueo situato nella zona contigua fino a 24 miglia dalla linea di base del mare territoriale, non solo dunque le operazioni rivolte alla rimozione di singoli oggetti.\nLa zona di protezione ecologica.\nIn definitiva, pertanto, non sarebbe in contrasto con il diritto internazionale consuetudinario una legge italiana che, nel rispetto di questi parametri, estendesse i poteri delle nostre autorit\u00e0 oltre il limite delle 24 miglia stabilito dall'art. 94 del presente Codice. Ed \u00e8 in sostanza quello che poi effettivamente compie la legge 18 febbraio 2006, n. 61.\nIn seguito all'istituzione da parte di vari Stati del Mediterraneo (in primo luogo la Francia) di zone diverse di sovranit\u00e0 funzionale minoris generis, quali zone di protezione ecologica ove esercitare poteri finalizzati esclusivamente o prevalentemente alla protezione dell'ambiente marino, le autorit\u00e0 governative italiane hanno valutato l'opportunit\u00e0 di procedere in modo analogo, dando il via ad un iter legislativo che si \u00e8 sviluppato nell'arco di tre anni, e che si \u00e8 concluso con l'emanazione della legge 8 febbraio 2006, n. 61, recante \"\u201cIstituzione di zone di protezione ecologica oltre il limite esterno del mare territoriale\u201d.\"\nIl Ministero degli Affari Esteri italiano aveva infatti sostenuto a livello governativo la necessit\u00e0 di seguire con tempestivit\u00e0 la scelta francese, per una serie di motivi:\n1) qualora l'Italia non avesse proceduto ad adottare un'analoga misura, tutte le navi pericolose per l'ambiente, in particolari le navi battenti barriera di comodo, avrebbero potuto scegliere di navigare sul versante italiano, grazie all'immunit\u00e0 dall'esercizio della giurisdizione da parte dello Stato costiero;\n2) v'era la preoccupazione che i futuri previsti negoziati di delimitazione della zona di protezione ecologica francese avrebbero visto l'Italia in una posizione di debolezza, se alla misura francese non si fosse contrapposta una corrispondente misura italiana;\n3) si riteneva che sarebbe stato particolarmente vantaggioso per l'Italia adottare un provvedimento legislativo istitutivo di una sua zona di protezione ecologica nelle more tra l'adozione della legge quadro francese e del suo decreto attuativo, in modo da iniziare il negoziato di delimitazione con le autorit\u00e0 francesi competenti prima della determinazione unilaterale, da parte di queste ultime, del limite esterno della zona.\nCon l'emanazione di tale legge l'Italia si \u00e8 dotata di uno strumento giuridico particolarmente efficace per la protezione dell'ambiente marino dall'inquinamento. L'obiettivo che si persegue \u00e8 infatti quello di creare una zona sottoposta al potere di governo dello Stato costiero cui spetta, in luogo di quello della bandiera (come avviene nell'alto mare), di controllare e soprattutto sanzionare le navi anche straniere che commettano delle violazioni alla normativa interna, internazionale e nel caso dell'Italia, comunitaria, a tutela dell'ambiente marino.\nLa creazione di zone ecologiche produce il risultato di estendere molto al largo delle coste e del limite esterno del mare territoriale italiano (12 miglia marine) i poteri di prevenzione e repressione delle autorit\u00e0 italiane e conseguentemente di applicare anche a queste larghe fasce di mare uno standard di tutela alto, quale \u00e8 quello di uno Stato membro dell'Unione europea e contraente delle rilevanti convenzioni internazionali in materia."}
{"id": "2143277", "revid": "1305772", "url": "https://it.wikipedia.org/wiki?curid=2143277", "title": "Emanuele Ottolenghi", "text": "Si \u00e8 laureato in scienze politiche all'Universit\u00e0 di Bologna, un Ph.D. all'Universit\u00e0 Ebraica di Gerusalemme ed insegnato Storia d'Israele alla \"Oxford Centre for Hebrew and Jewish Studies\", una istituzione indipendente dell'Universit\u00e0 di Oxford.\nDirige dal 2006 il think tank \"Transatlantic Institute\". Collabora con \"Standpoint Magazine\", \"Commentary\", \"Liberal\", \"Il Foglio\" e \"Il Riformista\". "}
{"id": "2143285", "revid": "1305772", "url": "https://it.wikipedia.org/wiki?curid=2143285", "title": "Auria", "text": ""}
{"id": "2143297", "revid": "1573940", "url": "https://it.wikipedia.org/wiki?curid=2143297", "title": "Cappella della Badiola", "text": "La cappella della Badiola \u00e8 un edificio religioso situato nel comune di Castiglione della Pescaia. La sua ubicazione \u00e8 presso il complesso della Fattoria della Badiola, nella parte orientale del territorio comunale denominata La Badiola, della quale costituisce la cappella gentilizia.\nL'edificio religioso fu costruito nella prima met\u00e0 dell'Ottocento come luogo di preghiera per i granduchi di Lorena, che spesso soggiornavano presso l'attigua fattoria.\nLa cappella della Badiola si presenta come un semplice edificio religioso ad aula unica, con tetto a capanna, che si sviluppa a pianta rettangolare; le strutture murarie esterne si presentano rivestite in intonaco. Il portale d'ingresso ad arco tondo, preceduto da una breve rampa di scale, si apre al centro della facciata principale anteriore; la medesima facciata include parte del campanile nella parte sinistra.\nLa piccola torre campanaria si eleva in posizione angolare tra la facciata anteriore e il fianco laterale sinistro della cappella. Si presenta a sezione quadrata, con la cella campanaria situata nella parte sommitale e delimitata da una monofora su ogni lato, sopra la quale un tetto di copertura a quattro spioventi costituisce la parte apicale del campanile priva di cuspide."}
{"id": "2143300", "revid": "1318658", "url": "https://it.wikipedia.org/wiki?curid=2143300", "title": "Eminenza grigia", "text": "Eminenza grigia (\"\u00e9minence grise\" in francese) \u00e8 un'espressione con la quale si indica una personalit\u00e0 molto influente ma poco visibile: si tratta di un soggetto che consiglia e aiuta altre persone, investite ufficialmente di un potere, a prendere decisioni, che trama all'ombra del potere o che si serve di altri soggetti per perseguire i propri scopi senza mai darlo a vedere.\nEponimia.\nCon questo appellativo divenne celebre il frate Fran\u00e7ois-Joseph Le Clerc du Tremblay, originario di Lenclo\u00eetre e segretario del cardinale Richelieu: i suoi contemporanei lo consideravano infatti una delle menti del governo di Richelieu malgrado non rivestisse una carica ufficiale e conducesse una vita ritirata.\nIn un primo momento l'appellativo era usato per distinguere il frate, che indossava il saio grigio, dall'eminenza rossa, ovvero lo stesso Richelieu, che vestiva invece il manto dei cardinali. In seguito, nell'uso popolare, l'espressione \u00e8 stata associata al comportamento del frate stesso e al suo influsso, quasi non visibile perch\u00e9 figurativamente nella \"luce grigia\".\nL'appellativo si presta ad un utilizzo per metonimia pi\u00f9 frequente di altri, perch\u00e9 \u00e8 meno dipendente da una particolare epoca storica o da una singola forma di Stato, come era invece con il favorito per la monarchia assoluta o il cardinal nipote per il papato.\nTipologia e differenze.\nRispetto alla situazione definita in senso oggettivo come \"power behind the throne\", il sintagma \"eminenza grigia\" indica un ruolo stabilmente accettato da ambedue le parti del rapporto. Nei Paesi di cultura anglosassone \u00e8 assimilabile la figura del \"kingmaker\", appellativo nato per designare Richard Neville, XVI conte di Warwick, il cui ruolo principale fu di facilitatore dell'ascesa altrui al trono.\nPer la stabilit\u00e0 del rapporto e per la sua opacit\u00e0, \u00e8 improprio applicarlo:"}
{"id": "2143301", "revid": "1980365", "url": "https://it.wikipedia.org/wiki?curid=2143301", "title": "Emmanuel Cr\u00e9tet", "text": "\u00c8 stato Ministro dell'interno di Napoleone Bonaparte e primo governatore della Banca di Francia. \u00c8 sepolto nel Pantheon di Parigi."}
{"id": "2143306", "revid": "135224", "url": "https://it.wikipedia.org/wiki?curid=2143306", "title": "Emmanuel Cr\u00e9tet, conte di Champnol", "text": ""}
{"id": "2143311", "revid": "484362", "url": "https://it.wikipedia.org/wiki?curid=2143311", "title": "Alare", "text": "L'alare \u00e8 uno strumento di ferro o altro materiale metallico usato nei caminetti. Ce ne sono diversi tipi, semplici staffe usate in coppia, o strutture pi\u00f9 complesse, hanno due scopi: tenere sollevati dal fondo i ceppi per permettere una migliore ossigenazione e mantenere in posizione la struttura data ai pezzi di legno impedendo che durante la combustione si muovano e cadano al di fuori del focolare.\nConsentendo una migliore combustione, contribuisce ad aumentare la temperatura dei fumi e pertanto consente in via indiretta, ma comunque significativa, ad aumentare il tiraggio del caminetto.\nInsieme a paletta, attizzatoio, molle per il fuoco e mantice costituiscono il tradizionale corredo usato per il caminetto."}
{"id": "2143313", "revid": "729019", "url": "https://it.wikipedia.org/wiki?curid=2143313", "title": "Stazione di San Trovaso", "text": "La stazione di San Trovaso \u00e8 una fermata ferroviaria della Venezia-Udine a servizio dell'omonima frazione di Preganziol.\nStoria.\nLa fermata fu attivata da RFI il 9 dicembre 2007.\nStrutture e impianti.\nLa fermata \u00e8 dotata di due binari e di un sottopassaggio.\nPer garantire all'utenza l'accesso ai treni sono presenti due banchine, poste entrambe alla sinistra della corsa del treno, della lunghezza di 220 metri.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:\nLa stazione \u00e8 classificata da RFI nella categoria \"silver\"."}
{"id": "2143315", "revid": "729019", "url": "https://it.wikipedia.org/wiki?curid=2143315", "title": "Fossa pterigopalatina", "text": "La fossa pterigopalatina (o pterigomascellare) \u00e8 un piccolo spazio ad imbuto, situato subito dietro la mascella. Essa \u00e8 un \"centro di distribuzione\" aperto verso tutte le principali regioni della testa: bocca, naso, occhi, faccia, fossa infratemporale e anche verso il cervello.\nLimiti.\nLe pareti della fossa sono rappresentate anteriormente dalla tuberosit\u00e0 del mascellare, posteriormente dal processo pterigoideo dello sfenoide, lateralmente dalla comunicazione con la fossa infratemporale (foro pterigo-mascellare) e medialmente dalla lamina perpendicolare dell'osso palatino. Il tetto della fossa \u00e8 rappresentato dalla superficie pterigomascellare dell'osso sfenoide.\nComunicazioni.\nLa fossa comunica con:\nContenuti.\nLa fossa contiene rami di divisione del nervo mascellare (seconda branca di divisione del trigemino), il ganglio pterigo-palatino (o sfeno-palatino) di Meckel e l'arteria mascellare interna."}
{"id": "2143318", "revid": "1318658", "url": "https://it.wikipedia.org/wiki?curid=2143318", "title": "Pierfilippo Rossi", "text": "\u00c8 figlio di Paolo Rossi, ex cestista e allenatore.\nCarriera.\nCresce tra Rimini e le giovanili della Scavolini Pesaro, squadra con cui debutta diciottenne in Serie A1 nel 1992. Con la formazione marchigiana rimane fino al 1998, ad eccezione di una parentesi alla Jcoplastic Napoli nella Serie A2\u00a01994-1995.\nIn occasione della stagione 1998-1999 torna a Rimini nella sua citt\u00e0 natale, con il Basket Rimini, rimanendovi per una stagione nella quale \u00e8 il playmaker titolare.\nNel 1999 scende in Serie B1 contribuendo alla prima promozione in A2 della storia dello Scafati Basket, ottenuta a seguito delle finali vinte contro Cento. Nei successivi due anni gioca in Serie A2 ma con colori diversi, rispettivamente quelli delle marchigiane Aurora Jesi e Sutor Montegranaro.\nRossi inizia la stagione 2002-2003 nuovamente in B1, questa volta alla Virtus Siena, poi nel gennaio 2003 ritorna a Rimini giocando in Legadue. Con il club riminese inizia anche la stagione 2003-2004, tuttavia nel febbraio 2004 scende in B1 firmando con la Juvecaserta. Quindi ancora Legadue con le esperienze a Ferrara, Trapani e Pavia, intervallate da un paio di apparizioni in Serie A con la Pallacanestro Varese.\nDal 2006 torna a calcare i parquet delle serie minori, con il biennio ad Arezzo e una stagione trascorsa tra Santarcangelo e Castrocaro."}
{"id": "2143322", "revid": "2519", "url": "https://it.wikipedia.org/wiki?curid=2143322", "title": "Eccitazione sessuale", "text": "Leccitazione sessuale \u00e8 l'insieme delle reazioni psicologiche e fisiologiche, alcune volontarie, altre involontarie, che nei mammiferi, compreso l'Homo sapiens, \u00e8 propedeutico all'attivit\u00e0 sessuale.\nEccitazione sessuale negli esseri umani.\nNel maschio, l'eccitazione sessuale si manifesta con un aumento del flusso di sangue al pene, per produrre l'erezione. Questo \u00e8 di regola il pi\u00f9 evidente e affidabile segno di eccitazione sessuale negli uomini; tuttavia, gli adolescenti hanno spesso erezioni \"non-sessuali\" conseguenti al loro alto livello di testosterone. Nella femmina, la vagina si auto-lubrifica in preparazione al rapporto sessuale. A differenza della maggior parte degli altri mammiferi, gli esseri umani di entrambi i sessi non hanno una \"stagione degli amori\" predefinita e sono quindi potenzialmente capaci di eccitazione sessuale in ogni momento dell'anno.\nIn inglese colloquiale, si usano chiamare \"turn-ons\" (\"inneschi\") ogni elemento o fattore che possa provocare eccitazione sessuale. Tali \"turn-ons\" possono essere di natura fisica o mentale. Per esempio, psicologicamente, la maggior parte dei maschi eterosessuali \u00e8 stimolata visivamente dalla nudit\u00e0 femminile (totale o parziale), mentre alcune femmine eterosessuali sono stimolate dalla tenerezza amorosa raggiunta con il proprio \"partner\". Secondo il terapista coniugale e sessuale David Schnarch, l'intimit\u00e0, lo schietto ritratto delle due persone che si uniscono nell'amplesso, pu\u00f2 portare a un elevato stato di passione sessuale, comprendente l'eccitazione sessuale. Data una giusta stimolazione, l'eccitazione sessuale negli esseri umani tipicamente culminer\u00e0 nell'orgasmo, ma pu\u00f2 essere perseguita anche in s\u00e9 stessa, malgrado l'eventuale assenza di orgasmo.\nL'eccitazione sessuale determina una serie di alterazioni fisiche:\nCiclo di reazione sessuale umana.\nTra gli anni 50 e gli anni 60, William Masters e Virginia Eshelman Johnson condussero molti importanti studi nel campo della sessualit\u00e0 umana. Nel 1966 i due studiosi pubblicarono \"Human Sexual Response\", che esponeva sistematicamente quattro stadi di variazioni fisiologiche negli esseri umani durante la stimolazione sessuale.\nQueste fasi sono (in ordine di apparizione):\nSi ritiene che l'effetto della reazione sessuale sia un modificatore di comportamento consistente in un rinforzo plastico positivo, associato con l'effetto di Baldwin.\nL'eccitazione sessuale pu\u00f2 manifestare strutture anatomico-funzionali dei caratteri sessuali assai inconsuete: nella femmina il clitoride, eretto, pu\u00f2 raggiungere notevoli dimensioni, mentre nel maschio pu\u00f2 insorgere la ginecomastia. Tali fenomeni, che ricorrono anche in altri mammiferi (ad esempio lo pseudo-pene nella femmina di \"iena ridens\" crocuta crocuta) sono ritenuti vestigia di arcaici caratteri sessuali, comparsi in qualche pregresso stadio dell'evoluzione umana e funzionali alla selezione copulatoria. La loro funzionalit\u00e0 nella selezione sessuale spiega la loro persistenza e, secondo alcuni studi interculturali, sopravvive nell'evocare l'eccitazione in potenziali \"partner\" di accoppiamento. Una vistosa conferma di questa teoria si ravviserebbe nell'alta incidenza epidemiologica del dimorfismo sessuale in alcune popolazioni umane del Sudest asiatico.\nIl modello proposto da Singer per l'eccitazione sessuale.\nSinger presenta un modello del processo di eccitazione sessuale, nel quale ha concettualizzato la reazione sessuale umana come composta di tre elementi indipendenti (bench\u00e9 generalmente sequenziali):\nSinger nota l'esistenza di una serie di altre reazioni autonome, ma riconosce che la letteratura scientifica indica la reazione genitale come \u00abla pi\u00f9 affidabile e conveniente da misurare\u00bb nei maschi.\nDisfunzione erettile.\nLa disfunzione erettile (sigla inglese ED) o impotenza \u00e8 una disfunzione sessuale caratterizzata dall'inabilit\u00e0 di sviluppare o mantenere un'erezione del pene. Vi possono essere molte cause sottostanti, come un danno ai \"nervi erigentes\" che impedisca o ritardi l'erezione, o il diabete, che semplicemente riduce il flusso di sangue al tessuto penieno.\nLe cause dell'ED possono essere psicologiche o fisiche. L'impotenza psicologica pu\u00f2 trarre giovamento praticamente da ogni cosa in cui crede il paziente; c'\u00e8 infatti un importante effetto placebo. Il danno fisico invece \u00e8 molto pi\u00f9 impegnativo. Abbiamo gi\u00e0 ricordato il danno ai \"nervi erigentes\": si tratta di nervi che si diramano a fianco della prostata originando dal plesso sacrale e possono rimanere danneggiati, ad esempio, nel corso di interventi chirurgici prostatici o colon-rettali.\nPer la sua natura imbarazzante, e per la vergogna provata da chi ne soffre, l'argomento \u00e8 rimasto un tab\u00f9 per lungo tempo, e ha costituito un fertile terreno d'incubazione per ogni sorta di leggenda metropolitana. Per molto tempo sono stati propugnati rimedi fondati solo sulla fantasia popolare, alcuni dei quali sono stati ampiamente propagandati fino agli anni 30. L'introduzione di un farmaco \u2014 forse il primo realmente efficace \u2014 il sildenafil (commercialmente chiamato Viagra) negli anni 90 caus\u00f2 un'ondata di attenzione nell'opinione pubblica, in parte spinta dall'\"appetibilit\u00e0 giornalistica\" degli articoli in proposito, per non parlare del \"marketing\" dispiegato dalle case farmaceutiche, ovviamente pronte a cogliere una ghiotta opportunit\u00e0 commerciale.\nL'espressione latina \"impotentia coeundi\" descrive la semplice inabilit\u00e0 per il pene di divenire tumescente. Oggi \u00e8 per lo pi\u00f9 sostituita da termini pi\u00f9 precisi.\nEccitazione sessuale negli animali.\nLa natura delle relazioni sessuali negli animali non ha una sistemazione scientifica definita. \u00c8 stato osservato che in alcune specie il sesso ha una valenza sociale anche indipendente dalla primaria finalit\u00e0 riproduttiva. Delfini e bonobo, ad esempio, usano il sesso come strumento per rafforzare e mantenere i legami.\nGli etologi hanno documentato scambi di sesso per promuovere la coesione di gruppo negli animali sociali. Il rinsaldamento del legame sociale \u00e8 uno dei pi\u00f9 evidenti vantaggi selettivi congetturati nella teoria della selezione di gruppo. Gli esperti di evoluzione della riproduzione sessuale quali John Maynard Smith sostengono la tesi che lo scambio di favori sessuali serva a consolidare e localizzare la variet\u00e0 di alleli in una popolazione isolata e pertanto sia un grande punto di forza nell'evoluzione. Maynard Smith ha anche scritto ampiamente sull'applicazione logistica della \"teoria dello scambio di fluido seminale\" nell'assortimento di alleli come una rappresentazione sintetica pi\u00f9 accurata dell'equilibrio di Hardy Weinberg nei casi di popolazioni che praticano intense ibridazioni reciproche."}
{"id": "2143324", "revid": "963244", "url": "https://it.wikipedia.org/wiki?curid=2143324", "title": "Casato di Vasa (Polonia)", "text": "Il ramo polacco del casato dei Vasa nacque quando Giovanni III di Svezia, figlio secondogenito di Gustavo I Vasa, nel 1562 spos\u00f2 Caterina Jagellone, figlia di Sigismondo I di Polonia e Bona Sforza. Dalla loro unione nacquero tre figli: Isabella (1564-1566), Sigismondo (1566-1632) e Anna (1568-1625).\nNel 1572 mor\u00ec l'ultimo re della dinastia jagellonica, Sigismondo II Augusto Jagellone (1548-1572), e inizi\u00f2 nella storia dello stato polacco-lituano il periodo detto dei re elettivi, che sarebbe durato fino al 1795, l'anno della terza spartizione della Polonia con la quale, per 126 anni, il paese avrebbe perso la sua indipendenza.\nDurante questo periodo il trono polacco fu retto da diversi sovrani, anche stranieri. Fra questi trovano posto i tre sovrani della dinastia svedese dei Vasa: Sigismondo III (1587-1632), figlio del re di Svezia Giovanni III, e i suoi due figli Ladislao IV (1632-1648) e Giovanni II Casimiro, che fu eletto nel 1648 e abdic\u00f2 dopo 21 anni di regno nel 1668. Fu un periodo denso di avvenimenti e di guerre: contro la Russia, i Turchi, i Cosacchi, il Brandeburgo, la Svezia.\nSigismondo III.\nQuando Giovanni III mor\u00ec nel 1592, gli successe il figlio Sigismondo, gi\u00e0 eletto nel 1587 re di Polonia, che qualche anno dopo fu, per\u00f2, detronizzato nel 1599 dallo zio Carlo duca di Sudermannia, nonno della regina Caterina di Svezia. Da questo momento, nacque ufficialmente il ramo polacco e cattolico dei Vasa, che regner\u00e0 in Polonia fino al 1668.\nSigismondo III si spos\u00f2 due volte durante la sua vita; la prima volta con l'arciduchessa Anna d'Austria, figlia dell'arciduca Carlo II d'Austria, e morta questa nel 1598, ne spos\u00f2 la sorella Costanza nel 1605.\nDa Anna d'Austria ebbe 5 figli:\nDalla seconda moglie, Costanza, ebbe 7 figli:\nSigismondo III attu\u00f2 una politica di riconciliazione nazionale con l'aiuto del cancelliere Jan Zamoyski e fu al centro di conflitti con la Moscovia, la Svezia e l'Impero Ottomano.\nGli succedette, nel 1632, il figlio Ladislao IV.\nLadislao IV.\nLadislao IV intraprese una terribile guerra contro russi e svedesi, e attu\u00f2 verso la met\u00e0 del suo regno, una politica di riconciliazione religiosa, garantendo eguali diritti a cattolici, ortodossi e protestanti del regno, grazie all'intesa con due potenti magnati: Albrycht Stanis\u0142aw Radziwi\u0142\u0142 (Cattolico) e Krzysztof Radziwi\u0142\u0142 (Calvinista).\nLadislao IV, dal 1633, tent\u00f2 di sposarsi, con permesso del papa Urbano VIII, con una principessa protestante, ma gli fu impedito, e, alla fine, dopo alterne vicende, spos\u00f2, il 13 settembre 1637, l'arciduchessa Cecilia Renata d'Asburgo, figlia dell'imperatore Ferdinando II e di Marianna di Baviera, dalla quale ebbe 2 figli: Sigismondo Casimiro (1640-1647) e Maria Anna Elisabetta (1642), morti in giovane et\u00e0.\nRimasto vedovo nel 1643, si rispos\u00f2 con Maria Luisa di Gonzaga-Nevers, figlia di Carlo I di Gonzaga-Nevers e di Caterina di Guisa, Principessa del Maine, ma Ladislao la lasci\u00f2 gi\u00e0 vedova nel 1648, e, quindi, ella, si rispos\u00f2 con il fratello del defunto consorte, Giovanni II Casimiro di Polonia.\nGiovanni II Casimiro.\nGiovanni Casimiro, gi\u00e0 membro della Compagnia di Ges\u00f9 e cardinale, lasci\u00f2 il clero e ottenuta una dispensa papale, si spos\u00f2 con la vedova del fratello, Maria Luisa, dalla quale ebbe due figli: Maria Anna Teresa (1650-1651) e Giovanni Sigismondo (1652), morti in giovane et\u00e0. \nPatrono della arti, il suo regno inaugur\u00f2 una politica che accentu\u00f2 la decadenza dello stato, che perse, con lui, definitivamente, la supremazia sul Baltico, che pass\u00f2 alla Svezia.\nNel 1658 cacci\u00f2 gli antitrinitari, sospettati di slealt\u00e0 durante le guerre contro la Svezia.\nRimasto vedovo (1667), e sempre pi\u00f9 impopolare e depresso, nel 1668 decise di abdicare e si ritir\u00f2 a Nevers, al monastero di Sain Martin, dove morir\u00e0 nel 1672.\nGiovanni II Casimiro fu l'ultimo discendente legittimo di Bona Sforza e della linea di Santa Brigida di Svezia.\nAltri componenti della dinastia.\nAltri membri importanti della famiglia furono i cardinali e fratelli Giovanni Alberto (1612-1634) e Carlo Ferdinando (1613-1655), che fu principe-vescovo di Breslavia e duca di Opole, il fratello di questi, Alessandro Carlo (1614-1634), che fu un importante politico nel suo paese, e il principe ereditario Sigismondo Casimiro Vasa (1640-1647), figlio di Ladislao IV, che fu la speranza, prima di morire all'et\u00e0 di 7 anni nel 1647, di vedere continua la dinastia, gi\u00e0, per\u00f2, destinata ad estinguersi.\nNessuna attuale discendenza.\nDiversamente dai Vasa svedesi, non rimangono oggi discendenti legittimi dei Vasa polacchi. I figli maschi non ebbero o non riuscirono ad avere una solida prole, e, riuscirono ad imparentarsi, durante il loro regno, solo con l'Elettore Palatino Filippo Guglielmo, con il matrimonio di Anna Caterina Vasa, figlia di Sigismondo III, che per\u00f2 non diede figli al governante tedesco.\nQuindi, oggi, non rimangono discendenti diretti di questa dinastia, che ha lasciato comunque profonde tracce nella cultura della Polonia, che, dopo Giovanni II Casimiro, ritrover\u00e0 degna importanza politica solo con la salita al trono di Giovanni III Sobieski.\nI Vasa polacchi e la cultura.\n In Polonia appunto durante il governo dei tre sovrani Vasa, dei quali, sebbene siano valutati in modo controverso nella storiografia, si deve dire che, anche se non si possono definire bibliofili come invece fu Sigismondo II Augusto Jagellone, mostrarono tutti un indubbio interesse per il libro e i problemi ad esso legati. \nMolto interessanti i dati sul numero delle tipografie nel territorio dello stato polacco-lituano: fino al 1580 ne funzionarono 64; fra il 1580 e l'invasione svedese del 1655 il loro numero crebbe fino a 134; dopo, ne restarono solo 69, cifre queste che dimostrano come sotto il regno dei Vasa l'editoria abbia avuto un certo sviluppo.\nAll'inizio del suo regno Sigismondo III Vasa visit\u00f2 la biblioteca dell'Universit\u00e0 di Cracovia ma ci \u00e8 ignoto se abbia fatto per essa qualche donazione, come fece per esempio sua zia Anna Jagellone (1523-1596) nel 1584 arricchendola con volumi di pregio.\nAlla corte dei tre sovrani Vasa furono ben accetti e ben remunerati i servigi di stranieri ben preparati e molti di essi vi svolsero perci\u00f2 attivit\u00e0 come segretari, consiglieri, storiografi e bibliotecari. Fra questi vale la pena di ricordare Ewerhard Wassenberg.\nGiovanni II Casimiro si avvalse della collaborazione di intellettuali stranieri senza prendere in considerazione la loro confessione, cosa al tempo rara. \nDella ricca biblioteca dei re Vasa si sono conservate in varie raccolte 154 opere in 149 volumi.\nPer varie strade \u00e8 possibile inoltre identificare altri 80 volumi circa che ne fecero parte. L'insieme giunto sino a noi \u00e8 composto da opere delle pi\u00f9 diverse materie e vi trovano posto fra le altre opere teologiche, storiche, giuridiche, filosofiche, linguistiche, geografiche, astronomiche, cartografiche o inerenti all'arte militare e alla letteratura antica. Tutto ci\u00f2 conferma quanto gi\u00e0 noto agli studiosi, ovvero la molteplicit\u00e0 degli interessi dei sovrani Vasa.\nI Vasa nella Cattedrale di Wawel.\nGli ultimi tre Vasa di Polonia, sono oggi sepolti nella Cattedrale di Wawel, a Cracovia, insieme ad altri re di Polonia che li hanno preceduti negli anni e nei secoli precedenti.\nLe loro tombe sono l\u00ec, visitabili ogni anno da centinaia di turisti che vanno a visitare la vecchia Cracovia."}
{"id": "2143328", "revid": "1005847", "url": "https://it.wikipedia.org/wiki?curid=2143328", "title": "Insubordinazione", "text": "L'insubordinazione \u00e8 un reato militare consistente nell'atteggiamento del militare che deliberatamente decide di non sottomettersi alle regole che gli sarebbero imposte dalla sua posizione di subordinato.\nIl reato di insubordinazione: generalit\u00e0.\nI pi\u00f9 autorevoli esponenti della dottrina hanno efficacemente definito \"l'insubordinazione come ogni atto di violenza, di ingiuria, di minaccia commesso da un militare contro un superiore\".\nMentre l'espressione \"abuso di autorit\u00e0\" individua un'alterazione arbitraria dell'uso del potere spettante al superiore.\nLa non sottomissione alle regole non sempre per\u00f2 integra il reato di insubordinazione perch\u00e9 pu\u00f2 semplicemente concretizzare un illecito disciplinare. Infatti il reato si differenzia dall'infrazione disciplinare in ragione della sanzione, di natura criminale per il primo e di natura disciplinare per il secondo ed anche per l'accertamento della responsabilit\u00e0 che compete rispettivamente alla magistratura o al superiore gerarchico individuato dall'ordinamento.\nFine precipuo dei reati contro la disciplina \u00e8 quello di tutelare il rapporto gerarchico in maniera simmetrica, ovvero in senso sia ascendente (dipendente in danno del superiore) che discendente (superiore a danno del dipendente). Il concetto di \"superiorit\u00e0\" deve essere inteso sia con riferimento all\"'attivit\u00e0 di comando\" che rispetto al \"grado rivestito\" o all'anzianit\u00e0 di ruolo se i due soggetti sono \"parigrado\".\nSia il reato di \"insubordinazione\" che quello di \"abuso di autorit\u00e0\" sono di natura plurioffensiva, ovvero nello stesso tempo contro la persona e contro la disciplina.\nLe norme di riferimento sono contenute dal Codice penale militare di pace (CPMP) e tutelano pi\u00f9 beni giuridici:\nI principi animatori della riforma dell'Ordinamento disciplinare delle Forze armate del 1978 provocarono reiterati interventi della Corte costituzionale tra il 1979 ed il 1985 modificando profondamente la normativa dei reati in parola.\nIn particolar modo, vennero riviste le previsioni sanzionatorie considerate ormai eccessive e sproporzionate specie per via del divario, nella commisurazione della pena, tra superiori e subordinati. Ad esempio, nel caso della \"insubordinazione con ingiuria\" questa era punita con la reclusione militare da tre a sette anni nel caso in cui il superiore fosse ufficiale e da uno a cinque anni se il superiore non era ufficiale. Viceversa, quando era il superiore a ingiuriare l'inferiore (\"abuso di autorit\u00e0\") la pena era della reclusione militare fino ad un massimo di sei mesi. Tale reato, peraltro, poteva essere perseguito anche solo disciplinarmente dal Comando di corpo.\nL'istituto della \"insubordinazione\" \u00e8 collegato ovviamente a quello della \"subordinazione\", definita dall'art. 4 RDM come \"il rapporto di dipendenza determinato dalla gerarchia militare. Essa richiede il consapevole adempimento dei doveri del proprio stato ed in particolare quello dell'obbedienza\".\nI reati di \"insubordinazione\" e di \"abuso di autorit\u00e0\" sono contemplati nel titolo III del CPMP italiano, che prevede i \"reati militari contro la disciplina\". Il fine delle norme concernenti i reati contro la disciplina \u00e8 la tutela dell'istituzione militare stessa e solo indirettamente la tutela del servizio militare.\nInfatti, l'impostazione conferita dal legislatore del 1941 ai codici penali militari prendeva a base un assetto indipendente dell'organizzazione militare rispetto tutte le altre realt\u00e0 del paese. Il soldato era un \"soldato-suddito\" destinatario di una lunga serie di doveri le cui infrazioni prevedevano sempre sanzioni molto gravi ed i procedimenti previsti per la loro irrogazione disponevano di limitatissime garanzie a tutela degli incolpati. Tale assetto dell'Ordinamento giudiziario militare italiano trov\u00f2 comunque legittimit\u00e0, con l'avvento della Repubblica, nell'art. 103 della Costituzione. L'importante riforma delle Forze armate italiane del 1978 ebbe effetti travolgenti nei confronti di una Giustizia militare che sino ad allora era stata considerata e definita la \"giustizia dei capi\". Argomentano autorevolmente Boursieur-Niutta Eduardo e Gentili Alessandro, nel \"Codice di disciplina militare\" del 1991, che la legge di principio 382/1978 aveva conferito una impronta di democraticit\u00e0 alle Forze armate trasformando il \"soldato-suddito\" in \"soldato-cittadino\".\nOltre che dalla legge di principio, l'impostazione dell'Ordinamento giuridico penale militare fu rivista anche alla luce dei principi enunciati dal nuovo Regolamento di Disciplina militare (RDM) approvato con DPR 18 luglio 1986 n.545 e dalla legge 26 novembre 1985 n.689 che ha riformato i reati di \"insubordinazione\" e \"abuso di autorit\u00e0\".\nSecondo il Garino la disciplina militare novellata era definibile come un \"complesso di norme di condotta, costitutive di diritti e di doveri, che i militari devono osservare nell'espletamento del servizio e, in limitati casi, anche al di fuori di esso\". Cos\u00ec la disciplina militare cessa di essere pura osservanza di precetti derivati da insondabili idealit\u00e0, divenendo innanzi tutto norma giuridica regolatrice della dialettica \"autorit\u00e0-libert\u00e0\", ovvero una specie di deontologia del militare. In proposito, si pu\u00f2 rammentare che il 3\u00ba comma dell'art. 4 del RDM statuisce che deve essere sempre garantita la pari dignit\u00e0 di tutti i militari, ricollegandosi cos\u00ec alla pari dignit\u00e0 di tutti i cittadini garantita dall'art. 3 della Costituzione.\nInfine, da evidenziare anche che la legge 689/1985 ha escluso l'applicabilit\u00e0 delle norme penali riguardanti l'insubordinazione e l'\"abuso di autorit\u00e0\" ai fatti che traggono origine da cause estranee al servizio ed alla disciplina.\nInsubordinazione con violenza.\nL'art. 186 del CPMP recita:\nSoggetto attivo del reato \u00e8 l'inferiore, anche se in licenza e non indossi l'uniforme ma anche il militare in congedo a condizione che il fatto abbia luogo a causa del servizio prestato e si verifichi entro due anni dal giorno in cui ha cessato di prestare servizio.\nSotto la denominazione di \"superiore\" si comprende tanto il pi\u00f9 elevato in grado quanto la persona che a prescindere dal grado rivestito sia \"investita del comando\". Il Ministro della difesa ai fini della applicabilit\u00e0 della presente norma non \u00e8 da considerarsi un superiore perch\u00e9 nei suoi confronti il militare ha un dovere di obbedienza ma non un rapporto di subordinazione gerarchica.\n\u00c8 irrilevante il fatto che il superiore vesta o meno l'uniforme al momento dell'evento in quanto la qualit\u00e0 di superiore \u00e8 insita nella persona ed \u00e8 indipendente da segni distintivi esteriori.\nAi fini della legge penale militare si ricorda che il concetto di violenza \u00e8 enunciato dall'art. 43 CPMP: \u00abagli effetti della legge penale militare, sotto la denominazione di violenza si comprende l'omicidio, ancorch\u00e9 tentato o preterintenzionale, le lesioni personali, le percosse, i maltrattamenti e qualsiasi tentativo di offendere con le armi\u00bb.\nInsubordinazione con minaccia o ingiuria in presenza o assenza del superiore.\nL'art. 189 CPMP recita:\nQuesto reato integra la lesione della personalit\u00e0 morale ma non rileva in quanto \"delitto contro l'onore\" bens\u00ec come elemento costitutivo di un reato complesso in cui l'elemento lesivo dell'onore della persona viene assorbito e trasmutato in una ben diversa e pi\u00f9 grave obiettivit\u00e0 giuridica consistente nella tutela del rapporto gerarchico militare.\nIl danno prospettato deve essere ingiusto; la minaccia \u00e8 quella prevista dall'art. 612 del Codice penale e consiste nel proposito espresso di infliggere un male futuro ed ingiusto il cui avverarsi dipende dalla volont\u00e0 dell'agente, e pu\u00f2 concretizzarsi tramite l'uso di espressioni verbali o di gesti, ad esempio l'inferiore che minaccia il superiore puntandogli addosso la pistola. Quindi essa pu\u00f2 esplicarsi nelle forme pi\u00f9 svariate e si concreta nell'annuncio di un danno futuro e ingiusto a concretare il quale non basta un comportamento arrogante e ineducato.\nSi tratta di un reato formale di pericolo e per la sua integrazione non \u00e8 richiesto che il bene tutelato sia realmente leso, ma \u00e8 sufficiente che il male prospettato possa incutere timore nel soggetto passivo.\nIl 2\u00b0 comma dell'art. 189 si riferisce all'ingiuria che consiste in un'offesa al prestigio, all'onore ed alla dignit\u00e0 del superiore; tale fattispecie non coincide con l'ingiuria prevista dall'art. 594 CP perch\u00e9 comprende l'offesa anche al prestigio ed alla reputazione, esprimendo cos\u00ec una lesione all'ascendente morale del superiore.\nPer quanto concerne il diritto di difesa, proprio di ogni imputato, esso incontra qui dei limiti che non possono essere superati e non possono estrinsecarsi con l'espressione di parole oltraggiose, mai consentite all'inferiore nei confronti del superiore. Cos\u00ec, tra gli atteggiamenti che esprimono disprezzo vanno annoverati gli \"sguardi provocanti\", lo \"sbattere violentemente la porta\", \"l'alzare insolentemente le spalle ad un avvertimento\", \"il dare in smanie\", \"il manifestare sdegno\", allorquando tali gesti o atteggiamenti si rivolgano direttamente alla personalit\u00e0 del superiore.\nPer questo delitto possono verificarsi aggravanti che comportano l'aumento della pena se \u00abla minaccia \u00e8 usata per costringere il superiore a compiere un atto contrario ai propri doveri [...] se il superiore offeso \u00e8 il Comandante del reparto...se la minaccia \u00e8 grave o ricorre alcuna delle circostanze indicate nel primo comma dell'art. 399 del Codice penale\u00bb.\nIl reato di abuso di autorit\u00e0.\nIl reato risponde all'esigenza di conservare il reciproco rispetto tra militari che occupano differenti posizioni gerarchiche. La diversit\u00e0 di posizione gerarchica pu\u00f2 dipendere sia dal grado rivestito che dagli incarichi di comando disimpegnati.\nPu\u00f2 essere definito \"abuso di autorit\u00e0\" ogni atto di violenza, di ingiuria, di minaccia commesso da un militare nei confronti di un inferiore. I soggetti del reato sono invertiti rispetto \"l'insubordinazione\" ma rimangono valide le regole precedentemente indicate per questa riguardo alla legittimazione del militare in congedo ad essere soggetto sia attivo che passivo.\nLa fattispecie \u00e8 prevista e punita dall'art. 195 CPMP che recita:\nL'Insubordinazione ed i reati militari contro la persona.\nI \"reati militari contro la persona\" sono disciplinati dagli artt. 222-229 del CPMP e la loro formulazione \u2013 che potrebbe essere talora anche confusa con la fattispecie dell'\"insubordinazione\" \u2013 presenta indubbiamente elementi costitutivi corrispondenti alle omonime fattispecie comuni, fatta eccezione per la qualit\u00e0 di militare sia del soggetto attivo che di quello passivo del reato.\nIl profilo sanzionatorio, invece, si differenzia da quello dell'ordinamento penale comune per l'assenza di pene pecuniarie, sia per i limiti inferiori edittali di pena che contraddistinguono i reati militari in argomento: percosse, lesioni personali, ingiuria, diffamazione, minaccia.\nSecondo Gentili, il settore dei \"reati militari contro la persona\" si caratterizza altres\u00ec per una insufficiente tutela dei diritti primari della persona ed infatti la maggior parte di questi reati prevede come massima sanzione sei mesi di reclusione militare e sono quindi perseguibili disciplinarmente a richiesta del Comandante di corpo.\n\u00c8 evidente che tutti i \"reati militari contro la persona\" hanno natura sussidiaria rispetto ad altre fattispecie cos\u00ec come si pu\u00f2 desumere dal ricorrente inciso se \u00abil fatto non costituisce un pi\u00f9 grave reato\u00bb. Al riguardo appare infatti del tutto evidente la stretta connessione che lega questi reati a quelli di \"insubordinazione\" e \"abuso di autorit\u00e0\", nel caso in cui vi sia una diversa posizione gerarchica tra le parti, imperniata sull'art. 199 CPMP.\nL'Insubordinazione ed il \"nonnismo\".\nUn'altra realt\u00e0 di interesse, per chi vuole approfondire le problematiche connesse ai reati militari di \"insubordinazione\" e \"abuso d'autorit\u00e0\", \u00e8 quella cosiddetta del \"nonnismo\".\nPer Riondato, con il termine di \"nonnismo\" vengono comunemente definiti quei comportamenti ingiuriosi o intimidatori o violenti tenuti dai militari pi\u00f9 anziani nei confronti delle reclute, costituenti di fatto l'esercizio di una autorit\u00e0 tirannica e vessatoria, fondata su un presunto potere derivante dall'anzianit\u00e0.\nTali comportamenti, in forza di un vincolo di solidariet\u00e0 fra militari pi\u00f9 anziani in servizio, mirano ad imporre nella convivenza all'interno degli ambienti militari un insieme di regole diverse ed aliene da quelle proprie della disciplina militare, dando vita ad una vera e propria gerarchia parallela a quella ufficiale.\nA seguito di una presa di coscienza ufficiale di questo fenomeno, \u00e8 stato istituito un osservatorio permanente sulla qualit\u00e0 della vita nelle caserme e sui disagi sofferti dal personale e si \u00e8 registrata una severa repressione del fenomeno sanzionando penalmente gli atti di \"nonnismo\" facendo ricorso alle fattispecie di \"abuso di autorit\u00e0\" (\"violenza contro un inferiore\", \"minaccia o ingiuria ad un inferiore\"), ovvero ai reati di \"percosse\", \"lesioni personali\", \"ingiuria\", \"minaccia e diffamazione\" ed infine a reati quali la \"violenza privata\" (art. 610 CP), l\"'estorsione\" (art. 629 CP) o il \"sequestro di persona\" (art. 605 CP).\nA fronte di quanto precede va considerato che la configurabilit\u00e0 dei reati di \"abuso di autorit\u00e0\" in relazione a fatti di \"nonnismo\" ha creato in passato notevoli problemi sul piano interpretativo, poich\u00e9 la tutela del rapporto gerarchico \u00e8 stata ed \u00e8 tuttora sottoposta a rigide limitazioni.\nTuttavia la riforma dell'Ordinamento disciplinare delle Forze armate del 1978 ha portato ad una profonda rivisitazione dei reati di \"abuso di autorit\u00e0\" e di \"insubordinazione\" con la legge 26 novembre 1985, n.689, intervenuta dopo che la Corte costituzionale, con numerose pronunce di incostituzionalit\u00e0, aveva sostanzialmente demolito l'originario impianto normativo del codice penale militare del 1941.\nCos\u00ec non \u00e8 pi\u00f9 sufficiente per configurare \"l'abuso di autorit\u00e0\" o l\"'insubordinazione\" che la persona offesa abbia la qualit\u00e0 di superiore o inferiore. Infatti, le disposizioni che disciplinano questi due reati non si applicano pi\u00f9 se i fatti sono commessi per cause estranee al servizio ed alla disciplina."}
{"id": "2143331", "revid": "697352", "url": "https://it.wikipedia.org/wiki?curid=2143331", "title": "Christina Karnebeek-Backs", "text": ""}
{"id": "2143335", "revid": "124747125", "url": "https://it.wikipedia.org/wiki?curid=2143335", "title": "Castello Cantelmo (Alvito)", "text": "Il castello Cantelmo di Alvito \u00e8 un'antica fortezza della valle di Comino, territorio della provincia di Frosinone al confine con l'Abruzzo e il Molise. \u00c8 posto sulla cima di un colle sovrastante la piana d'Alvito, che si sviluppa in direzione nord-est sud-ovest, dove \u00e8 ubicato anche l'abitato di Castello, frazione \"intramoenia\" di Alvito e centro di fondazione dell'attuale citt\u00e0, uno dei primitivi abitati sorti dopo il disfacimento della benedettina Civita di Sant'Urbano. Dagli anni novanta \u00e8 di propriet\u00e0 del Comune di Alvito, che sta provvedendo a ricostruirlo nelle parti andate, col tempo, distrutte, e a riconsolidare quanto rimasto, per promuovervi incontri culturali e manifestazioni sociali. \u00c8 anche conosciuto col nome di \"castello di Alvito\", bench\u00e9 amministrativamente si indichi in tal senso l'intera frazione alvitana in cui \u00e8 sito il maniero.\nStoria.\nL'incastellamento di Sant'Urbano e la nascita di Alvito.\nLa citt\u00e0 di Alvito \u00e8 strutturata su pi\u00f9 livelli, lungo una delle propaggini meridionali del monte Morrone, su di una cima minore conosciuta un tempo come monte de Albeto o Serra de Albeto. L'attuale assetto urbano \u00e8 il risultato di un insediamento progressivo e diffuso, iniziato nell'XI secolo, che interess\u00f2 tutto il territorio della citt\u00e0 di Sant'Urbano, un antico centro amministrativo cominese, fondato dall'abate Aligerno di Montecassino nel 976, l\u00e0 dove oggi una contrada \u00e8 detta \"Colle della Civita\". Nello stesso luogo esisteva gi\u00e0 una \"Civita Sancti Urbani\", che fu probabilmente distrutta dai Saraceni sulla fine del IX secolo, quando con i loro eserciti saccheggiarono e devastarono la Terra di San Benedetto, e Aligerno, passato il pericolo arabo, s'interess\u00f2 della sua riedificazione, commissionando in loco la costruzione di un castello. L'opera si inseriva nel piano di riappropriazione territoriale della Terra di San Benedetto, portato avanti dall'abate, che aveva diretto il ritorno dell'abbazia nella sua naturale sede cassinate dopo il cosiddetto \u00abesilio di Teano\u00bb. Alcuni nobili di Vicalvi ottennero il permesso di costruire la fortificazione, su un colle presso la strada che dalla Valcomino, per Pescasseroli, portava negli Abruzzi; l'opera si inseriva in un sistema di interventi territoriali frequenti nella Terra di San Benedetto, successivi alle invasioni dei Saraceni. Cos\u00ec fu pianificato anche un insediamento di coloni, come gi\u00e0 altrove nel Lazio meridionale, secondo il sistema produttivo delle \"curtes\", l'antica base sociale ed economia della Terra di San Benedetto. La nuova fondazione per\u00f2 non assicur\u00f2 vita duratura al borgo: a causa dell'incremento demografico che si verific\u00f2 nell'area alla fine dell'XI secolo il centro fu presto abbandonato, perch\u00e9 il castello non riusc\u00ec mai ad integrare la realt\u00e0 urbana nello spazio agricolo circostante, e gli abitanti si insediarono stabilmente nelle localit\u00e0 dove erano concentrate le principali attivit\u00e0 agricole del territorio, specialmente \"Santa Maria del Campo\", \"Sant'Onofrio\" e, presso l'abitato di Alvito, \"La Valle\".\n L'intervento di ricostruzione giov\u00f2 comunque a Montecassino: il cenobio campano incoraggi\u00f2 il ripopolamento della montagna fra l'Alto Sangro e la Terra di Lavoro, dove istitu\u00ec i pi\u00f9 importanti centri di produzione, per il sostentamento dei monaci dell'abbazia, al contempo disponendo di autonomia economica e consolidando il confine settentrionale del principato di Capua e le propaggini della diocesi di Sora nel territorio marsicano.\nIl primo feudo alvitano.\nNel corso dell'XI secolo \"Sant'Urbano\" cadde definitivamente in rovina. Gi\u00e0 dal 1096 tutto il territorio che spettava alla citt\u00e0 si indicava ormai come pertinenza di \"Monte Albeto\", un nuovo nome che si era imposto dopo l'invasione normanna. Ci\u00f2 lascia supporre che, decaduta la citt\u00e0, la vita civile si svolgesse in nuovi centri sorti sulle pendici del \"Monte Morrone\" oppure che non vi fosse pi\u00f9 nessuna fortificazione. La perdita dell'unit\u00e0 amministrativa cassinate rischiava di sciogliere l'organizzazione territoriale del fondo, in particolare il sistema economico che aveva per vertice i possedimenti di Montecassino e cos\u00ec l'abbazia provvide ad infeudare l'area ai d'Aquino. La famiglia campana, che si era insediata nella media valle del Liri, ottenne dall'abate Desiderio di Montecassino, nell'ambito di una ripianificazione territoriale della Terra Sancti Benedicti, alcuni terreni a Settefrati (\"Pietrafitta\") e a Posta Fibreno (\"La Posta\"), in cambio di Piedimonte San Germano e per rafforzare il controllo benedettino, ebbe anche in dotazione in un nucleo di abitazioni sul \"Colle del Albeto\", fino ad allora appartenuto alla \"Civita di Sant'Urbano\", che gli Aquinati avrebbero dovuto possedere per una sola generazione. Costoro erano gi\u00e0 stati tra i pi\u00f9 convinti oppositori dei monaci benedettini, perch\u00e9 mal avevano tollerato l'attivit\u00e0 politica della sede abbaziale a Cassino, finch\u00e9 non furono costretti a sottomettersi ai cassinati, quando alcuni abati riuscirono ad assoggettare militarmente la quasi totalit\u00e0 della contea di Aquino, gi\u00e0 alla fine del X secolo. E asserviti alla causa benedettina, la nuova infeudazione alvitana costitu\u00ec uno degli interventi periferici nella politica di riorganizzazione della Terra di San Benedetto e delle propriet\u00e0 di confine. Tale Adenolfo d'Aquino benefici\u00f2 dei nuovi possedimenti. Egli ottenne un nucleo urbano composto da pi\u00f9 di 120 famiglie di coloni e coi terreni che lavoravano, che avrebbe per\u00f2 dovuto cedere con la sua morte, senza possibilit\u00e0 di farne un'eredit\u00e0, il primo nucleo del castello di Alvito. \"Sant'Urbano\" per\u00f2, gi\u00e0 in decadenza, perdeva anche l'unit\u00e0 amministrativa patrimoniale e l'incastellamento che aveva incoraggiato Desiderio fu disturbato da un nuovo fondo che ne assorb\u00ec la vitalit\u00e0 economica e urbana.\nL'incastellamento di \"Albeto\".\nIl dominio dei d'Aquino in Valcomino fu instabile e soggetto ai primi disordini cui incorse il Lazio meridionale, nel periodo che vide pi\u00f9 volte combattersi e poi riappacificarsi i Normanni e lo Stato Pontificio. Dopo la costituzione del Regno di Sicilia, i confini della Campania furono nuovamente oggetto di numerose contese fra i papi e i nobili locali, specialmente i sovrani del Principato di Capua e in quest'epoca Alvito risult\u00f2 particolarmente esposta alle scorrerie normanne alla fine dell'XI secolo. Il conte di Carinola, Gionata, si port\u00f2 fino ai confini romani, in una piccola guerra condotta contro la contea di Sora. Una contesa tra Rainulfo d'Aquino, castaldo di Sora, che da anni perseguiva una politica di sostegno economico all'Abbazia di Montecassino, con lasciti e donazioni di importanti propriet\u00e0, fra cui i ricchi mulini di \"Colle de Insula\" (probabilmente oggi Isola del Liri), e diversi monasteri in Arpino, e la popolazione locale, era stato il pretesto del calense per occupare militarmente la citt\u00e0, conducendo un assedio che interess\u00f2 anche gli alvitani. I sorani, che mal avevano tollerato le acquisizioni cassinesi di Isola, si erano ribellati ai d'Aquino e avevano chiamato in soccorso il conte normanno. Rainulfo, gastaldo di Sora, e l'alvitano Adenolfo furono vinti da questi, e resi quindi prigionieri. I fatti di quegli anni, attorno al 1094, sono molto conosciuti nella storiografia locale e, oltre ad essere presi come il \"terminus a quo\" del declino dell'egemonia aquinate della valle del Liri, sono testimoniati in documenti storici importanti per comprendere la situazione feudale della Valcomino. Quando Adenolfo fu catturato, gli fu imposto un cospicuo riscatto in denaro che pag\u00f2 l'abate Oderisio, alleato dei d'Aquino. Il prezzo pattuito era di 200 libbre d'oro, garantite dai cassinati, di cui egli ne avrebbe dovuto restituire 100 all'abate entro un anno, altrimenti avrebbe reso in pegno le propriet\u00e0 alvitane cos\u00ec come le aveva ricevute da Desiderio. Una clausola contrattuale prevedeva per\u00f2 che non sarebbero stati n\u00e9 negoziabili n\u00e9 tantomeno alienabili i beni di Adenolfo sul \"Monte de Albeto\" perch\u00e9 oggetto, in quegli anni, di migliorie. Questa condizione ha fatto pensare ad alcuni autori che era ivi iniziata la costruzione di un castello, mai portata a termine. Alcuni anni pi\u00f9 tardi Adenolfo, proprietario della sola \"Albeto\", mor\u00ec, e chi gli succedette \u00e8 ignoto. Perch\u00e9 si trovi successivamente menzione della propriet\u00e0 alvitana, si dovr\u00e0 attendere il 1157, quando dei documenti menzionano un d'Aquino, \"Landolfo de Albeto\", signore della terra alvitana, precisamente \u00ab\"dominus castri Albeti\"\u00bb, il quale era sicuramente un parente di Adenolfo. Certamente alla fine del XII secolo il centro fortificato era stato ultimato, come dimostra il toponimo \"castrum\" con cui \u00e8 denominato, non necessariamente un castello, pi\u00f9 probabilmente un borgo protetto da torri, mura e un palazzo signorile o fortezza.\nL'organizzazione feudale.\nLa costruzione della fortificazione alvitana risale dunque all'epoca dell'invasione normanna. Probabilmente fu il frutto di un intervento congiunto dei principi di Capua e dell'abbazia di Montecassino; la costruzione risale, infatti, proprio al periodo in cui i re di Sicilia trovarono nei cassinati un prezioso sostegno nella costituzione dello stato unitario, in particolar modo presso gli incerti confini settentrionali del principato di Capua. Era coeva di molti altri manieri e strutture militari rurali che i nobili normanni, conquistato il Meridione, costruirono a difesa delle principali vie di comunicazione, valichi e valli del Regno, specialmente tra Abruzzo e Terra di Lavoro. Chiara impronta di come la campagna del Mezzogiorno stava smettendo di essere un mosaico di propriet\u00e0 ecclesiastiche e signorili, oggetto di contese e spartizioni di duchi, vescovi e re, per diventare parte integrante dello stato unitario siciliano, sotto il controllo di un capillare sistema di rocche e castelli, che rappresentavano il potere militare e civile anche nelle periferie. Il \u00ab\"castrum Albeti\"\u00bb, che era fra questi, compare nel \"Catalogus Baronum\" di Ruggero II, dove si indica come pertinenza di Landolfo I d'Aquino, primo signore, e che a lui spettavano le terre di \"Albitum\", Campoli, Settefrati e parte di Aquino, disponendo su questi territori di dieci \"milites\" e trenta \"servientes\". Landolfo inoltre era barone di Gionata di Caleno, conte di Carinola (o conte di Caleno) e a questa citt\u00e0 Alvito faceva capo, con la baronia dei d'Aquino. La politica rurale normanna facilit\u00f2 la ricostituzione dell'antico feudo cominese e l'accentramento amministrativo e patrimoniale che si comp\u00ec nel \"castrum Albeti\", che riprende un modello insediativo ed economico risalente dalle prime invasioni dei saraceni. Altri documenti del 1221 danno testimonianza di come si evolvesse il feudo, di come gi\u00e0 fosse strutturata l'impronta di una baronia alvitana: si disput\u00f2 in quegli anni una ripartizione territoriale del contado, che vide fra i contendenti Tommaso I d'Aquino, conte di Acerra, Roberto di Alvito, Landolfo e Adenolfo d'Aquino, i quali contestavano precedenti divisioni; le contrade spartite sono per la prima volta ben delineate, corrispondenti a centri abitati per la maggior parte ancora oggi popolati: compaiono cinque castelli della Valcomino, cio\u00e8 Campoli, San Donato, Settefrati, \"Rocca delle nore\", Picinisco e il \"Castrum Albeti\", borghi della prima baronia. Il contenzioso fa pensare ad un'amministrazione condivisa, che non impediva ai fratelli di conservare l'unit\u00e0 originaria del feudo, almeno fino all'arrivo degli angioini in Italia.\nAlvito e gli Angioini.\nUna sorta di processo di riunificazione patrimoniale nel Mezzogiorno continu\u00f2 con la dinastia sveva. Federico II eredit\u00f2 il Regno di Sicilia e port\u00f2 avanti la politica centralista normanna. Il partito che lo sosteneva e che si interess\u00f2 anche di riformare il sistema politico e giuridico italiano, si dovette scontrare con i diritti e i privilegi delle citt\u00e0 della Penisola. Dal 1230 il paese fu sconvolto da una feroce guerra, che ebbe termine solo con la battaglia di Benevento e la sconfitta dei ghibellini, compresi i d'Aquino, sostenitori di Manfredi. Di conseguenza anche i feudatari d'Alvito, Tommaso II d'Aquino, Giacomo e Adenolfo II, vennero espropriati dei loro beni, e a nobili francesi, che combatterono a fianco di Carlo d'Angi\u00f2 contro gli svevi, fu assegnato il territorio cominese. L'intera Valle risult\u00f2 variamente frammentata e agli Aquinati, che pur conservavano un certo prestigio politico in Terra di Lavoro, rest\u00f2 la sola Gallinaro. Dal 1270 pare che abbiano perso anche il castello di Alvito. Solo con la venuta di un nuovo re ebbero fine le loro sventure e il feudo per breve tempo si giov\u00f2 di un'amministrazione prospera. Adenolfo II D'Aquino (1293), conte di Acerra, qualche anno dopo le dure perdite subite dai suoi predecessori, riconquist\u00f2 il favore del nuovo re, Carlo II, che era succeduto a Carlo I d'Angi\u00f2. Costui riebbe Campoli, San Donato, Settefrati e il \"fortilicie castri Albeti\", nuova denominazione con cui si indic\u00f2 Alvito, che lascia supporre che nel frattempo vi era sorto un castello vero e proprio. \"Fortilicium\" \u00e8, infatti, il termine con cui nel medioevo si indicavano specificatamente i castelli. Il maniero in quegli anni \u00e8 descritto come un edificio in buone condizioni, ampiamente munito di armi e adeguatamente approvvigionato dei prodotti del circondario (vino, grano, miglio, spelta) anche perch\u00e9 nelle lotte tra guelfi e ghibellini, trattandosi di una fortezza di confine fra lo Stato Romano e il Napoletano, aveva acquisito sempre maggior importanza territoriale e politica. \nLa fine del dominio dei d'Aquino.\nCristofaro D'Aquino, succeduto a Adenolfo II nel 1305, amministr\u00f2 il contando d'Alvito. Malgrado la famiglia avesse conosciuto in quegli anni una nuova ascesa politica, la successiva generazione degli Aquinati fu ancor pi\u00f9 sfortunata e con essa i titoli alvitani vennero definitivamente persi. I membri di tale famiglia erano tornati ad essere i feudatari pi\u00f9 influenti della Terra di Lavoro e in meno di un lustro erano riuscita a riunificare sotto il proprio controllo tutti i territori che avevano perduti con la venuta dei francesi a Napoli, ma un violento terremoto si abbatt\u00e9 presto su alcune loro propriet\u00e0. Adenolfo aveva lasciato il suo titolo ai figli Berardo e Adenolfo IV, secondo alcuni figlio o sposo di Margherita de Corban, ovvero pi\u00f9 probabilmente marito di Giovanna Cantelmo. Adenolfo IV poi, aveva anche ereditato grazie a Margherita de Corban Vicalvi e \"La Posta\", territori economicamente ricchi e ben popolati, e malgrado ci\u00f2, il terremoto che nel 9 settembre 1349 devast\u00f2 L'Aquila, la Valle Roveto, Sora, la Valcomino e parte della media e bassa Valle del Liri, distrusse il suo castello, dove sotto i crolli mor\u00ec con la sua consorte, assieme a dieci notabili di Pescasseroli.\nI Cantelmo.\nDall'arrivo degli angioini nel regno di Napoli non esistevano pi\u00f9 le grosse signorie baronali, alcune delle quali retaggio dell'antica dominazione longobarda. Ogni citt\u00e0 aveva il suo signore, generalmente di origine francese, e ricostruire le unit\u00e0 territoriali delle regioni storiche meridionali fu impresa ardua, spesso impossibile. Nell'area a cavallo fra l'Abruzzo montano e l'alta Terra di Lavoro si insedi\u00f2 la famiglia francese dei Cantelmo, che qui ebbero in concessione diverse citt\u00e0 dai sovrani di Napoli, ricoprendo poi anche cariche amministrative e burocratiche nei giustizierati abruzzesi e campani. A svantaggio dei D'Aquino, la famiglia francese accrebbe notevolmente il suo patrimonio, e compare per la prima volta anche nella storia di Alvito, grazie a dei matrimoni combinati dapprima fra Giovanni Cantelmo, figlio di Giacomo II, con Angela \u00c9tendard, signora di Arpino, Roccasecca, Gallinaro e San Donato, e quindi fra Restaino (o Rostaino) Cantelmo (m. prima del 1320) e Margherita di Corban, vedova di Adenolfo d'Aquino signore di Alvito. Anche l'unit\u00e0 territoriale cominese era stata perduta; gli \u00c9tendard di Arpino, infatti, avevano ottenuto diversi borghi della Valle, e i D'Aquino non erano pi\u00f9 in grado di tutelarvi i propri interessi economici e territoriali, n\u00e9 il bene comune dei locali abitanti. Il figlio di Restaino e Margherita, chiamato anch'egli Restaino, nipote diretto dei d'Aquino morti nel terremoto del XIV secolo, per via della zia Giovanna, non pot\u00e9 non approfittare di questa confusione amministrativa e, ereditata la propriet\u00e0 del castello, si preoccup\u00f2 della sua ricostruzione. Restaino edific\u00f2 anche una cinta muraria nuova per Alvito e il palazzo ducale di Atina, ultima residenza nobiliare dopo i crolli del 1300, assicurandosi il controllo di quello che allora era il centro pi\u00f9 importante della zona. I lavori iniziarono nel 1350 e furono completati probabilmente da Giacomo III, anche se in alcuni documenti sembra che in realt\u00e0 l'erede del castello fosse il fratello Restaino. Da alcuni manoscritti infatti, risulta che costui, usurpati \"manu militari\" i feudi dei D'Aquino nella Valcomino, fu multato dal re Carlo III e ancora, a seguito di una ribellione, pare, secondo altre fonti, che per le stesse ragioni gli furono alienate delle propriet\u00e0 a Napoli. I nobili francesi avevano comunque sconfinato dall'Abruzzo in Terra di Lavoro e avevano compiuto il primo passo verso la riunificazione dell'antico feudo cassiense tra Alto Sangro e Valcomino. \nAl XIV secolo risale la costruzione degli edifici principali, e non essendo pi\u00f9 rinvenibile traccia alcuna di strutture preesistenti, \u00e8 evidente che il maniero fu raso al suolo completamente. All'epoca fu edificata una struttura a pianta quadrata con una torre per ogni angolo. Nello stesso periodo i signori di Alvito si interessarono anche del rafforzamento del castello di Picinisco. Un'interpretazione pi\u00f9 recente dell'Antonelli vuole che in realt\u00e0 prima del terremoto non vi fosse alcuna fortezza e che il \"castrum\" distrutto dal terremoto doveva essere l'intero abitato di Alvito Castello; Restaino si interess\u00f2 quindi sia dell'innalzamento di un vero e proprio maniero (\"fortilicium\") sul colle di Alvito, che della pianificazione di un nuovo centro abitato, obbedendo in parte ai modelli di incastellamento angioini, in parte alle strutture degli antichi sistemi difensivi rurali normanni.\nLa nascita della signoria.\nIl primo tentativo di Restaino di unificare le propriet\u00e0 castellane con quelle agrarie del circondario era fallito e la lotta per la costituzione di una signoria fu ripresa e portata avanti pi\u00f9 tardi, dai nipoti Rostainuccio, Berlinghiero e Giacomo, che cercarono di guadagnar potere nel regno napoletano quando lo scisma d'Occidente gett\u00f2 nello scompiglio lo Stato. Le Due Sicilie furono sconvolte da guerre dinastiche. Giacomo IV aveva ereditato Alvito, Berlinghiero Arce e Atina, Rostainuccio Popoli, attorno al 1381 mentre i d'Aquino erano ancora proprietari dei pi\u00f9 importanti centri di produzione della Valcomino. Il complicato sistema amministrativo cominese impediva agli eredi di Restaino di diventare proprietari a pieno titolo del contado alvitano; le antiche propriet\u00e0 ecclesiastiche cassinensi si sovrapponevano al ricco latifondo aquinate, che comprendeva Campoli, Settefrati e la campagna di Alvito, per cui i Cantelmo erano solamente proprietari del castello. La sola possibilit\u00e0 per accrescere i diritti territoriali fu sostenere le cause dello stato napoletano. I Cantelmo, scoppiata la guerra a Napoli fra i sostenitori di Clemente VII e il partito di Urbano VI, si schierarono con i primi e con la regina Giovanna d'Angi\u00f2, riconoscendo con lei Luigi d'Angi\u00f2 il legittimo erede al trono. Il partito angioino per\u00f2 non pot\u00e9 nulla contro l'esercito ungherese e Carlo d'Ungheria riusc\u00ec a sconfiggere i nemici napoletani e i Cantelmo, fra cui Rostainuccio e fratelli, che furono soggiogati per mano diretta del sovrano magiaro, attraversata Sora e la Valcomino con il suo esercito per sopire eventuali ribellioni. Le sorti della guerra volsero a favore dei Durazzeschi, e, forse per scongiurare l'ira del sovrano straniero, Giacomo IV, fratello di Rostainuccio, si sottomise al nuovo re di Napoli, anche per discolparsi dei delitti del padre e degli zii ribelli. Re Carlo che non voleva minare ulteriormente la fragile stabilit\u00e0 del regno, non effettu\u00f2 pesanti azioni di ritorsione e cerc\u00f2 anzi il favore di tutti i feudatari suoi sudditi; perci\u00f2 a Giacomo fu riconsegnata Alvito, nominato \"terrae Albeti dominus\", il quale non solo vide per s\u00e9 restaurato il titolo nobiliare, ma ebbe in concessione l'intera citt\u00e0, non pi\u00f9 il solo castello, per la prima volta interamente infeudata; evidentemente si era pattuito un compromesso fra i Cantelmo e la corte napoletana.\nVicende successive.\nIl castello continu\u00f2 ad essere sempre il principale centro amministrativo del feudo anche negli anni seguenti, insieme al palazzo ducale di Atina. Nel XV secolo era stato munito ulteriormente, con la costruzione del secondo perimetro murario, gli annessi torrioni e la scarpata in muratura, comunemente indicata come terzo sistema murario. I Cantelmo, nello stesso periodo, erano intanto arrivati ad ottenere il titolo ducale, nel 1454, e a fare della citt\u00e0 il cuore di un grande patrimonio feudale fra Lazio e Abruzzo, dalla Valcomino all'Alto Sangro, Popoli, il circondario di Sulmona (Pettorano, Rivisondoli) e alcuni possedimenti nel Molise. Giacomo V, figlio di Restaino, fu il primo conte di Alvito, il quale probabilmente ottenne il titolo dopo il matrimonio con Elisabetta d'Aquino, a lei in dote con la contea di Popoli. Il patrimonio alvitano si arricch\u00ec poi ulteriormente con Antonio, figlio di Giacomo V (vi aggreg\u00f2 i domini di Popoli e Arce ottenuti in eredit\u00e0 dai familiari morti senza prole, e \"manu militari\" Pacentro e \"Rocchetta\"); lo stesso Antonio fu per\u00f2 responsabile dei primi eventi nefasti per la famiglia, portando distruzione nella citt\u00e0 di Alvito: il castello fu assediato dapprima da Ladislao d'Angi\u00f2, per punire il padre Giacomo V, che l'aveva tradito, e, dopo che a costui fu tolta, si rese reo di aver fomentato delle ribellioni, per poterla riconquistare, contro Onello Ortiglia, cui era stato appena assegnato il titolo di signore di Alvito. Solo con la venuta nelle Due Sicilie degli Aragonesi i Cantelmo, loro sostenitori, riacquistarono un certo prestigio e furono elevati di dignit\u00e0, col titolo di duchi di Sora.\nIl legame di Alvito con l'Abruzzo, che segn\u00f2 gli anni della dominazione dei Cantelmo, nonostante i disagi che le numerose operazioni militari portarono alla popolazione, apport\u00f2 una lenta crescita economica. Le attivit\u00e0 annesse alla pastorizia e al commercio della lana furono fonte crescente di ricchezza per gli alvitani e per anni la Valcomino e l'Alto Sangro costituirono un unico comprensorio economico, culturale ed etnico. Nel XVI secolo il cuore economico del feudo era indiscutibilmente l'abitato de \"La Valle\", dove gli abitanti si registravano in 400 fuochi, contro i 60 di \"Peschio\" e 150 di \"Castello\". L\u00e0 era anche sorto un nuovo palazzo ducale, in cui i nobili risiedevano quando erano in visita nella Valcomino, perch\u00e9 allora si erano ormai abitualmente stabiliti a Napoli.\nArchitettura.\nAncora alla fine del XIX secolo il castello doveva apparire grossomodo integro delle sue strutture e conservare tutta l'imponenza originaria. Diversi terremoti del XX secolo e anni di abbandono per\u00f2 causarono il crollo e la perdita degli elementi architettonici pi\u00f9 vistosi, dal maschio alle merlature.\nLa struttura architettonica \u00e8 costruita secondo i modelli dell'economia militare e non ha subito interventi di restauro filologico o manieristico come successo ad altre strutture simili e conserva quindi tutte le forme medievali. Gli elementi principali sono i sistemi difensivi, disposti progressivamente da un perimetro esterno al centro e l'edificio in cui risiedevano i castellani. Una prima cerchia muraria alta cinque metri circonda tutta l'area su cui si \u00e8 sviluppato il castello, di forma trapezoidale, ricavata spianando la cima del colle; alle prime mura, che si innalzano per cinque metri, corrispondeva un fossato profondo altri cinque nel lato che d\u00e0 verso il centro abitato. Una seconda cerchia muraria proteggeva l'edificio vero e proprio, protetto da quattro muraglioni a scarpa, con quattro torri angolari alte 14 metri e larghe 11 di circonferenza alla base e 9 alla cima. Al centro della seconda cerchia si ergeva un edificio quadrangolare, il maschio, che si innalzava per 11 metri pi\u00f9 in alto rispetto al resto del castello: al lato sud dell'edificio dovevano trovarsi le stanze della nobilit\u00e0, mentre nei restanti locali risiedeva la servit\u00f9 e le guardie. Una torre ottagonale ne proteggeva l'accesso. Merlature guelfe.\nRestauro contemporaneo e agibilit\u00e0.\nDagli anni Novanta il castello \u00e8 di propriet\u00e0 del comune di Alvito, che sta provvedendo a ricostruirlo nelle parti andate, col tempo, distrutte, e a riconsolidare quanto rimasto. I primi interventi risalgono al 1994 e sono stati affidati dalla provincia di Frosinone all'architetto Giulio Rossetti, che ha curato la ricostruzione, con le pietre originarie, di parte delle torri, delle merlature e dei principali ingressi, ripulendo gli accessi e restaurando le volte principali. Alcuni ambienti sono ancora in fase di ricostruzione. La struttura ospita nel periodo estivo una manifestazione culturale autorganizzata, autofinanziata e autogestita, denominata \"Castello Reggae\", in cui diversi musicisti e Sound System si esibiscono con gli strumenti e i suoni tipici della musica reggae, dello ska e del dub. La manifestazione si \u00e8 interrotta bruscamente prima dello svolgimento della 17\u00aa Edizione, nell'anno 2013. In uno dei cortili interni \u00e8 stata installata una voliera per ospitare gli uccelli che avevano bisogno di soccorso trovati nel Parco Nazionale d'Abruzzo. La voliera non \u00e8 stata mai utilizzata in tal senso; infatti gli unici uccelli che ha ospitato sono stati dei volatili privati. Successivamente la voliera \u00e8 stata rimossa."}
{"id": "2143336", "revid": "1782831", "url": "https://it.wikipedia.org/wiki?curid=2143336", "title": "Donald Anderson", "text": "Donald Anderson (conosciuto anche come Sigint) \u00e8 un personaggio immaginario dell'universo di \"Metal Gear\". Fa la sua prima comparsa in \"Metal Gear Solid\" con il nome di Donald Anderson, direttore della DARPA, che Snake deve salvare dalla sua prigionia a Shadow Moses. Appare in numerosi capitoli.\nBiografia.\nDonald Anderson nasce l'11 novembre 1939 a Nashville, Tennessee. \u00c8 alto 1,84\u00a0cm e pesa 77\u00a0kg, ha occhi castani, \u00e8 calvo (ma in \"Metal Gear Solid\" risulta avere capelli neri), di gruppo sanguigno 0 e ha 20/16 di vista. La sua famiglia \u00e8 composta dai genitori e una sorella. Fra le altre informazioni che si possono leggere fra le schede dei personaggi in \"Metal Gear Solid 3\" durante le chiamate radio, il suo hobby \u00e8 il basket, i computer sono la tecnologia di suo maggior interesse, i suoi animali preferiti sono i gatti, la sua bevanda preferita \u00e8 la birra, il suo cibo preferito le Buffalo wings, mentre quello che non gli piace \u00e8 il fish and chips.\nIn \"\", Anderson \u00e8 Sigint, che appare in un secondo momento proprio all'inizio della missione di Big Boss, ovvero l'operazione \"Snake Eater\". Sigint non \u00e8 proprio un personaggio importante nella storia, ma sar\u00e0 utile in alcune occasioni tramite la sua frequenza radio 148.41. Sigint indicher\u00e0 al giocatore i vari usi delle mimetiche e la descrizione fondamentale sull'uso delle armi del gioco. Al termine del gioco, Sigint si congratuler\u00e0 con Big Boss per il compimento della missione.\nIn \"\" Sigint ha la stessa funzione di \"MGS3\", ma stavolta appare all'inizio del gioco subito pronto ad aiutare Big Boss.\nIn \" assume il controllo dei Patriots.\nIn \" viene citato in numerose audiocassette.\nIn \"Metal Gear Solid\", Sigint (adesso chiamato Donald Anderson) viene rapito dalla nuova FOXHOUND e portato sull'isola di Shadow Moses.\nSolid Snake viene mandato da un ex membro di FOXHOUND, il colonnello Roy Campbell, a salvarlo dalla prigionia. Una volta ritrovato da Snake, Anderson informa lo stesso circa delle informazioni riguardanti un'arma di distruzione di massa, ovvero il Metal Gear, per distruggere il quale occorrono delle card, di cui sono in possesso lo stesso Sigint e il direttore della ArmsTech. Mentre stanno per uscire dalla cella dopo il discorso, Anderson viene colpito da un malore e muore.\nSolo pi\u00f9 tardi si scoprir\u00e0 che Donald Anderson era in realt\u00e0 un membro della FOXHOUND, ovvero Decoy Octopus, maestro del travestimento che, proprio per travestirsi, assorbiva persino il sangue delle persone per sembrare identico alle stesse; avendo assorbito il sangue di Donald Anderson, Octopus viene contagiato dall'incurabile FOXDIE e muore a causa di questo. Durante il gioco Snake trova nella sua cella (mentre \u00e8 in prigione dopo le torture di Revolver Ocelot) il corpo del vero direttore della DARPA, morto sotto le torture dello stesso Ocelot e con vistosi segni di avanzata decomposizione sul corpo.\nIn \"\" Anderson appare solo tramite fotografie, sia come Anderson sia come Sigint, dove si scopre che era un membro fondatore dei Patriots insieme a Big Boss, Para-Medic, Revolver Ocelot, EVA e il Maggiore Zero, il loro capo."}
{"id": "2143340", "revid": "767487", "url": "https://it.wikipedia.org/wiki?curid=2143340", "title": "Matthias D\u00f6schner", "text": "Carriera.\nClub.\nCome suo padre Fritz D\u00f6schner, pass\u00f2 la maggior parte della sua carriera nella . Tra il 1978 e il 1990 gioc\u00f2 con il club sassone 253 partite di DDR-Oberliga andando a segno in 32 occasioni.\nCrollato il muro di Berlino, assieme ai compagni di squadra Hans-Uwe Pilz e Andreas Trautmann, si trasfer\u00ec al Fortuna Colonia, squadra di 2. Bundesliga con cui termin\u00f2 la carriera nel 1991.\nNazionale.\nCon la collezion\u00f2 40 presenze impreziosite da 2 reti. Debutt\u00f2 il 26 gennaio 1982 a Natal contro il (1-3), mentre gioc\u00f2 la sua ultima partita il 15 novembre 1989 a Vienna contro l' (0-3)."}
{"id": "2143341", "revid": "124927335", "url": "https://it.wikipedia.org/wiki?curid=2143341", "title": "1. Division 1991-1992", "text": "L'edizione 1991-92 della Bundesliga vide la vittoria finale dell'.\nCapocannoniere del torneo fu Christoph Westerthaler dello Swarovski Tirol, con 17 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA (anche in seguito all\u2019embargo ONU alla Jugoslavia), mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2143348", "revid": "336430", "url": "https://it.wikipedia.org/wiki?curid=2143348", "title": "Antonio Renieri", "text": ""}
{"id": "2143351", "revid": "20949491", "url": "https://it.wikipedia.org/wiki?curid=2143351", "title": "Monossido di Carbonio", "text": ""}
{"id": "2143354", "revid": "161374", "url": "https://it.wikipedia.org/wiki?curid=2143354", "title": "Insubordinazione militare", "text": ""}
{"id": "2143374", "revid": "202144", "url": "https://it.wikipedia.org/wiki?curid=2143374", "title": "Settimi", "text": ""}
{"id": "2143376", "revid": "322321", "url": "https://it.wikipedia.org/wiki?curid=2143376", "title": "Strambino", "text": "Strambino (\"Strambin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato nel Canavese. Degni di nota la chiesa dei Santi Michele e Solutore, il Palazzo Municipale e il castello.\nGeografia fisica.\nTerritorio.\nIl comune di Strambino sorge in un'area formata da un grande ghiacciaio del Pleistocene, il quale trasport\u00f2 nel tempo numerosi detriti che andarono a formare una serie di rilievi morenici, la cosiddetta Serra di Ivrea. Si trova a circa 12\u00a0km a sud-est dalla citt\u00e0 di Ivrea.\nIl paese si trova su un'area collinare ed \u00e8 circondato da numerose aree adibite a coltivazione. Il centro storico \u00e8 di tipo medievale, con strade strette e presenza di edifici importanti come il Castello e le chiese storiche. Attorno si trovano i quartieri moderni, edificai negli anni '60 e '70.\nFrazioni.\nIl Comune di Strambino possiede 4 frazioni:\nClima.\nIl clima di Strambino \u00e8 di tipo sublitoraneo occidentale.\nLa temperatura media annua \u00e8 di circa 12 gradi; in un anno cadono mediamente 1000\u00a0mm di pioggia, con i massimi precipitativi in primavera ed i minimi in inverno.\nLa media delle nevicate si aggira attorno ai 35/40\u00a0cm annui.\nSociet\u00e0.\nCarnevale.\nIl Carnevale di Strambino segue un programma tradizionale che si sviluppa nell'arco di circa un mese.\nIl paese \u00e8 suddiviso in quattro rioni (\"Romanello\", \"Tamboletto\", \"Campagna\" e \"Borgo del Fumo\") che a distanza di una settimana l'uno dall'altro, presentano a turno i propri personaggi (\"I signori di Romanello\", \"Sgnorot 'd Tambulej\", \"Campagnin e Campagnina\", \"I viaggiatori\"). Inoltre ciascun rione distribuisce un piatto tipico del carnevale, in particolare \"Romanello\" \u00e8 incaricato nella distribuzione dei fagioli grassi, \"Tamboletto\" per la polenta e salsiccia, \"Campagna\" per l'aperitivo campagnolo e \"Borgo del Fumo\" per la lingua in salsa verde e bugie.\nSuccessivamente vengono presentati il Principe e la Principessa dal balcone del Palazzo Comunale. Il giorno successivo ha inizio la sfilata dei carri allegorici e dei personaggi dei vari rioni per le vie cittadine.\nInfine, dopo tre giorni viene distribuita la polenta e merluzzo dal polifunzionale del paese e di sera avviene la lettura della \"Sentenza di Condanna\" in contumacia delle \"Gate\" e l'abbruciamento della Pira.\nAmministrazione.\nComunit\u00e0 Collinare \"Piccolo Anfiteatro Morenico Canavesano\".\nLa Comunit\u00e0 collinare \u00e8 un'unione di Comuni costituita tra i Comuni di Strambino, Romano Canavese, Mercenasco, Scarmagno, Perosa Canavese e San Martino Canavese per l'esercizio associato di una pluralit\u00e0 di funzioni.\nSport.\nCalcio a 5.\nA Strambino gioca la Real Scorpion C5 che milita nel campionato di Serie C2, i colori sociali sono l'arancione e il nero.\nCalcio.\nLa squadra locale \u00e8 l'ACD Strambinese 1924 che milita nel campionato di Prima categoria. I colori sociali sono l'azzurro e il bianco. Gioca le sue partite al campo comunale Giuseppe Bertotti.\nKart.\nA Strambino ha sede TecnoKart Racing, team e costruttore di go-kart famoso in tutto il mondo per aver portato al successo piloti come Jenson Button, campione di F1 2009."}
{"id": "2143388", "revid": "3732", "url": "https://it.wikipedia.org/wiki?curid=2143388", "title": "Attilio Monti", "text": "Fondatore della raffineria Sarom (di cui fu presidente), proprietario dell'Eridania, oltre che dei quotidiani \u00abIl Resto del Carlino\u00bb e \u00abLa Nazione\u00bb, che oggi appartengono agli eredi (gruppo Monti-Riffeser)\nBiografia.\nOrigini.\nFiglio di Anita e Giuseppe, Attilio Monti nacque in una famiglia di modeste condizioni economiche: il padre faceva il fabbro. Inizi\u00f2 a lavorare giovanissimo come rappresentante di lubrificanti nelle campagne romagnole, assumendo alla fine degli anni venti la rappresentanza dell'Agip per la provincia di Bologna. Non riuscendo invece a diventare agente Agip per Ravenna e Forl\u00ec, accett\u00f2 di lavorare per la \u00abPetrolifera Italo Rumena\u00bb della famiglia Ottolenghi, che aveva sede nel capoluogo ravennate, divenendo nel 1938 rappresentate dell'APIR per la Romagna. Da giovane, Monti fu legato da una stretta amicizia con il concittadino Ettore Muti (1902-1943). L\u2019amicizia tra i due fu cementata dalla comune adesione al fascismo. Dopo la morte di Muti, ucciso in circostanze misteriose a Fregene, sul litorale romano, il 25 agosto 1943, Monti si fece carico del mantenimento della vedova, Fernanda Mazzotti, e della figlia con un vitalizio. Nel 1938 Monti realizz\u00f2 a Ravenna, nell'area di Porto Corsini, un grande deposito costiero per lo stoccaggio del greggio, che per\u00f2 fu distrutto durante la guerra. Nel dopoguerra il deposito di Porto Corsini fu ricostruito e ad esso venne aggiunta nel 1950, lungo la banchina destra del canale Candiano, una raffineria di petrolio, gestita dalla neonata societ\u00e0 Sarom (\u00abSociet\u00e0 anonima di raffinazione olii minerali\u00bb). Fu con la Sarom che Monti inizi\u00f2 la sua ascesa nel mondo petrolifero e finanziario internazionale. Alla met\u00e0 degli anni cinquanta \u00e8, con Angelo Moratti ed Edoardo Garrone (fondatore della ERG), uno dei tre imprenditori che controlla il mercato nazionale dei carburanti. Nel 1956, quando fu nominato Cavaliere del lavoro, fu il pi\u00f9 giovane cavaliere del lavoro d'Italia.\nCostituzione del gruppo Monti.\nNel 1957 Attilio Monti si assicur\u00f2 un contratto di esclusiva con la British Petroleum per la raffinazione di tutto il greggio destinato dalla societ\u00e0 britannica al mercato italiano (Monti, in cambio, nel 1958 cedette la sua rete di distributori di benzina). Assurse cos\u00ec a una posizione di assoluto rilievo nel mercato dei prodotti petroliferi. A Milano Monti fece realizzare un grattacielo di 30 piani, tra i pi\u00f9 alti della citt\u00e0 (la Torre Galfa), per gli uffici delle proprie aziende. Nel settembre del 1966 il suo gruppo industriale acquis\u00ec in Borsa il controllo della \u00abSociet\u00e0 Industrie Agricole Ligure Lombarda\u00bb, rilevandola dai suoi storici proprietari.\nLa societ\u00e0 era proprietaria non solo dell'Eridania, la pi\u00f9 grande industria saccarifera nazionale, ma anche della S.A Poligrafici \"Il Resto del Carlino\" (oggi Poligrafici Editoriale), che pubblicava i quotidiani d'informazione \u00abIl Resto del Carlino\u00bb (Bologna) e \u00abLa Nazione\u00bb (Firenze), nonch\u00e9 il quotidiano sportivo bolognese \u00abStadio\u00bb. Alle tre testate del nascente impero editoriale si aggiunsero in seguito il quotidiano \u00abIl Telegrafo\u00bb di Livorno e, nel 1969, il quotidiano romano \u00abIl Giornale d'Italia\u00bb, acquistato dalla Confindustria (che per\u00f2 fu chiuso nel 1976 dopo soli sette anni di gestione).\nQuando nel 1979 Monti dovette cedere l'Eridania ai Ferruzzi, la Poligrafici fu esclusa dall'accordo ed i quotidiani rimasero di sua propriet\u00e0.\nDifficolt\u00e0 e cessioni.\nNell'autunno del 1973 il gruppo Monti acquist\u00f2 dalla British Petroleum la sua rete di distributori di benzina (ribattezzandoli con il nuovo marchio \"Mach\") e le raffinerie di Volpiano e di Porto Marghera, offrendo 20 miliardi di lire in pi\u00f9 dei 100 offerti dall'ENI. Questa acquisizione per\u00f2 segn\u00f2 per la Sarom l'inizio della parabola discendente poich\u00e9, a causa della crisi petrolifera conseguente alla guerra dello Yom Kippur il prezzo del petrolio sal\u00ec alle stelle e le raffinerie italiane ben presto si trovarono a soffrire di un eccesso di capacit\u00e0 produttiva, cosa che mise in serie difficolt\u00e0 finanziarie il gruppo Monti. Nello stesso anno il governo italiano decise il razionamento dell'energia. Furono bloccate le forniture di greggio agli imprenditori privati. Monti dovette spegnere gli impianti di Gaeta, Milazzo e anche di Ravenna. Volle aiutare comunque la sua citt\u00e0 mettendo a disposizione del Comune il kerosene ancora depositato alla Sarom.\nIn crisi di liquidit\u00e0, nel 1979 Monti decise di vendere l'Eridania al gruppo Ferruzzi e nel 1981 la Sarom, che possedeva le raffinerie di Ravenna, Milazzo, Gaeta, Volpiano e Porto Marghera fu ceduta al prezzo simbolico di una lira all'ENI, che si accoll\u00f2 gli oltre 500 miliardi di lire di debiti della societ\u00e0. La rete di distributori Mach fu divisa tra le allora controllate del gruppo ENI, Agip e IP, e la francese Elf.\nAnche la Torre Galfa venne venduta: fu acquistata dalla Banca Popolare di Milano. Monti rimase per\u00f2 proprietario dei quotidiani, ed anzi, nel 1984, fu in lizza per l'acquisto del \u00abCorriere della Sera\u00bb dalla liquidazione del Banco Ambrosiano, ed acquist\u00f2 \u00abIl Piccolo\u00bb di Trieste. In seguito dovette chiudere il \"Telegrafo\", ma rimase comunque proprietario di un consistente gruppo di testate giornalistiche.\nL'eredit\u00e0.\nAttilio Monti ebbe una sola figlia, Maria Luisa Monti, che spos\u00f2 Bruno Riffeser. Nel 1976, alla morte di Bruno Riffeser, le redini del gruppo (rinominato per l'appunto Monti-Riffeser, da cui Monrif, societ\u00e0 finanziaria quotata in Borsa) sono cos\u00ec passate al nipote Andrea Riffeser."}
{"id": "2143390", "revid": "287204", "url": "https://it.wikipedia.org/wiki?curid=2143390", "title": "Boston Celtics 1948-1949", "text": "La stagione 1948-49 dei Boston Celtics \u00e8 stata la 3\u00aa della franchigia. I Celtics chiusero la stagione al quinto posto della Eastern Conference mancando l'accesso ai play-off.\nArrivi/partenze.\nDraft.\n^ Non inserito nel roster"}
{"id": "2143391", "revid": "1543377", "url": "https://it.wikipedia.org/wiki?curid=2143391", "title": "Humber Hawk", "text": "La Hawk \u00e8 un'autovettura costruita dalla Humber, del gruppo Rootes, dal 1945 al 1967. La berlina montava un motore a 4 cilindri. \u00c8 stata prodotta in diverse serie.\nLe Humber Hawk Mark I &amp; II.\nLe versioni Humber Hawk Mark I e II sono state prodotte dal 1945 al 1949. \u00c8 stato il primo modello della Casa automobilistica britannica lanciato dalla fine della seconda guerra mondiale. Non era una vettura innovativa. Si basava molto sulla Hillman 14 hp, modello costruito dal 1938 al 1940.\nIl motore derivava da quelli installati sulla Hillman 12 negli anni trenta, aveva una cilindrata di 1944 cm\u00b3, valvole laterali, e quattro cilindri. Il propulsore muoveva l'assale rigido posteriore attraverso un cambio manuale a 4 marce con leva posta al centro del pavimento.\nIl modello era un quattroporte con sei finestrini laterali (tre per parte), con tettuccio apribile montato di serie. L'avantreno era a ruote indipendenti con molla a balestra trasversale, il retrotreno l'asse era sostenuto da una balestra semiellitica.\nLa Mark II fu lanciata nel settembre del 1947 con pochi rimaneggiamenti sull'aspetto e sulle peculiarit\u00e0 tecniche. L'innovazione pi\u00f9 importante fu il comando del cambio al volante.\nLa vettura raggiungeva i 105 km/h di velocit\u00e0 massima.\nDalla Humber Hawk Mark III alla Mark V.\nLa Humber Hawk Mark III fu una vettura totalmente rinnovata rispetto alla Mark II. Fu lanciata al salone dell'automobile di Londra nell'ottobre del 1948. Rispetto al modello precedente, mantenne il motore e la trasmissione. La linea della vettura fu progettata dallo studio di Raymond Loewy; i fanali anteriori separati furono abbandonati, insieme ai parafanghi anteriori divisi. L'avantreno era ruote indipendenti con molle elicoidali ed il retrotreno fu anche riprogettato con trasmissione a coppia ipoide. Montava un cambio manuale.\nNel 1950 fu lanciata la Mark IV; era pi\u00f9 larga ed aveva installato un motore di 2267 cm\u00b3 di cilindrata e ruote pi\u00f9 grandi, pi\u00f9 precisamente di 38 mm (in totale).\nLa Humber Hawk Mark V fu lanciata nel 1952. Ci fu un restyling della parte anteriore delle vettura e fu disponibile una versione lussuosa del tipo limousine.\nNel 1951 una Humber Hawk Mark IV fu provata dal periodico \u201cThe Motor\u201d. L'esemplare raggiunse la velocit\u00e0 massima di 114.9 km/h e acceler\u00f2 da 0 e 97 km/h in 30 secondi. Il consumo di carburante era di 11,7 litri ogni 100 km. Il test cost\u00f2 850 sterline incluse le tasse.\nLe vetture furono prodotte in 10040 esemplari per la Mark III, 6492 per la Mark IV e 14300 per la Mark V.\nDalla Humber Hawk Mark VI alla VIA.\nIl maggior cambiamento rispetto alle versioni precedenti fu l'installazione di valvole in testa al motore da 2267 cm\u00b3 di cilindrata. Il nuovo modello era pi\u00f9 lungo e nel 1955 fu lanciata sul mercato una versione giardinetta con portellone.\nNell'aprile del 1956 fu commercializzata la Mark VIA. I cambiamenti sulle soluzioni tecniche e sull'aspetto esteriore furono minimi. Ci fu invece una profonda revisione degli interni, che furono installati pi\u00f9 lussuosi. Il cambio aveva una marcia di riposo ed era anche fornito automatico come optional.\nLa versione giardinetta della Mark VI fu provata dal periodico \u201cThe Motor\u201d nel 1956. Raggiunse la velocit\u00e0 massima di 128,3 km/h e acceler\u00f2 da 0 e 97 km/h in 25,2 secondi. Il consumo di carburante era di 12.4 litri ogni 100 km. Il test cost\u00f2 1405 sterline incluse le tasse.\nLe vetture furono prodotte in 18836 esemplari di Mark VI e 9614 di Mark IVA.\nDalla Humber Hawk Serie I alla IVA.\nQueste serie di vetture furono completamente rinnovate rispetto alle serie precedenti. Fu mantenuto il motore da 2267 cm\u00b3 e fu introdotta la trasmissione a 4 rapporti con cambio automatico. La linea fu progettata negli studi della Rootes; fu predisposto un parabrezza totalmente nuovo e pi\u00f9 ampio. Era di tipo avvolgente e assomigliava a quello installato sulle Chevrolet del 1955. Fu prodotta anche la versione giardinetta.\nFurono costruiti diversi modelli della vettura, ognuno delle quali si distingueva da un differente numero di serie.\nLa serie 1A del 1959 aveva differenti rapporti del cambio e piccole differenze negli allestimenti.\nLa serie II fu lanciata sul mercato nell'ottobre del 1960; aveva installati freni a disco servoassistiti. La trasmissione automatica non era disponibile per il mercato britannico.\nLa serie III fu commercializzata nel settembre del 1962 con un serbatoio del carburante pi\u00f9 capiente ed un pi\u00f9 grande lunotto. Per il mercato estero fu ritirata la versione con cambio automatico.\nModifiche pi\u00f9 radicali apparvero con la serie IV, nell'ottobre del 1964. Il tettuccio fu reso pi\u00f9 piatto, il lunotto pi\u00f9 piccolo ed un finestrino posteriore laterale fu aggiunto dietro a quello delle portiere posteriori. Fu installato un cambio sincronizzato e una barra anti-vibrazioni.\nIl cambio automatico fu reintrodotto come optional con la serie IVA nel 1965.\nLa produzione fu di 15539 per la serie I, 6813 per la IA, 7230 per la II, 6109 per la III, 1746 per la IV e 3754 per la IVA).\nUna delle vetture della serie I fu provata dal periodico \u201cThe Motor\u201d nel 1957. Raggiunse la velocit\u00e0 massima di 135 km/h e acceler\u00f2 da 0 e 97 km/h in 19.7 secondi. Il consumo di carburante era di 12.6 litri ogni 100 km. Il test cost\u00f2 1261 sterline incluse le tasse.\nDopo la fine della produzione della Hawk, il gruppo Rootes si concentr\u00f2 su segmenti di mercato pi\u00f9 popolari, senza pi\u00f9 offrire modelli di fascia alta o medio-alta. Una rarit\u00e0 portata dalla Hawk per il mercato britannico era l'aver commercializzato una versione giardinetta derivate da auto di fascia alta. In seguito al pensionamento della Hawk, il mercato anglosassone delle grandi giardinette divenne per lungo tempo dominio della Volvo 145 e dei modelli che la seguirono."}
{"id": "2143392", "revid": "7", "url": "https://it.wikipedia.org/wiki?curid=2143392", "title": "Annamaria Gambineri", "text": ""}
{"id": "2143394", "revid": "154326", "url": "https://it.wikipedia.org/wiki?curid=2143394", "title": "Hizumi", "text": ""}
{"id": "2143400", "revid": "228587", "url": "https://it.wikipedia.org/wiki?curid=2143400", "title": "Ordine della Corona d'India", "text": "L'Ordine imperiale della Corona d'India (in inglese: \"The Imperial Order of the Crown of India\") \u00e8 un ordine cavalleresco quiescente britannico legato all'ex India britannica.\nStoria.\nL'Ordine venne fondato dalla regina Vittoria il 1\u00ba gennaio 1878, dopo essere divenuta imperatrice d'India l'anno precedente. L'Ordine venne conferito in modo discontinuo sino alla dichiarazione d'indipendenza dell'India nel 1947. L'Ordine era esclusivamente limitato alle principesse della casa reale inglese, alle principesse di case reali indiane e a mogli o figlie di persone che avessero ricoperto i seguenti incarichi amministrativi:\nI membri dell'Ordine non ottenevano uno speciale status sociale dopo il conferimento, ad eccezione del privilegio di poter portare l'insegna dell'Ordine.\nLa regina Elisabetta II e sua sorella la principessa Margaret, ancora principesse reali, ottennero questa onorificenza dal loro padre, re Giorgio VI nel 1947. La regina Elisabetta \u00e8 l'ultimo membro sopravvissuto dell'Ordine, che come si \u00e8 detto proprio dal 1947 non viene pi\u00f9 concesso, dopo che l'India ha ottenuto l'indipendenza dal Regno Unito, dalla sua ascesa al trono ne \u00e8 anche il Sovrano.\nAlle dame insignite spettavano le lettere post-nominali CI.\nInsegne.\nLa \"medaglia\" consiste nelle cifre \"VRI\" (\"Victoria Regina Imperatrix\") che si intersecano tra loro, montate entro un ovale d'oro e perle. Le lettere che compongono la medaglia sono realizzate in diversi materiali: la V \u00e8 in diamanti, la R in perle e la I \u00e8 realizzata in turchesi. L'insegna \u00e8 sormontata dalla corona imperiale indiana in oro e smalti.\nIl \"nastro\" \u00e8 azzurro con strisce bianche ai lati, e si porta sulla spalla sinistra.\nInsigniti notabili.\nElenco degli insigniti notabili e l'anno del conferimento:"}
{"id": "2143401", "revid": "62244", "url": "https://it.wikipedia.org/wiki?curid=2143401", "title": "1. Division 1990-1991", "text": "Ledizione 1990-91 della Bundesliga vide la vittoria finale dell'.\nCapocannoniere del torneo fu V\u00e1clav Dan\u011bk dello Swarovski Tirol, con 29 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2143405", "revid": "125175972", "url": "https://it.wikipedia.org/wiki?curid=2143405", "title": "Piccolo Lord", "text": " \u00e8 un anime prodotto dalla Nippon Animation nel 1988 in 43 episodi ed ispirato al romanzo per ragazzi \"Il piccolo Lord\" di Frances Hodgson Burnett, pubblicato a puntate tra il novembre del 1885 e l'ottobre del 1886. La serie \u00e8 stata trasmessa per la prima volta in Giappone dalla Fuji Television a partire dal 10 gennaio 1988 e fa parte del progetto \"World Masterpiece Theater\" (\"Sekai Meisaku Gekijo\") della stessa \"Nippon Animation\". In Italia, invece, l'anime ha debuttato su Italia 1 nel 1989, ed \u00e8 stato in seguito replicato, oltre che sulla stessa emittente, anche su Canale 5, su Boing e su Hiro.\nTrama.\nIl piccolo Cedric \"Ceddie\" Errol vive felicemente in un quartiere popolare di New York, circondato dall'affetto dei genitori e da quello dei suoi tanti amici. La felicit\u00e0 del bimbo sembra tuttavia arrestarsi improvvisamente con la prematura morte del padre, ma egli tenta di farsi forza per aiutare la madre in questo difficile momento.\nUn giorno la donna riceve la visita inattesa del signor Haversham, legale di fiducia del conte di Dorincourt, giunto a New York dall'Inghilterra per conto del suo padrone. Con sua grande sorpresa, Cedric scopre tutto quello che fino ad allora gli era stato taciuto sulle origini del padre, in realt\u00e0 figlio minore del conte di Dorincourt, che aveva sposato Annie, la madre di Cedric, contro la volont\u00e0 del vecchio aristocratico, il quale, furibondo, lo aveva diseredato. Ora, venuto a conoscenza della disgrazia del suo figlio minore e poich\u00e9 l'altro figlio, Bevis, uomo dalla condotta dissoluta ed immorale, era morto, il conte si era convinto ad accogliere il piccolo Cedric quale suo erede universale nella tenuta dei Dorincourt, in Inghilterra, ed a provvedere altres\u00ec al suo mantenimento, nonch\u00e9 alla sua educazione.\nCedric, ora Lord Fauntleroy, detto addio ai suoi pi\u00f9 cari amici, si imbarca per l'Inghilterra assieme alla madre per raggiungere il nonno.\nL'arrivo porta con s\u00e9 alcune brutte sorprese: il nonno, reso burbero e scontroso tanto dalla solitudine quanto dai dispiaceri, stabilisce che la madre di Cedric alloggi a Court Lodge, una casa limitrofa al castello del ragazzino, e che non possa andare a trovare il figlioletto, che invece allogger\u00e0 nella tenuta con lui. Madre e figlio accettano addolorati la separazione, ed il piccolo Cedric rimane cos\u00ec solo a fronteggiare il severo nobiluomo, armato unicamente del suo candore e della sua innocenza, che, poco a poco, fanno breccia nel cuore impietrito del conte, e tra i due inizia ad instaurarsi un magnifico rapporto d'affetto sincero. Non solo: Cedric riesce anche a persuadere l'anziano nonno a migliorare le precarie condizioni di vita degli abitanti del posto, conquistandosi dunque la loro fiducia ed il loro rispetto.\nTutto sembra procedere per il meglio, quando come un fulmine a ciel sereno arriva una terribile notizia: una donna di nome Minna afferma di aver avuto un figlio dal matrimonio con Bevis poco prima del divorzio da lui, mostrando il certificato di nozze per convincere la gente della veridicit\u00e0 del racconto. Il bambino in questione sarebbe quindi il vero Lord Fauntleroy. Cedric si vede cos\u00ec defraudato dei suoi diritti ereditari, nonostante il nonno tenti in tutti i modi possibili di trovare un cavillo che gli consenta di mantenere l'equilibrio creatosi con l'arrivo di Ceddie.\nQuando tutto appare ormai perduto, Dick, un amico di New York di Ceddie, arriva in suo soccorso direttamente dall'America: riconosce infatti in Minna l'ex-moglie di suo fratello, Ben, e nel fantomatico Lord Fauntleroy il loro nipotino, Tom. Smascherato l'imbroglio, Minna viene allontanata dal castello e suo figlio, povera vittima innocente delle circostanze, torna a vivere con il padre in America.\nIl futuro si annuncia pi\u00f9 felice e sereno che mai: il nonno, ora buono e generoso, si decide finalmente ad accogliere nella tenuta la nuora, prima tanto odiata, e pure ad accollarsi la responsabilit\u00e0 dell'istruzione di Dick. Cedric, nuovamente Lord Fauntleroy, pu\u00f2 finalmente godersi la meritata ed agognata spensieratezza, lasciandosi alle spalle una volta per tutte dolori e tristezze del passato."}
{"id": "2143408", "revid": "1632387", "url": "https://it.wikipedia.org/wiki?curid=2143408", "title": "Pavlov's Dog", "text": "Pavlov's Dog \u00e8 un gruppo progressive rock statunitense formatosi a St. Louis (Missouri) nel 1972.\nStoria.\nI Pavlov's Dog si formarono a St. Louis (Missouri) nel 1972, ed originariamente comprendevano David Surkamp (voce e chitarra), Steve Scorfina (chitarra solista), Mike Safron (batteria), Rick Stockton (basso), David Hamilton (tastiera), Doug Rayburn (mellotron e flauto), e Siegfried Carver (all'anagrafe Richard Nadler) (vari strumenti a corda compreso il raro vitar, un incrocio fra una chitarra ed un violino).\nNel 1975 firmarono per la ABC, e registrarono l'album \"Pampered Menial\" che per\u00f2 non fu mai pubblicato da questa etichetta. A stamparlo fu invece la Columbia."}
{"id": "2143414", "revid": "767487", "url": "https://it.wikipedia.org/wiki?curid=2143414", "title": "Croce Rossa del Benin", "text": "La Croce Rossa del Benin \u00e8 la societ\u00e0 nazionale di Croce Rossa della Repubblica del Benin, stato dell'Africa occidentale.\nStoria.\n\u00c8 stata fondata nel 1963 e nello stesso anno ha aderito al Movimento Internazionale della Croce Rossa e della Mezzaluna Rossa. Due assemblee generali straordinarie si sono tenute nel 1999 e nel 2002 per rivedere lo statuto. \nSuddivisioni.\nLa societ\u00e0 \u00e8 presente sul territorio con 55 filiali locali, delle quali per\u00f2 attualmente solo 29 sono attivi. La copertura territoriale \u00e8 quindi solo parziale.\nOrganizzazione.\nGli organi direttivi della Croce Rossa beninese sono l'Assemblea Generale, il Consiglio Nazionale ed il Comitato Direttivo. La sede si trova nella capitale Porto-Novo.\nIl Consiglio Nazionale \u00e8 composto da 56 membri ed include i rappresentanti per le donne e per la componente giovanile. Il Comitato Direttivo \u00e8 composto invece da 11 membri che sono il Presidente ed il Vicepresidente, il segretario generale, il tesoriere generale, il vice-tesoriere e 6 presidenti delle rispettive Commissioni Consulenti.\nCi sono poi sei Comitati Dipartimentali composti da cinque membri e 50 comitati locali composti da 11 membri ciascuno.\nAttivit\u00e0.\nLa \"Croix-Rouge Benin\" \u00e8 uno dei membri del \"Rome Consensus\" per la lotta alla tossicodipendenza."}
{"id": "2143417", "revid": "24989", "url": "https://it.wikipedia.org/wiki?curid=2143417", "title": "Joanne Wilkinson", "text": "Inizia a ballare per l'Italia in coppia con Riccardo Cocchi nel 1998 nella categoria amatori. Negli anni successivi vincono tutti i pi\u00f9 importanti titoli italiani FIDS ed europei, fino a conquistare il titolo di Campioni del Mondo IDSF nel 2005 ad Ostrava (Repubblica Ceca), titolo mai vinto prima da una coppia italiana.\nJoanne si ritira dalle competizioni nel 2006 da professionista, anno in cui conquista la finale nel Mondiale assoluto professionisti WDC in USA (Irvine, CA) e nel prestigioso Blackpool Dance Festival (England - Blackpool).\nNella carriera di Joanne \u00e8 stato sicuramente decisivo l'insegnamento del grande maestro ex-campione mondiale Espen Salberg.\nAttualmente vive in Italia dove si \u00e8 stabilita, ed insegna nella sua accademia di danza Champion's Touch a Lainate (MI)."}
{"id": "2143418", "revid": "1833487", "url": "https://it.wikipedia.org/wiki?curid=2143418", "title": "San Gennarello di Ottaviano", "text": "San Gennarello \u00e8 la principale frazione del comune di Ottaviano nella citt\u00e0 metropolitana di Napoli, anche se ormai il termine frazione \u00e9 anacronistico. Infatti, oltre alla esigua distanza stradale (circa 2,8 km.) essa \u00e8 anche praticamente conurbata con Ottaviano centro.\nStoria.\nLa localit\u00e0 di San Gennarello si svilupp\u00f2 tra la fine del 1600 e gli inizi del 1700. Determinante per la sua nascita e crescita fu, nel 1716, la Chiesa eretta dalle fondamenta da mons. Francesco Montella, protonotario apostolico e sacrista maggiore del Duomo di Napoli, con il beneplacito di don Giuseppe II de' Medici principe di Ottajano e duca di Sarno, sulla via che da Ottajano conduceva proprio a Sarno, all'epoca facente parte dei domini medicei. La detta Chiesa fu dedicata da mons. Montella a San Gennaro vescovo e martire, patrono e gran protettore di Napoli. \nDa allora si inizi\u00f2 a chiamare quella localit\u00e0 ottavianese \"San Gennarello\", probabilmente per distinguerla dalla vicina localit\u00e0 di San Gennaro di Palma, oggi San Gennaro Vesuviano. La posizione della nuova Chiesa posta quasi all'incrocio tra la detta via per Sarno e la via trafficatissima che da Torre Annunziata - Castellammare conduceva a Nola, Avellino e nelle Puglie, produsse il nascere di numerose attivit\u00e0 commerciali.\nGeografia antropica.\nUrbanistica e viabilit\u00e0.\nSan Gennarello si snoda su di un'arteria principale piuttosto lunga e piena di abitazioni e magazzini commerciali. La strada si muove sull'asse Nola-Torre Annunziata e se da un lato il confine con Piazzolla di Nola, e San Gennaro Vesuviano \u00e8 abbastanza delineato, dall'altro lato c'\u00e8 una conurbazione con l'abitato del comune di San Giuseppe Vesuviano.\nEconomia.\nNell'economia commerciale San Gennarello ha particolarmente sviluppato numerose vivaci attivit\u00e0 nel campo del commercio dell'abbigliamento. Questo segmento di attivit\u00e0 \u00e8 comunque anche presente in tutto il territorio comunale di Ottaviano e, notoriamente, molto presente, attivo e incisivo nel vicino Comune di San Giuseppe Vesuviano.\nInfrastrutture e trasporti.\nSan Gennarello \u00e8 servita a poca distanza da svincoli di accesso della Strada statale 268 del Vesuvio (uscita Ottaviano) e dell'autostrada A30 (casello di Palma Campania).\nLa frazione \u00e8 servita da alcune corse di autobus della EAV della linea Castellammare-Nola; fino a qualche anno fa poteva anche contare sulla vicina stazione di Ottaviano sulla ferrovia Cancello-Torre Annunziata delle Ferrovie dello Stato ma dopo la chiusura della tratta suddetta, le stazioni pi\u00f9 vicine sono quelle di San Leonardo e di San Giuseppe Vesuviano sulla linea Napoli-Ottaviano-Sarno della ferrovia Circumvesuviana.\nAmministrazione.\nQuestione dell'autonomia.\nA cavallo tra gli anni ottanta e gli anni novanta del 1900 San Gennarello tent\u00f2 di acquisire la propria autonomia comunale: nella votazione del referendum tenutosi il 26 aprile 1987, si recarono al voto, su circa 15.000 elettori del Comune di Ottaviano, solo circa 6.500 e, di questi, circa 4.900 votarono a favore e circa 1.500 votarono contro. Non essendo stato raggiunto il quorum previsto dalla Legge, la consultazione referendaria non fu pertanto valida.\nSport.\nCalcio.\nSan Gennarello era rappresentata da una squadra calcistica, il Real San Gennarello, nata nel settembre del 2015 e militante in Prima Categoria. La societ\u00e0 \u00e8 stata sciolta nel settembre 2018."}
{"id": "2143420", "revid": "30677", "url": "https://it.wikipedia.org/wiki?curid=2143420", "title": "Red Cross of Benin", "text": ""}
{"id": "2143429", "revid": "287204", "url": "https://it.wikipedia.org/wiki?curid=2143429", "title": "James Edward Abbe", "text": "Nativo del Maine, autodidatta, divenne celebre agli inizi del ventesimo secolo come ritrattista\n. A Parigi dal 1920, lavor\u00f2 come fotoreporter di importanti avvenimenti politici fino al 1937.\nNelle sue fotografie ha sempre mostrato cure particolari nella scelta dell'immagine dei soggetti, i suoi lavori sono apparsi su Vogue e Harper's Bazaar."}
{"id": "2143432", "revid": "322321", "url": "https://it.wikipedia.org/wiki?curid=2143432", "title": "Roccaforte del Greco", "text": "Roccaforte del Greco (\u0392\u03bf\u03c5\u03bd\u03af, \"Vun\u00ec\" in dialetto greco-calabro) \u00e8 un comune italiano di 369 abitanti della citt\u00e0 metropolitana di Reggio Calabria in Calabria.\nIl comune \u00e8 posto 971 , sul versante meridionale dell'Aspromonte. Appartiene all'area della Bovesia e la sua unica frazione \u00e8 Ghorio di Roccaforte.\nSociet\u00e0.\nEvoluzione demografica.\nIl comune, che al censimento del 1921 contava pi\u00f9 di 2000 abitanti, dagli anni sessanta del XX secolo \u00e8 soggetto a un intenso spopolamento, dovuto primariamente all'emigrazione, che fino al 2011 ha ridotto i residenti a 550.\nInfrastrutture e trasporti.\nIl comune \u00e8 attraversato dalla strada provinciale 23, che conduce alla Strada provinciale 3.\nIstruzione.\nIl comune ospita l'Istituto Comprensivo \u201cCorrado Alvaro\u201d' con sede amministrativa a Melito di Porto Salvo."}
{"id": "2143434", "revid": "1000783", "url": "https://it.wikipedia.org/wiki?curid=2143434", "title": "Ordine reale di Vittoria ed Alberto", "text": "L'Ordine reale di Vittoria ed Alberto (in inglese: \"Royal Order of Victoria and Albert\") \u00e8 una onorificenza familiare e di corte del Regno Unito non pi\u00f9 conferita ma ancora inclusa nel sistema premiale britannico, tradizionalmente posta in stato di quiescenza dalla morte del sovrano fondatore, istituita il 10 febbraio 1862 dalla regina Vittoria, ampliato il 10 ottobre 1864, il 15 novembre 1865 e il 15 marzo 1880. Non \u00e8 stato pi\u00f9 conferito dalla morte della regina Vittoria.\nL'Ordine si divide in quattro classi esclusivamente femminili per i membri della famiglia Reale o delle famiglie di corte. La medaglia consiste in un cammeo con i ritratti della regina Vittoria e del principe Alberto, suo marito, con sul retro le cifre dei sovrani \"VA\", il tutto sormontato dalla corona reale inglese e sostenuto da un nastro bianco moir\u00e9.\nL'ultima insignita dell'Ordine, la principessa Alice di Athlone, mor\u00ec nel 1981 e l'attuale Sovrano dell'Ordine \u00e8 la regina Elisabetta II.\nAlle dame insignite spettavano le lettere post-nominali VA."}
{"id": "2143436", "revid": "124919414", "url": "https://it.wikipedia.org/wiki?curid=2143436", "title": "MPD Psycho (miniserie televisiva)", "text": " \u00e8 una miniserie televisiva del 2000, diretta da Takashi Miike, tratta dall'omonimo manga scritto da Eiji Ootsuka e disegnato da Sh\u014du Tajima nel 1997.\n\u00c8 stata trasmessa dall'emittente televisiva satellitare WOWOW, quindi presentata nel 2003 al Cormayeur Film Festival. In Italia \u00e8 stata trasmessa dal canale satellitare Zone Fantasy ed \u00e8 stata distribuita - censurata da apposite toppe di pixel - in DVD dalla Dolmen.\nLa miniserie \u00e8 stata realizzata interamente in digitale.\nTrama.\nY\u00f4suke Kobayashi \u00e8 un giovane poliziotto, che vede morire la sua fidanzata Chizuko Honda, uccisa e sventrata da un folle omicida. Kobayashi soffre di personalit\u00e0 multiple: in lui coabitano infatti Kazuhiko Amamiya, un detective della squadra omicidi, e un folle omicida che risponde al nome di Shinji Nishizono.\nIn seguito allo shock provocato dalla morte della fidanzata, in Kobayashi emergono le altre personalit\u00e0. Divenuto Amamiya, l'uomo si occupa di alcuni orrendi delitti, ai quali sembra essere legato Lucy Monostone, una rock star ex terrorista, che si erge a profeta di un nuovo culto, i cui adepti sono possessori di un codice a barre posto negli occhi.\nEpisodio 1: Memorie criminali e fiori fluttuanti.\nNella prima puntata della miniserie, Amamiya uccide Nishizono, che anni prima aveva ucciso la sua fidanzata Chizuko Honda, squarciandole il ventre e sostituendo il suo bambino con un telefono. Dopo aver ucciso Nishizono, Amamiya torna ad essere Kobayashi e vive una nuova vita, lavorando in un negozio di fiori insieme alla nuova fidanzata Chizuko Kobayashi.\nTooru Sasayama, il superiore di Amamiya, entra nel negozio e comunica a Kobayashi che in citt\u00e0 si aggira un assassino seriale che rapisce alcune ragazze, le droga e dopo aver scoperchiato loro il cervello vi inserisce alcune piante. Kobayashi torna cos\u00ec a essere Amamiya, rientra nella polizia e parte alla ricerca del folle omicida.\nIn poco tempo scopre la vera identit\u00e0 dell'assassino ma per far comprendere al meglio le meccaniche dell'omicidio \u00e8 costretto a rivelare al suo vecchio collega la vera natura di Nishizono e il suo collegamento con il codice a barre tatuato sotto l'occhio destro delle vittime e dei carnefici; Nishizono in realt\u00e0 \u00e8 una \"Personalit\u00e0 Multipla Vagante\" che prende possesso delle persone con il codice a barre, attraverso un segnale musicale inviato tramite cellulare, per risvegliare in loro l'istinto omicida assopito.\nL'assassino si riveler\u00e0 essere l'architetto di New Town e la posizione dei vari vasi umani ricopre l'esatta ubicazione delle bombe piantate anni prima dal terrorista Lucy Monostone, sfortunatamente la polizia raggiunge il criminale troppo tardi trovandolo morto. Prima di morire, l'architetto aveva iniziato una nuova opera su una ragazza molto attraente che si era donata volontariamente all'operazione, questa si riveler\u00e0 essere un'altra Personalit\u00e0 Vagante e con l'aiuto di Nishizono, ora dentro il corpo di una studentessa, torner\u00e0 a vagare nella rete.\nEpisodio 2: Come costruire il mondo.\nNishizono inizia una nuova serie di omicidi spostandosi da un corpo all'atto, i nuovi assassini agiscono emulando gli omicidi avvenuti 27 anni prima, uccidendo donne incinte e sostituendo i feti con dispositivi elettronici. Intanto anche la seconda personalit\u00e0 vagante continua a spostarsi da un corpo all'altro.\nL'assassino stavolta sembra essere particolarmente competente nelle pratiche chirurgiche, cosa che allerta particolarmente le autorit\u00e0 e lo stesso Kobayashi, che teme ora pi\u00f9 che mai per la vita della sua fidanzata rapita da Nishizono.\nQuesta volta l'assassino si riveler\u00e0 essere una maestra delle elementari, comandata dalla personalit\u00e0 di Nishizono fa partorire tramite cesareo ragazze portatrici di codice a barre con lo scopo di prendere con s\u00e9 i nascituri e crescerli come i nuovi \"prescelti di Lucy Monostone\".\nFra le varie donne prese di mira vi \u00e8 anche una giovane ragazza che per\u00f2 non possiede il codice a barre, Nishizono - contrario a quest'iniziativa della maestra - l'aiuter\u00e0 a recuperare il piccolo e a scappare.\nAnche questa volta la polizia arriva in ritardo trovando la giovane maestra morta sul pavimento e privata della personalit\u00e0 di Nishizono che ora vaga dentro il corpo di un giovane ragazzo di periferia.\nNel finale la ragazza scappata verr\u00e0 raggiunta da una misteriosa donna menomata di due dita e portatrice di codice a barre che la uccider\u00e0 e porter\u00e0 via con s\u00e9 il bambino; prima di morire la ragazza libera la personalit\u00e0 vagante nella rete.\nEpisodio 3: La vita \u00e8 una doppia spirale.\nI licei del Giappone vengono sconvolti da ripetute sparatorie e uccisioni, fra i colpevoli compaiono nuovi portatori di codice a barre, questa volta di colore rosso, una di loro era sotto il controllo dalla personalit\u00e0 vagante.\nPer via del numero fin troppo elevato di portatori, Kobayashi e colleghi cominciano a sospettare di un contagio.\nIntanto una psicologa scolastica tiene sotto controllo mentale un intero liceo Giapponese dimostrando cos\u00ec incredibili capacit\u00e0 telecinetiche ma anche una grandissima instabilit\u00e0 mentale causata da un'insolita ipocondria. Kobayashi decider\u00e0 di indagare infiltrandosi nell'istituto come supplente, ma la sua copertura viene messa in serio pericolo dagli stessi studenti che si dimostreranno essere ben pi\u00f9 colti di lui.\nLa psicologa si riveler\u00e0 parte di un grande progetto nazionale chiamato P-Net (gestione e controllo risorse umane per il Giappone), un complesso sistema di rete mentale gestito tramite un chip organico sviluppato nel corpo come mutazione del DNA. Sfortunatamente alcuni di questi sono mutati diversamente dal normale creando una diversa rete di comunicazione impenetrabile da personalit\u00e0 vaganti come quella di Nishizono, cos\u00ec dopo aver ucciso la dottoressa si trover\u00e0 braccato da questa nuova serie di mutanti che hanno come obiettivo di ucciderlo.\nKobayashi finir\u00e0 per proteggere Nishizono da morte certa permettendogli anche di scappare, prima di scomparire nel nulla consiglia al suo nemico giurato di \"Non fidarsi di Machi Isono\", ovvero la sua collega investigatrice.\nEpisodio 4: Una formica schiacciata.\nHisashi Shimazu \u00e8 un folle ragazzo di strada controllato da Nishizono, ma la sua mente gi\u00e0 malata di partenza lo porta a mutilare le persone, scrivere dei numeri su alcuni pezzi del corpo tagliuzzati e organizzare una lotteria dove il vincitore potr\u00e0 portarsi a letto delle giovani ragazze minorenni, ma il capo della sua banda non \u00e8 molto felice della cosa.\nIntanto sulla rete compaiono messaggi di una certa \"Lolita C\u00b0\" che si riveler\u00e0 essere la personalit\u00e0 vagante intenta a scassinare un misterioso armadietto.\nNishizono decide che \u00e8 l'ora di restituire la ragazza rapita ad inizio serie a Kobayashi, cos\u00ec la rispedisce indietro terribilmente mutilata ma viva. Durante lo scontro con l'assassino, Nishizono ricorder\u00e0 ad Amamiya di quando da piccoli lui gli ha permesso di vivere dentro di s\u00e9 per sopravvivere ad un incidente, rivelando cos\u00ec parte della loro relazione. Intanto Isono spiega al collega detective di come Kobayashi sia stato in qualche modo \"modificato\" cos\u00ec da essere immune all'influenza di Nishizono.\nAl termine dell'episodio, Shimazu (privato di Nishizono) incontra \"Lolita C\u00b0\" che lo lascer\u00e0 morire ai suoi piedi per poi suicidarsi a sua volta, cos\u00ec da trasferire la sua personalit\u00e0 nel cane robot giocattolo della ragazza posseduta. Subito dopo scopriremo che dentro Machi Isono vi \u00e8 Lucy Monostone.\nEpisodio 5: L'incoronazione del re maledetto.\nLa citt\u00e0 \u00e8 sconvolta da una serie di morti, dovute ad autocombustione. Amamiya e i suoi colleghi decidono di rinchiudere Nishizono in un ospedale, ma questi viene improvvisamente aiutato da Machi Isono, collega di Amamiya. L'uomo ricorda alcuni fatti legati alla sua infanzia, mentre una nuova personalit\u00e0 si manifesta: si tratta di Lolita C.\nEpisodio 6: L'anima ascendente e i legami umani.\nSasayama trova l'amante impiccata e il figlio di questa ucciso a coltellate. Inoltre riceve la notizia della morte di sua moglie e dell'esecuzione della sorella, condannata a morte. Tornato in ufficio, Sasayama scopre che il suo reparto \u00e8 stato cancellato, e tutti i dipendenti sostituiti, tranne il suo aiutante, un otaku appassionato di modellismo. Sasayama capisce che \u00e8 in atto un complotto, derivato dalla scoperta che Machi Isono fa' parte del P-Net Plan.\nL'uomo per\u00f2 non si scoraggia, e continua a indagare, con l'aiuto di Amamiya. I due scoprono che con la fine dell'Era Showa tutti i delitti cesseranno. Amamiya torna a essere Nishizono e parte alla caccia di Machi Isono. Una volta scoperta la donna, la uccide e prende con s\u00e9 un bambino.\nDifferenze con il manga.\nLa miniserie parte dalla trama originale del manga, ma se ne discosta subito, preferendo una narrazione autoconcludente, poich\u00e9 all'epoca il manga era ancora in pubblicazione. Ne deriva che il triplice ruolo di Kobayashi/Amamiya/Nishizono \u00e8 interpretato dal medesimo attore Naoki Osaka, e che la trama, a differenza del manga, segua principalmente la sua storia.\nIl manga viene citato in una sequenza del primo episodio, in cui Sasayama legge l'opera di Ootsuka, lamentandosi della continua violenza presente nei manga e quindi gettandolo in un cestino per rifiuti.\nEstetica e stile.\nTakashi Miike ha inserito nella miniserie soluzioni registiche insolite per un prodotto televisivo: inserti di anime, una pioggia elettronica verde creata digitalmente, scenografie surreali e claustrofobiche."}
{"id": "2143438", "revid": "1573940", "url": "https://it.wikipedia.org/wiki?curid=2143438", "title": "Deuterophlebia", "text": "Deuterophlebia , \u00e8 un genere di insetti dell'ordine dei Ditteri (Nematocera: Blephariceromorpha), associati ad ambienti acquatici con acque correnti. \u00c8 l'unico genere rappresentato nella famiglia dei Deuterophlebiidae .\nDescrizione.\nGli adulti di \"Deuterophlebia\" sono insetti di piccole dimensioni, con corpo delicato, lungo circa 3 mm, con livrea di colore scuro e con ali blu-argentate.\nIl capo \u00e8 libero ma nascosto dalla proiezione in avanti del torace. Occhi ben sviluppati, ocelli assenti. Le antenne sono composte da sei articoli filiformi e sono generalmente molto pi\u00f9 lunghe del corpo, arrivando in alcune specie a lunghezze dell'ordine di quasi un centimetro. L'apparato boccale \u00e8 atrofico.\nIl torace \u00e8 corto nei Blephariceridae e nei Deuterophlebiidae \u00e8 fortemente convesso, proteso in avanti fino a nascondere il capo. Le zampe sono esili e notevolmente allungate. Le ali sono particolarmente sviluppate in lunghezza, tenute verticalmente in posizione di riposo. Hanno una nervatura molto ridotta e sostituita da una rete di pieghettature che si sviluppano longitudinalmente e trasversalmente simulando la griglia di un ventilatore.\nL'addome \u00e8 sottile e allungato, pi\u00f9 largo nella porzione prossimale.\nLe larve sono apode, eucefale e apneustiche, con tegumento robusto nella parte dorsale. La respirazione avviene per mezzo di strutture tegumentali assimilabili a branchie. Hanno il capo distinto, torace suddiviso in tre segmenti e privo di appendici, addome composto da otto uriti apparenti. Le antenne sono relativamente lunghe e generalmente biforcate. L'addome si espande lateralmente con sette paia di pseudopodi. Ciascun pseudopodio termina ventralmente con una ventosa circolare, la cui funzione \u00e8 permettere l'ancoraggio della larva ai fondi rocciosi dei torrenti.\nLa pupa \u00e8 depressa in senso dorso-ventrale, con cuticola \u00e8 fortemente sclerotizzata sulla parte dorsale, e fornita di organi adesivi che permettono l'ancoraggio al substrato.\nBiologia.\nLo sviluppo postembrionale \u00e8 di tipo olometabolico, con 4 stadi di larva e uno di pupa.\nLe larve occupano le stesse nicchie ecologiche di quelle dei Blephariceridae, rispetto alle quali mostrano evidenti analogie etologiche e morfologiche. Si rinvengono su rocce sommerse di torrenti montani e si nutrono di alghe, diatomee e altri microrganismi, le cui colonie si sviluppano su questi substrati, raschiandole con l'apparato boccale. Fattori ambientali di grande importanza sono le caratteristiche delle rocce, la temperatura delle acque, la velocit\u00e0 della corrente, la pulizia, la variazione della portata nel corso dell'anno. In particolare, sono in genere preferiti i torrenti con acque fresche, di temperatura variabile da 0\u00a0\u00b0C a 20\u00a0\u00b0C, con portata continua per tutto l'anno e con velocit\u00e0 di flusso di 1-2 m/s. Le esigenze specifiche variano tuttavia secondo la specie. Colonizzano anche corsi d'acqua che ghiacciano durante l'inverno, mentre sono evitati i torrenti che vanno in secca in alcuni periodi dell'anno. A differenza delle larve dei Blephariceridae, quelle di \"Deuterophlebia\" non si adattano a superfici estremamente lisce, probabilmente per la differente struttura delle ventose.\nL'impupamento ha luogo in genere in depressioni o cavit\u00e0, ancora su rocce sommerse e aderendo ad esse. Il meccanismo di sfarfallamento, infatti, analogo a quello dei Blephariceridae, richiede che la pupa sia ancorata al substrato, in quanto l'adulto provoca la fenditura dorsale della cuticola pupale esercitando una pressione con le zampe sul substrato. L'emergenza avviene con meccanismi differenti nei due sessi.\nL'etologia degli adulti \u00e8 di fondamentale importanza per la perpetuazione della specie. Questi insetti, infatti, hanno apparato boccale atrofico e apparato digerente rudimentale, perci\u00f2 non possono alimentarsi e sfruttano le riserve energetiche accumulate durante la fase larvale. Di conseguenza la loro vita \u00e8 molto breve: i maschi, presumibilmente, non vivono pi\u00f9 di 2-3 ore, mentre le femmine vivono circa 24 ore, il tempo necessario per deporre le uova dopo l'accoppiamento.\nQuesti vincoli sono alla base di vari aspetti relativi al comportamento degli adulti. Gli sfarfallamenti sono marcatamente sincronizzati e l'attivit\u00e0 inizia immediatamente dopo, con il massimo di intensit\u00e0 dopo circa 30 minuti. L'accoppiamento \u00e8 correlato all'identificazione visiva dei maschi da parte delle femmine e sono perci\u00f2 di grande importanza le condizioni ambientali in riferimento all'illuminazione e ai contrasti. I maschi volano in piccoli sciami, procedendo a zig zag e con moto alternativo sopra la corrente del torrente. Le femmine volano pi\u00f9 lente, ad una maggiore altezza e procedendo in linea retta. Secondo questo differente comportamento, unitamente alla longevit\u00e0, \u00e8 alla base degli obiettivi biologici: i maschi spendono le loro riserve energetiche nel volo nuziale e nell'accoppiamento, mentre le femmine risparmiano le energie, durante il volo nuziale, per dedicarle alla ricerca del sito di ovideposizione. La fecondit\u00e0 \u00e8 relativamente bassa; ogni femmina depone probabilmente 100-150 uova, perci\u00f2 \u00e8 presumibile che l'ovideposizione avvenga dopo un'accurata scelta del sito. Un altro aspetto comportamentale associato all'ovideposizione \u00e8 la perdita delle ali, caratteristica che ricorre anche nei Nymphomyiidae. Non \u00e8 certo, invece, il meccanismo dell'ovideposizione: secondo , la femmina si immerge e depone le uova direttamente sui siti di pascolamento delle larve, sebbene esistano ipotesi alternative che contemplano l'immersione dell'addome e il rilascio nell'acqua da un sito emergente.\nAspetti evolutivi.\nFra i problemi, ancora irrisolti, relativi alla tassonomia dei Ditteri, da decenni si dibatte sulle correlazioni evolutive fra i Nymphomyiidae, i Blephariceridae e i Deuterophlebiidae. Queste tre famiglie sono infatti inserite, da molti Autori, in un unico raggruppamento, quello dei Blephariceromorpha. Oltre ad alcune analogie morfologiche (in particolare pi\u00f9 strette fra Blephariceridae e Deuterophlebiidae), l'elemento comune \u00e8 l'habitat colonizzato da questi insetti. Ci\u00f2 farebbe pensare a differenziazioni evolutive che hanno condotto alle attuali famiglie e ad un carattere monofiletico dei Blephariceromorpha.\nAltri Autori, invece, rimarcano una sostanziale divergenza filogenetica fra i Nymphomyiidae da un lato e i Blepharicoidea da un altro, sulla base della forte differenziazione morfologica esistente fra i Nymphomyiidae e tutti gli altri Ditteri.\nUn interessante aspetto evolutivo \u00e8 stato sottolineato da (1974) mettendo a confronto la morfologia delle larve dei Deuterophlebiidae e dei Blephariceridae in relazione allo sviluppo dell'afagia. Le larve dei Deuterophlebiidae avrebbero sviluppato nel corso della loro evoluzione, un miglioramento della loro efficienza alimentare, che si traduce nella morfologia caratterizzata da un capo libero, capace di movimenti pi\u00f9 ampi. La specializzazione evolutiva delle larve avrebbe compensato la regressione evolutiva degli adulti, per i quali si \u00e8 sviluppata l'afagia e la conseguente riduzione della longevit\u00e0. Tali ipotesi fanno ritenere che i progenitori ancestrali fossero ditteri con un'etologia sostanzialmente simile a quella dei Blephariceridae e che la biologia e la morfologia degli attuali Deuterophlebiidae siano interpretabili come adattamenti evolutivi a condizioni ambientali che da un lato favoriscono la fase larvale mentre, dal lato opposto, sono penalizzanti nei confronti degli adulti. I Deuterophlebiidae sono effettivamente organismi stenobionti, come dimostra la loro diffusione circoscritta ad habitat fortemente caratterizzati.\nDistribuzione.\nLa famiglia ha una diffusione limitata alla regione paleartica orientale alla parte nordoccidentale della regione orientale e alla regione neartica occidentale, in habitat tipicamente montani. Tale diffusione \u00e8 frammentata in areali specifici; ci\u00f2 si deve al fatto che gli adulti di \"Deuterophlebia\" hanno una vita brevissima e una capacit\u00e0 di dispersione limitata, perci\u00f2 una specie \u00e8 pressoch\u00e9 impossibilitata ad estendere il proprio areale in habitat non contigui.\nSistematica.\nLa famiglia dei Deuterophlebiidae comprende, fra le forme esistenti, il solo genere \"Deuterophlebia\", con otto specie asiatiche descritte e altre sei nordamericane:"}
{"id": "2143439", "revid": "380654", "url": "https://it.wikipedia.org/wiki?curid=2143439", "title": "Robert Englund", "text": "Biografia.\nFiglio di un ingegnere aeronautico di origini svedesi, dopo aver frequentato le scuole della Granada Hills High School, UCLA, termina gli studi all'universit\u00e0 di Oakland. Una volta entrato nella Royal Academy of Dramatic Art inizia la sua attivit\u00e0 di attore professionista. La prima partecipazione ad un'opera importante \u00e8 nel 1974, quando recita nel film \"Buster and Billie\". Da allora si contano pi\u00f9 di 100 apparizioni significative tra telefilm e film.Partecipa anche al provino per il protagonista di \"Guerre stellari\" Luke Skywalker nel 1977, finendo per non essere scelto. Nella prima met\u00e0 degli anni Ottanta \u00e8 uno dei protagonisti di \"V - Visitors\", dove interpreta Willy, extraterrestre altruista e non violento. Nel 1984 veste i panni del personaggio Freddy Krueger, il maniaco omicida che uccide le sue vittime nei sogni, nato dalla mente di Wes Craven. Englund girer\u00e0 otto film con questo personaggio, senza contare quelli televisivi. Il successo fu mondiale, tanto che nel 2003, Krueger \u00e8 stato inserito al 40\u00ba posto nella classifica stilata dall'AFI (American Film Institute) dei 100 migliori cattivi del cinema.\nNel 1989 ha interpretato il Fantasma nel film \"Il fantasma dell'opera\".\nNel corso della sua lunga carriera, ha pi\u00f9 volte interpretato se stesso. Nel 2005 \u00e8 nel cast di \"2001 Maniacs\", remake del film del 1964 \"2000 Maniacs\".\nIn Italia, nel 2003, ha preso parte al film \"Il ritorno di Cagliostro\" di Cipr\u00ec e Maresco interpretando Errol Douglas, un immaginario divo di Hollywood in declino. \n\u00c8 presente nel DLC speciale \"Call of the Dead\", mappa Zombie contenuta in Escalation, di \"\". Ha partecipato all'esecuzione del brano musicale dei Beatles, \"Let It Be\" collaborando con la rock band Svedese Gyllene Tider, \u00e8 presente anche nel videoclip della cover, assieme a molte altre star del cinema e della televisione.\nNel 2012 e nel 2015 prende parte agli ultimi due film della saga di \"Lake Placid\".\nNel 2018, a distanza di 15 anni, torna ad interpretare Freddy Krueger nell'episodio speciale di Halloween della serie tv \"The Goldbergs\". Nel 2011, tuttavia, aveva gi\u00e0 dato voce a Freddy Krueger nel DLC di \"Mortal Kombat\".\nVita privata.\nEnglund si \u00e8 sposato per la prima volta con Elizabeth Gardner il 15 settembre 1968. Nel 1986 sposa in seconde nozze Roxanne Rogers e fra i due inizia anche un rapporto lavorativo: la donna recita nel primo film da regista di Englund \"976 - Chiamata per il diavolo\". Sul set di questo stesso film conosce la scenografa Nancy Booth, per la quale lascia la moglie. Sono sposati dal 1988.\nDoppiatori italiani.\nNelle versioni in italiano dei suoi film, Robert Englund \u00e8 stato doppiato da:\nDa doppiatore \u00e8 sostituito da:"}
{"id": "2143440", "revid": "62221", "url": "https://it.wikipedia.org/wiki?curid=2143440", "title": "Deuterophlebiidae", "text": ""}
{"id": "2143444", "revid": "287204", "url": "https://it.wikipedia.org/wiki?curid=2143444", "title": "1. Division 1989-1990", "text": "Ledizione 1989-90 della Bundesliga vide la vittoria finale dello Swarovski Tirol.\nCapocannoniere del torneo fu Gerhard Rodax dell'Admira Wacker, con 35 reti.\nLa formula.\nLe dodici squadre del torneo si scontrano in un girone all'italiana con partite di andata e ritorno. Le prime otto accedono ai Meister playoff, le ultime quattro pi\u00f9 le prime quattro della Erste Liga ai Mittlere playoff. Alla fine la vincente dei Meister playoff \u00e8 Campione d'Austria e le squadre seguenti ottengono la qualificazione alla Coppa UEFA, mentre le prime quattro dei Mittlere playoff ottengono il diritto di partecipare alla prossima edizione della Bundesliga austriaca.\nStagione primaverile.\nLa classifica finale dei Meister playoff \u00e8 ottenuta sommando una parte dei punti della stagione autunnale con quelli dei playoff stessi, mentre per i Mittlere playoff i punti sono quelli dei soli playoff.\nMittlere playoff.\n(*)Squadre appartenenti alla Erste Liga."}
{"id": "2143445", "revid": "117934010", "url": "https://it.wikipedia.org/wiki?curid=2143445", "title": "Violino elettrico", "text": "Il violino elettrico \u00e8 un violino che al suo interno ha un'amplificazione elettronica del suono. Il termine si riferisce propriamente ad uno strumento appositamente realizzato per essere elettrificato tramite pick-up integrati e solitamente con il corpo solido. Pu\u00f2 anche riferirsi a violini classici adattati tramite pick-up elettrici, nonostante sia pi\u00f9 corretto parlare di \"violini amplificati\" o \"elettro-acustici\" in questo caso.\nDal punto di vista organologico, il violino elettrico \u00e8 un elettrofono, anche se talvolta viene indicato come cordofono (precisamente, tra gli archi).\nViolini elettricamente amplificati sono stati usati fin dagli anni venti; l'artista jazz e blues Stuff Smith \u00e8 considerato uno dei primi interpreti ad amplificare tramite pick-up i violini. La Electro Stringed Instrument Corporation, la National Valco e la Vega hanno tentato di vendere violini elettrici negli anni trenta e quaranta; la Fender ha prodotto un piccolo numero di violini elettrici alla fine degli anni cinquanta, mentre una produzione in larga scala non si \u00e8 avuta fino alla fine degli anni novanta.\nFunzionamento.\nIl violino elettrico funziona tramite amplificazione elettrica grazie all'uso di un pick-up. Per suonarlo, quindi, \u00e8 necessario un amplificatore e a differenza del violino \"classico\", il violino elettrico non utilizza una gamma di frequenze date unicamente dalla cassa di risonanza del violino acustico."}
{"id": "2143450", "revid": "125680234", "url": "https://it.wikipedia.org/wiki?curid=2143450", "title": "Salsa spagnola", "text": "La salsa spagnola, detta anche salsa bruna in virt\u00f9 del suo caratteristico colore, viene considerata una \"salsa base\" poich\u00e9 costituisce in cucina la base di partenza di numerose altre salse. \u00c8 una delle 5 salse madri della cucina internazionale insieme con le pi\u00f9 note besciamella e maionese.\nI componenti principali della salsa spagnola sono il fondo di cucina bruno e il roux. Il primo viene preparato, per lo meno nella versione pi\u00f9 autentica, con carne e ossa lavorate in modo particolare rendendola cos\u00ec molto saporita ma anche molto laboriosa e di lunga preparazione. D'altra parte in questa salsa anche il roux contribuisce al colore perch\u00e9 la farina deve essere tostata fintanto che non assuma la caratteristica tonalit\u00e0 nocciola della crosta di pane.\nPreparazione della salsa spagnola.\nPoich\u00e9 la preparazione della salsa \u00e8 molto laboriosa, in particolare per la preparazione del fondo bruno, e lunga, richiedendo almeno un paio di giorni, per ragioni di praticit\u00e0 \u00e8 invalso l'uso di una ricetta semplificata che utilizza brodo o estratto di carne, pur non essendo ovviamente altrettanto saporita.\nRicetta tradizionale.\nIn genere si inizia con la preparazione del fondo bruno partendo con la frantumazione delle ossa di vitello o di prosciutto a cui viene aggiunta carne tritata selezionata dalla coda o dal collo di vitello il tutto rosolato in padella fino a quando non assumano un bel colore scuro dorato. Quindi lo si aggiunge, insieme a un mazzetto aromatico, a un soffritto di cotenna, carote, cipolle, sedano preparato in precedenza. Il tegame nel cui erano state dorate le ossa, viene arroventato nuovamente sul fuoco e il fondo di cottura ripreso con del vino bianco, raschiato, filtrato e infine unito al resto del preparato. Quando le cotenne incominciano a colorirsi si aggiunge poco per volta acqua tiepida attendendo che il brodetto si sia ristretto un poco prima di aggiungerne dell'altra. Si complementa di pepe, chiodi di garofano, sale, si copre facendo sobbollire per almeno cinque ore. A questo punto si filtra con un colino fino e si lascia raffreddare il brodo fino a che non si sia solidificato in modo da poterne eliminare il grasso.\nPer il roux si tosta, preferibilmente nello strutto, fino al color nocciola, della farina bianca a cui successivamente si aggiunge buona parte del brodo intiepidito, un soffritto di carote, sedano, cipolla ed erbe aromatiche mescolando in continuazione. Da ultimo si aggiunge anche della salsa di pomodoro proseguendo la cottura a calore moderato per un'ora circa. Si filtra e sgrassa al meglio e si riporta nuovamente sul fuoco per almeno un paio d'ore schiumando come d'abitudine.\nRicetta semplificata.\nIl soffritto di cipolla viene preparato con del burro e pancetta affettata sottilmente e, quando la cipolla assume il caratteristico colore biondo, viene aggiunta la farina per la preparazione del roux. Quando ha assunto un bel colore scuro si aggiunge il vino bianco e lo si fa svaporare. A questo punto si aggiunge acqua fredda, sale, pepe e, se si vuole, qualche grammo di funghi porcini secchi precedentemente ammollati, il mazzetto odoroso e alla ripresa del bollore si abbassa la fiamma al minimo e si prosegue la cottura per almeno un'ora schiumando e sgrassando all'occorrenza.\nUtilizzi in cucina.\nLa salsa spagnola ha diversi utilizzi in cucina:"}
{"id": "2143459", "revid": "20950940", "url": "https://it.wikipedia.org/wiki?curid=2143459", "title": "Abbeb\u00e8 Bichil\u00e0", "text": ""}
{"id": "2143464", "revid": "300067", "url": "https://it.wikipedia.org/wiki?curid=2143464", "title": "Stefano Simeoli", "text": "\u00c8 figlio dell'ex giocatore Mario Simeoli\nCarriera.\nEsordisce in Serie A1 nella stagione 2003-04 segnando i suoi primi 2 punti contro la Montepaschi Siena. Nella stagione 2005-06 vince il campionato di B2 con la Reyer Venezia vincendo in gara 5 al Taliercio contro Trento.\nNella stagione 2009-10 vince la Coppa Italia di Legadue con la Prima Veroli e perde nei play-off in finale contro la Dinamo Sassari. Nella stagione 2011|2012 con la maglia della virtus siena nell'allora DNA ha avuto medie di 12.9 pt e 7.9 rimb a partita\nNella stagione 2012-13 con la Le Gamberi Foods Forli ottiene il quinto posto nella stagione regolare e viene eliminato nei quarti di finale dei play-off dal Basket Leonessa Brescia. Uno dei 5 titolari del Lugo, con una media di 12,4 punti a partita nella stagione 2013-14 in DNB .\nNella stagione 2014-15 ha giocato con gli East Perth Eagles nella SBL (seconda lega australiana).\nNella stagione 2017-18 vince il campionato di Serie C Gold con la maglia della Virtus Siena con medie di 11 punti 9,55 rimbalzi e 2,58 assist a partita."}
{"id": "2143469", "revid": "108052928", "url": "https://it.wikipedia.org/wiki?curid=2143469", "title": "Pietro Luci", "text": "Biografia.\nPietro Luci o Lucio, nome italiano del fiammingo Petrus de Licht nato a Bruxelles, dottore in teologia, entr\u00f2 nel convento dei Carmelitani nella sua citt\u00e0 natale, dove prese i voti. Rest\u00f2 fedele al cattolicesimo anche dopo l'instaurazione nel 1578 della Repubblica Calvinista ma lasci\u00f2 il Belgio. Si stabil\u00ec cos\u00ec a Firenze, centro propulsore dell'Umanesimo e del Rinascimento, dove visse molti anni. A Firenze insegn\u00f2 teologia. Le sue capacit\u00e0 oratorie in latino furono celebri. Con l'affermarsi nel suo paese d'origine di una convivenza pi\u00f9 pacifica tra cattolici, luterani e calvinisti, fece ritorno nella sua citt\u00e0 natale, dove mor\u00ec pochi anni pi\u00f9 tardi.\nOpere.\nNel 1593, Pietro Luci pubblic\u00f2 un'apologia del celebre cabalista Johannes Trithemius, \"Apologia Trithemii\", con l'edizione delle sue opere.\nTra i suoi scritti che godettero di maggiore reputazione, pu\u00f2 essere ricordato un poema in latino sull'origine della citt\u00e0 di Firenze e della famiglia de' Medici, \"De Florentinae civitatis origine, Mediceae familiae nobilitate et equestris statuae, Cosmo Mediceo dicatae... carmen encomiasticum\", pubblicato a Firenze nel 1594."}
{"id": "2143470", "revid": "253269", "url": "https://it.wikipedia.org/wiki?curid=2143470", "title": "Andrew Prine", "text": "Di lui si ricordano le numerose partecipazioni in numerosi film western.\nBiografia.\nCarriera.\nDopo aver terminato gli studi laureandosi nel 1954 alla Andrew Jackson High School di Miami, inizi\u00f2 il suo lavoro di attore 3 anni dopo, mentre il primo ruolo importante \u00e8 del 1959.\nPartecip\u00f2 anche a diverse serie televisive fra cui \"Dallas\". Fra le partecipazioni che non si legano al mondo del cinema si nota quella del maggio 1974, dove decise di posare completamente nudo per una rivista femminile (\"Viva\").\nI matrimoni.\nSpos\u00f2 nel 1962 Sharon Farrell, anche lei attrice, ma il matrimonio termin\u00f2 pochi mesi dopo. Dopo alcune relazioni, come quella avuta con Karyn Kupcinet, spos\u00f2 nel 1965 Brenda Scott. Il matrimonio termin\u00f2 dopo un mese ma i due si risposarono l'anno successivo e la relazione dur\u00f2 qualche anno. Molti anni dopo, nel 1986, si \u00e8 sposato con Heather Lowe."}
{"id": "2143475", "revid": "20951241", "url": "https://it.wikipedia.org/wiki?curid=2143475", "title": "Castelruggero", "text": ""}
{"id": "2143480", "revid": "599013", "url": "https://it.wikipedia.org/wiki?curid=2143480", "title": "Elton Tyler", "text": ""}
{"id": "2143482", "revid": "33751", "url": "https://it.wikipedia.org/wiki?curid=2143482", "title": "Long Way Round", "text": "Long Way Round \u00e8 un programma televisivo inglese, riportato anche in DVD e da cui \u00e8 stato anche ricavato un libro, che parla di un viaggio di circa 19.000 miglia (31.000 km) fatto dall'attore Ewan McGregor, dall'amico Charley Boorman e dal cameraman Claudio von Planta da Londra a New York su tre maxi-enduro BMW.\nIl viaggio ha inizio il 14 aprile 2004 e, attraverso l'Europa occidentale e centrale, l'Ucraina, la Russia, il Kazakistan, la Mongolia, la Siberia e il Canada, per una distanza totale di 18.887 miglia (30.396\u00a0km), termina il 29 luglio 2004 a New York Stati Uniti.\nIntroduzione.\nDal 14 aprile al 29 luglio 2004, McGregor, Boorman ed il cameraman von Planta, insieme alla squadra di supporto, hanno viaggiato da Londra a New York, attraversando l'Europa centrale, dell'Est, Ucraina, Russia, Kazakistan, Mongolia, Siberia e Canada, per una distanza totale percorsa di 30.396\u00a0km. Le uniche parti del viaggio in cui non sono state utilizzate le moto sono stati il viaggio in aereo sullo stretto di Bering da Magadan a Anchorage (4031\u00a0km), il superamento di vari fiumi in piena in Siberia utilizzando un camion e un ulteriore pezzo fatto in treno sempre in Siberia.\nDurante la percorrenza della Strada delle ossa in Siberia i tre motociclisti hanno dovuto attraversare vari fiumi alla portata. I primi corsi d'acqua incontrati erano praticabili con le moto; le cose per\u00f2 sono cambiate quando si sono trovati ad affrontare dei guadi impossibili da affrontare. A quel punto sono stati costretti a chiedere aiuto ad un camionista locale, il quale ha caricato le moto ed ha attraversato i fiumi assieme a loro.\nLa quantit\u00e0 di acqua presente nei fiumi era dovuta al disgelo estivo, eventualit\u00e0 che McGregor e Borman non avevano considerato durante i mesi di preparazione al viaggio.\nComplessivamente il viaggio ha attraversato 12 paesi, inizialmente in Inghilterra, poi attraverso Francia, Belgio, Germania, Repubblica Ceca, Slovacchia, Ucraina, Russia, Kazakistan, Mongolia, USA e Canada, con arrivo a New York\nIl team ha soggiornato principalmente in hotel durante la parte di viaggio in Europa, Nord America e nelle zone pi\u00f9 popolate della Russia. Spesso non hanno avuto altra scelta che accamparsi con le tende, soprattutto in Mongolia, Kazakistan e Siberia. Durante il viaggio hanno anche avuto modo di visitare vari monumenti storici.\nSono arrivati a New york in orario secondo la tabella di marcia e sono entrati in citt\u00e0 accompagniati da una comunit\u00e0 di choppers americani.\nI preparativi al viaggio.\nIn aggiunta di McGregor, Boorman e von Planta, il team ha avuto il supporto di una squadra al seguito, composta da: i due produttori del programma, David Alexanian e Russ Malkin e un altro cameraman Jim Simak. Durante la percorrenza dei paesi russi si sono aggiunti al team un medico, Vasily e un addetto alla security, Sergey.\nLa squadra di supporto ha viaggiato con due fuoristrada Mitsubishi, generalmente ad un giorno di viaggio dietro i motociclisti ed incontrandoli solo durante l'attraversamento dei confini.\nPrima della partenza da Londra, i due motociclisti hanno preso parte a lezioni di vario tipo: guida off-road con le moto, primo soccorso, sicurezza, manutenzione delle moto, lingua russa. Inoltre si sono recati in tutte le ambasciate dei paesi che avrebbero attraversato per farsi descrivere il paese e le eventuali difficolt\u00e0 che avrebbero incontrato.\nTre ragazze si sono occupate di preparare i visti d'ingresso incontrando non poche difficolt\u00e0.\nPochi giorni prima della partenza il cameraman von Planta si accorse di avere la patente della moto non valida per l'Inghilterra e dovette perci\u00f2 sostenere l'esame di guida il giorno prima della partenza del viaggio. Non essendo riuscito a superare l'esame, ha raggiunto il team solo a Praga, 5 giorni dopo l'inizio del viaggio, dopo aver finalmente superato l'esame.\nLa scelta delle moto.\nDurante la preparazione del viaggio sono state prese in considerazione due tipi di moto: la BMW GS e la KTM Adventure.\nDopo averle testate entrambi la scelta \u00e8 caduta sulla KTM, moto sin dall'inizio voluta da Charlie.\nPoco prima della partenza per\u00f2 la KTM ha declinato l'offerta perch\u00e9 preoccupata dal fatto di un eventuale fallimento e dalla cattiva pubblicit\u00e0 che ne sarebbe derivata.\nLa BMW ha quindi fornito 3 moto per il viaggio, delle BMW R1150 GS, modificate con l'installazione di telecamere e GPS\nIncidenti.\nIl viaggio non \u00e8 stato senza incidenti ed inconvenienti.\nEwan McGregor ha avuto, per due volte, della benzina spruzzata negli occhi. Nel primo caso la benzina \u00e8 stata spruzzata dal serbatoio di Ewan durante un rifornimento, incidente causato dal fatto che la pompa non aveva un dispositivo di sicurezza nel caso di tracimazione. Il secondo incidente \u00e8 successo in Ucraina, quando Charlie, tentando di fermare la benzina in fuoriuscita dalla pompa, ha involontariamente creato uno zampillo che ha investito la faccia di Ewan. In questo caso McGregor ha dovuto ricorrere a cure mediche, anche perch\u00e9 i suoi occhi erano da poco stati operati con laser.\nSempre Ewan, ha sofferto molto le punture di insetti, soprattutto in Mongolia. In un'occasione, una puntura sulla fronte gli ha fatto gonfiare met\u00e0 faccia.\nMongolia e Siberia sono state le regioni con maggiori incidenti. Durante l'attraversamento di un fiume, Charlie si \u00e8 stirato il muscolo della spalla sinistra, nel tentativo di muovere la moto dalla corrente. Il muscolo \u00e8 rimasto dolorante per molti giorni, impedendogli di guidare la moto. Fortunatamente per lui, in quei giorni la spedizione ha viaggiato su camion.\nUn veicolo della squadra di supporto, con a bordo Russ Malkin e Vassili, si \u00e8 ribaltato nel mezzo della Mongolia, incidente causato da una manovra azzardata. Nessuno dei due occupanti si \u00e8 fatto male.\nIn Canada, durante un tratto autostradale nelle vicinanze di Calgary, Ewan \u00e8 stato tamponato da una macchina a forte velocit\u00e0. Ewan \u00e8 riuscito a rimanere in piedi ed a non farsi male. La moto \u00e8 risultata danneggiata al telaio, infatti \u00e8 stata portata in officina per le riparazioni.\nColonna sonora.\nLa colonna sonora di \"Long Way Round\", scelta da McGregor e Boorman, contiene brani di Stereophonics, Blur, Coldplay, Orbital, Massive Attack e Radiohead. La sigla di apertura \u00e8 stata scritta ed \u00e8 cantata da Kelly Jones, leader degli Stereophonics.\nPuntate.\nIl documentario \u00e8 stato trasmesso da Nat Geo Adventure, canale tematico della piattaforma Sky, ed \u00e8 stato seguito da \"Long Way Down\", viaggio compiuto nel 2007 dagli stessi protagonisti dalla Scozia fino al Sudafrica."}
{"id": "2143483", "revid": "818367", "url": "https://it.wikipedia.org/wiki?curid=2143483", "title": "Pluvialis fulva", "text": "Il piviere dorato del Pacifico (Pluvialis fulva, Gmelin 1789), \u00e8 un uccello della famiglia dei Charadriidae.\nSistematica.\n\"Pluvialis fulva\" non ha sottospecie, \u00e8 monotipica. Talvolta viene considerata come sottospecie di \"Pluvialis dominica\" (\"Pluvialis dominica fulva\").\nDistribuzione e habitat.\nQuesto uccello vive in tutta l'Asia e l'Oceania, in Africa orientale dall'Egitto alla Tanzania, in Alaska, Canada settentrionale, e negli Stati Uniti e Messico occidentali. \u00c8 di passo nell'Europa centro-occidentale e mediterranea (anche in Italia), in Africa occidentale, in Cile ed Ecuador, in Afghanistan, Israele e Libano, nei Caraibi (in particolare su Barbados), e in alcuni altri stati degli Stati Uniti, come Arizona, e stati del New England (Maine, New York, etc)."}
{"id": "2143485", "revid": "400694", "url": "https://it.wikipedia.org/wiki?curid=2143485", "title": "Richard Herd", "text": "Biografia.\nEra figlio di un ingegnere, di nome anch'egli Richard, morto su un jet, quando il futuro attore era molto piccolo.\nDebutt\u00f2 sul grande schermo con il film \"Ercole a New York\" (1970). Fra le sue partecipazioni pi\u00f9 importanti , il thriller \"Sindrome cinese\" (1979), dove lavor\u00f2 con Jane Fonda, Jack Lemmon e Michael Douglas. Prese parte alla miniserie televisiva \"V - Visitors\" (1983) e al suo sequel \"Visitors\" (1984), in cui interpret\u00f2 il comandante John.\nDal 1982 al 1985 interpret\u00f2 il capitano di polizia Dennis Sheridan nella serie televisiva \"T.J.Hooker\".\nEbbe tre mogli. Si spos\u00f2 dapprima con l'attrice Amilda Cuddy dal 1954 al 1955, poi con Dolores Wozadlo, da cui ebbe due figli, Richard Jr. e Erica, infine nel 1980 con Patricia Ann Crowder.\nHerd \u00e8 morto di cancro il 26 maggio 2020, all'et\u00e0 di 87 anni."}
{"id": "2143488", "revid": "20951406", "url": "https://it.wikipedia.org/wiki?curid=2143488", "title": "Greve Chianti", "text": ""}
{"id": "2143490", "revid": "20951413", "url": "https://it.wikipedia.org/wiki?curid=2143490", "title": "Radda Chianti", "text": ""}
{"id": "2143491", "revid": "20951449", "url": "https://it.wikipedia.org/wiki?curid=2143491", "title": "Eric Robertson Dodds", "text": ""}
{"id": "2143499", "revid": "20951562", "url": "https://it.wikipedia.org/wiki?curid=2143499", "title": "Marcel D\u00e9tienne", "text": ""}
{"id": "2143500", "revid": "20951568", "url": "https://it.wikipedia.org/wiki?curid=2143500", "title": "Scandalo delle Erme", "text": ""}
{"id": "2143501", "revid": "20951664", "url": "https://it.wikipedia.org/wiki?curid=2143501", "title": "E.R. Dodds", "text": ""}
{"id": "2143502", "revid": "20951668", "url": "https://it.wikipedia.org/wiki?curid=2143502", "title": "E. R. Dodds", "text": ""}
{"id": "2143509", "revid": "287204", "url": "https://it.wikipedia.org/wiki?curid=2143509", "title": "Pluvialis dominica", "text": "Il piviere dorato minore o piviere dorato americano (Pluvialis dominica, Statius M\u00fcller 1776), \u00e8 un uccello della famiglia dei Charadriidae.\nDistribuzione e habitat.\nQuesto uccello vive in tutto il Nord, Centro e Sudamerica, e nei Caraibi. \u00c8 di passo nell'Europa settentrionale e occidentale, in Turchia, Oman, e in Africa occidentale dal Marocco alle coste del Golfo di Guinea.\nSistematica.\nTalvolta viene considerata una specie non divisa da \"Pluvialis fulva\", e perci\u00f2 separata in due sottospecie \"Pluvialis dominica dominica\" e \"Pluvialis dominica fulva\"."}
{"id": "2143510", "revid": "181699", "url": "https://it.wikipedia.org/wiki?curid=2143510", "title": "James Wiggins", "text": ""}
{"id": "2143511", "revid": "562499", "url": "https://it.wikipedia.org/wiki?curid=2143511", "title": "Coppa Italia di pallacanestro maschile 1992", "text": "La sedicesima edizione della Coppa Italia di pallacanestro maschile propone per la terza volta il sistema delle \"final four\", ovvero di semifinali e finale organizzate in un unico impianto in un solo week-end. Per raggiungere le \"final four\" le 32 squadre di serie A (A1 + A2) si scontrano in 3 turni (sedicesimi, ottavi e quarti di finale).\nSedicesimi di finale.\n10 e 17 settembre 1991\nOttavi di finale.\n24 e 26 settembre 1991\nQuarti di finale.\n22 ottobre e 21 novembre 1991\nFinal four.\na Forl\u00ec\nSemifinali\n5 marzo 1992\nFinale\n6 marzo 1992"}
{"id": "2143520", "revid": "709565", "url": "https://it.wikipedia.org/wiki?curid=2143520", "title": "Episodi di Journeyman", "text": "La prima e unica stagione della serie televisiva Journeyman \u00e8 stata trasmessa in prima visione assoluta negli Stati Uniti da NBC dal 24 settembre al 19 dicembre 2007.\nIn Italia \u00e8 stata trasmessa in prima visione da Italia 1 dal 10 dicembre 2008 al 7 febbraio 2009.\n\"Incontro al passato\".\nTrama.\nLa vita di Dan Vasser sta per cambiare per sempre, quando scopre di essere tornato nel passato senza preavviso e senza neanche capire perch\u00e9 sta accadendo. Man mano che continua a viaggiare nel tempo, si concentra sul suo passato e il suo presente si svela davanti ai suoi occhi.\n\"Minacce al passato\".\nTrama.\nDan \u00e8 a casa solo, ma una presenza entra e gli spara. Si tratta dell'agente immobiliare fatto arrestare in un suo viaggio nel passato, che vuole vendetta. Proprio in quel momento Dan torna nel 1980 per salvare un bambino dall'isolamento coatto che il padre, un poliziotto, lo costringe a subire. Sorte vuole che il bambino sia proprio l'agente immobiliare. Salvando il bambino, probabilmente il suo futuro e quello di Dan stesso cambieranno. Jack lo aiuter\u00e0 dopo aver visto e parlato con Livia che credeva morta (come tutti) in un incidente aereo nel 1998.\n\"Vita che non \u00e8\".\nTrama.\nDan torna nel passato e salva un ragazzo e sua madre sospesi in un burrone nel loro camper. Il salvataggio va a buon fine, ma Dan lascia involontariamente una macchina fotografica digitale nel passato. Al ritorno tutto \u00e8 cambiato: Zack non c'\u00e8 pi\u00f9 e al suo posto c'\u00e8 Caroline; tutto il resto non \u00e8 cambiato... a parte la tecnologia: avanzatissima. Tutto risale a 8 anni fa con l'avvento delle nanotecnologie frutto del \"ricordo\" lasciato nel passato. Dan indagher\u00e0 per capire chi \u00e8 responsabile del cambiamento tecnologico e cercher\u00e0 di riportare le cose alla \"sua\" normalit\u00e0.\n\"Perfidia\".\nTrama.\nQuesta volta Dan si risveglia nel 2007 in un ospedale psichiatrico dove incontra un uomo, Evan, che si definisce \"un viaggiatore\" anche lui. Il problema di Dan \u00e8 che ora \u00e8 considerato un \"ospite\" e viene ricoverato; l'obiettivo di Dan \u00e8 aiutare Evan a scappare dall'ospedale prima e a vivere dopo. Livia e Dan non sono convinti che Evan sia uno di loro, ma ne hanno la conferma quando vedono una videocassetta che mostra Evan con una donna, sua moglie, che sarebbe stata uccisa. L'amore di Evan per lei lo spinge a cambiare il passato, cancellando per sempre la loro vita futura insieme. Ora l'unica cosa che chiede \u00e8 un minuto da solo con la donna della sua vita, ma facendo cos\u00ec potrebbe accadere l'irreparabile."}
{"id": "2143523", "revid": "76069", "url": "https://it.wikipedia.org/wiki?curid=2143523", "title": "Florissant (Missouri)", "text": ""}
{"id": "2143526", "revid": "174925", "url": "https://it.wikipedia.org/wiki?curid=2143526", "title": "Pluvialis squatarola", "text": "La pivieressa (Pluvialis squatarola, Linnaeus 1758), \u00e8 un uccello della famiglia dei Charadriidae.\nSistematica.\n\"Pluvialis squatarola\" ha tre sottospecie:\nDistribuzione e habitat.\nQuesto uccello vive in tutto il mondo. \u00c8 di passo in alcune zone interne dell'Africa (Niger, Zambia, etc.) e dell'Asia (Laos), e su qualche isola dei tre oceani (Sant'Elena, Christmas Island, Nauru etc.)."}
{"id": "2143527", "revid": "767487", "url": "https://it.wikipedia.org/wiki?curid=2143527", "title": "Americo Del Ventura", "text": "Biografia.\nNato in via del Babuino 47, studia presso il \"Collegio degli Artigianelli\" a Santa Prisca, ed inizia a suonare il violino.\nNel 1921 comincia a lavorare come accompagnatore di film muti ai cinema \"Imperiale\" di via Frattina, \"Centrale\" e \"Romano\" di piazza Campo de' Fiori, suonando con l'orchestra del maestro Tavernier di Napoli e con il maestro Giovanni Rinaldo Palombi, insegnante al Conservatorio Santa Cecilia, ed \u00e8 proprio in questo periodo che si avvicina al jazz, accostando il suo strumento a questa musica.\nNel 1930 entra nell'orchestra che accompagna il ballerino e cantante statunitense (ma di nascita etiope) Harry Flemming: con questo gruppo (che comprende Angelo Celli, Harry Phillips e Gaetano Gimelli alla tromba, Eddie Norman e Beppe Mojetta al trombone, Lou Roth\u00e9 e Jos\u00e9 Casa al sax alto, Freddy Culley al sax tenore, Matteo Ortuso al clarinetto, Cosimo Di Ceglie alla chitarra, Ralph Phillips al contrabbasso, Rudy P\u00c4tz alla batteria e Bobby Wolley al pianoforte e agli arrangiamenti) effettua le sue prime registrazioni, pubblicate su vari 78 giri dallaColumbia, ristampate in CD nel 2004; compie inoltre numerosi tour in Italia e all'estero.\nNel 1934 abbandona il gruppo di Harry Flemming e forma una propria orchestra, con Dick Stauf alla batteria, Italo Scotti alla tromba e Giuliano Pomeranz al pianoforte. L'anno successivo il gruppo si esibisce al \"Colibr\u00ec\" di Roma e nel 1936, dopo aver arruolato Gianni D'Ovidio, viene scritturato per due mesi dall\"'Hotel Ligure\" di Torino.\nSuona poi nello stesso anno a Rotterdam con l\"'Orchestra Argentina di Tango\" di Eduardo Bianco e l'anno successivo si trasferisce in Etiopia con la compagnia di rivista di Gaetano Franco; l\u00ec forma nuovi gruppi e si esibisce per molti anni in vari locali, effettuando altre incisioni.\nTorna in Italia solo nel 1976, ma riprende l'attivit\u00e0 musicale solo nel 1988, con la registrazione di alcune sessioni insieme al chitarrista Silvano Chimenti, ad Antonello Vannucchi, a Giorgio Rosciglione e Sergio Conti.\nMuore due anni dopo in miseria e dimenticato; le sue registrazioni hanno iniziato ad essere ristampate solo recentemente."}
{"id": "2143540", "revid": "131358", "url": "https://it.wikipedia.org/wiki?curid=2143540", "title": "Petrus de Licht", "text": ""}
{"id": "2143552", "revid": "1573940", "url": "https://it.wikipedia.org/wiki?curid=2143552", "title": "Attagis", "text": "Attagis \u00e8 un genere di uccelli della famiglia Thinocoridae.\nTassonomia.\nIl genere \"Attagis\" comprende due specie:"}
{"id": "2143553", "revid": "880848", "url": "https://it.wikipedia.org/wiki?curid=2143553", "title": "Pluvialis", "text": "Pluvialis (comunemente: piviere) \u00e8 un genere nella famiglia dei Charadriidae.\nSpecie.\n\"Pluvialis\" comprende quattro specie:"}
{"id": "2143556", "revid": "1573940", "url": "https://it.wikipedia.org/wiki?curid=2143556", "title": "Charadrius", "text": "Charadrius \u00e8 un genere nella famiglia Charadriidae.\nTassonomia.\nComprende le seguenti specie:"}
{"id": "2143557", "revid": "1573940", "url": "https://it.wikipedia.org/wiki?curid=2143557", "title": "Thinornis", "text": "Thinornis \u00e8 un genere di uccelli della famiglia Charadriidae.\nTassonomia.\nIl genere \"Thinornis\" comprende due specie:"}
{"id": "2143560", "revid": "1573940", "url": "https://it.wikipedia.org/wiki?curid=2143560", "title": "Vanellus", "text": "Vanellus \u00e8 un genere di uccelli della famiglia Charadriidae.\nTassonomia.\nIl genere \"Vanellus\" comprende le seguenti specie:"}
{"id": "2143561", "revid": "110157", "url": "https://it.wikipedia.org/wiki?curid=2143561", "title": "Tunisair Express", "text": "Tunisair Express, precedentemente nota come Sevenair e prima ancora come Tuninter, \u00e8 una compagnia aerea regionale tunisina pubblica, posseduta al 98% da Tunisair.\nTunisair Express offre i suoi servizi in Italia, Malta e Tunisia..\nIl cambio di ragione sociale \u00e8 avvenuto dopo l'incidente del 6 agosto 2005 del Volo Tuninter 1153, in quanto, in seguito al disastro, la Tuninter fu inserita dall'Enac nella lista nera e i suoi voli furono vietati sul territorio italiano.\nFlotta.\nA febbraio 2020 la flotta di Tunisair Express \u00e8 composta dai seguenti aeromobili:\nSecondo una dichiarazione della compagnia aerea, del Novembre 2019, il terzo aereo sar\u00e0 consegnato nell'Aprile 2020.\nCollettivamente, i tre ATR72-600 saranno utilizzati per sostituire i due ATR72-500 di Tunisair Express, che hanno in media 11,9 anni, e un CRJ-900ER di 12,3 anni. Dei tre velivoli attuali, \u00e8 attivo un solo ATR72-500 (con marche TS-LBE). Tunisair Express ha anche noleggiato un E170 LR da Jasmin Airways.\nNote.\n4. https://www.instagram.com/p/B6uspmHo3ol/?igshid=19a0p4blfqwok"}
{"id": "2143562", "revid": "486946", "url": "https://it.wikipedia.org/wiki?curid=2143562", "title": "Tuninter", "text": ""}
{"id": "2143563", "revid": "287204", "url": "https://it.wikipedia.org/wiki?curid=2143563", "title": "Aaron David Gordon", "text": "Gordon fond\u00f2 Hapoel Hatzair, un movimento che diede il la al movimento sionista per molti anni a seguire. Influenzato da Lev Tolstoj e altri, si dice che davvero fece del lavoro una religione. Per\u00f2 lui stesso scrisse nel 1920: \"Sicuramente ai nostri giorni \u00e8 possibile vivere senza religione\"."}
{"id": "2143564", "revid": "729019", "url": "https://it.wikipedia.org/wiki?curid=2143564", "title": "Seconda Aliyah", "text": "La Seconda Aliyah \u00e8 stata la pi\u00f9 importante e significativa aliyah. Si verific\u00f2 tra il 1904 e il 1914, periodo durante il quale circa 40.000 ebrei immigrarono nella Palestina, soprattutto dalla Russia e dalla Polonia, e alcuni dallo Yemen.\nLa prima causa della Aliyah fu il crescente antisemitismo in Russia ed i pogrom nella Zona di residenza, in particolare il pogrom di Chi\u0219in\u0103u ed i pogrom che accompagnarono la Rivoluzione russa del 1905.\nAnche se la Aliyah contribu\u00ec alla creazione di insediamenti ebraici in Palestina in diversi modi, molti la considerano un fallimento, visto che quasi la met\u00e0 degli immigranti lasciarono la Palestina all'inizio della Prima guerra mondiale.\nInsediamento.\nGli immigrati della Seconda Aliyah erano principalmente idealisti ispirati dagli ideali rivoluzionari diffusi nell'Impero Russo. Essi cercarono di creare un sistema di insediamenti agricoli in Palestina, e cos\u00ec fondarono il movimento dei kibbutz. Il primo kibbutz, Degania, fu fondato nel 1909.\nGli immigrati che preferivano insediarsi nelle citt\u00e0 fondarono Ahuzat Bayit vicino a Giaffa, che in seguito fu chiamata Tel Aviv.\nCultura.\nMolti ritengono che la Seconda Aliyah abbia avuto il merito di far rivivere la lingua ebraica e di fissarla come lingua per gli ebrei in Palestina. Eliezer Ben Yehuda contribu\u00ec alla creazione del primo dizionario di ebraico moderno. Anche se era un immigrato della Prima Aliyah, la sua opera gener\u00f2 frutti soprattutto durante la Seconda Aliyah.\nLa Seconda Aliyah fond\u00f2 anche la prima scuola superiore ebraica in Palestina, la Scuola Superiore Ebraica \"Herzliya\" di Tel Aviv.\nDifesa.\nLa Seconda Aliyah cre\u00f2 l'\"HaShomer\", l'organizzazione di difesa che costitu\u00ec il precedente per le future organizzazioni di difesa ebraica, come la Haganah."}
{"id": "2143565", "revid": "2091899", "url": "https://it.wikipedia.org/wiki?curid=2143565", "title": "Nascita d'Israele. Miti, storia, contraddizioni", "text": " \"Nascita d'Israele. Miti, storia, contraddizioni\" \u00e8 un libro di Zeev Sternhell. \u00c8 stato pubblicato in ebraico nel 1995, in francese nel 1996, in inglese nel 1998, in italiano nel 1999. Lo scopo affermato del libro \u00e8 un'analisi della ideologia e delle azioni del Sionismo socialista nel periodo precedente alla guerra arabo-israeliana del 1948. In quel periodo i leader del sionismo socialista dominavano le istituzioni dello Yishuv, la comunit\u00e0 ebraica in Palestina. La tesi di Sternhell \u00e8 che le azioni e le decisioni dei leader del sionismo socialista fossero guidate da un'ideologia nazionalista, e non da un'ideologia socialista. Nell\"Introduzione\" e nell\"Epilogo\" Sternhell individua questa attitudine dei leader verso la politica israeliana e sostiene che da molto tempo le politiche nazionaliste abbiano messo in ombra le politiche sociali e liberali e che stiano ancora mettendo in pericolo la capacit\u00e0 di Israele di svilupparsi come societ\u00e0 libera e aperta.\nLe questioni esaminate da Sternhell sono:\nLa risposta di Sternhell alle prime cinque domande \u00e8 \"no\".\nIl libro ha suscitato molto interesse. \u00c8 stato il tema di una conferenza del prestigioso Istituto Van Leer a Gerusalemme e l'oggetto della recensione pi\u00f9 importante nel supplemento letterario settimanale del quotidiano Ha'Aretz.\nSull'autore.\nZeev Sternhell (1935- ) \u00e8 uno storico e politologo israeliano famoso per la sua analisi dell'ascesa del Fascismo. \u00c8 stato direttore del Dipartimento di Scienze Politiche presso l'Universit\u00e0 Ebraica di Gerusalemme e occasionalmente ha scritto per il quotidiano Haaretz.\nIntroduzione del libro.\nSternhell dice che l'ideologia del sionismo socialista era dominata dal nazionalismo e non dal socialismo. Egli introduce il termine \"socialismo nazionalista\" per descrivere una variante di socialismo di cui il sionismo socialista rappresentava la versione ebraica. Sternhell scrive: \"Generalmente il 'socialismo costruttivo' \u00e8 considerato il grande conseguimento sociale ed ideologico del movimento socialista, un prodotto unico e originale, l'espressione dei bisogni e delle condizioni sociali del paese. Ma in realt\u00e0, lungi dall'essere unico, il socialismo costruttivo fu una mera versione israeliana del socialismo nazionalista.\" Le radici socialiste erano state pi\u00f9 importanti all'inizio, ma i marxisti divennero progressivamente meno influenti e i seguaci di Ber Borochov, un sionista marxista, si dissolsero gi\u00e0 prima dell'inizio del Mandato britannico. Gli insegnamenti di Aaron David Gordon (1856-1922) dominarono l'ideologia del movimento sionista socialista per tutta la sua esistenza. Le idee di Gordon corrispondevano agli insegnamenti del nazionalismo tribale in Europa. Il Sionismo definiva il popolo ebraico come una nazione e come tale era incompatibile con le ideologie che usavano altre maniere di categorizzare le persone. Marxismo e socialismo categorizzavano le persone in classi, il liberalismo era basato sull'idea di uomo come individuo autonomo. Contrariamente al marxismo, il sionismo socialista non ingaggiava una lotta di classe. Seguiva piuttosto una strategia di cooperazione tra operai e capitalisti a beneficio della nazione. Tutto doveva contribuire alla capacit\u00e0 della nazione di competere contro altre nazioni.\nSecondo Sternhell il principale obiettivo del sionismo socialista era conquistare quanta pi\u00f9 terra possibile. Egli cita Ben-Gurion, il leader dello Histadrut, nel dicembre del 1922, 'quando fa una dichiarazione di intenti a cui ader\u00ec per tutta la sua vita':\n[...] La possibilit\u00e0 di conquistare la terra potrebbe facilmente sfuggirci di mano. Il nostro problema centrale \u00e8 l'immigrazione... e non il fatto di adattare le nostre vite a questa o quella dottrina. [...] Siamo conquistatori di una terra che ha di fronte a s\u00e9 un muro di ferro e noi dobbiamo abbatterlo. [...] Come possiamo dirigere il nostro movimento sionista in modo da poter portare avanti la conquista della terra da parte dei lavoratori ebrei e trovare le risorse per organizzare l'immigrazione massiccia e l'insediamento di lavoratori attraverso le loro capacit\u00e0? La creazione di un nuovo movimento sionista, un movimento sionista di lavoratori, \u00e8 il primo prerequisito per il compimento del Sionismo. [...] Senza un [tale] nuovo movimento sionista che sia interamente a nostra disposizione, non c'\u00e8 futuro n\u00e9 speranza per le nostre attivit\u00e0\nSimilmente, nel 1927 Katznelson disse che lo Histadrut esisteva 'per servire la causa della conquista della terra'. Cos\u00ec la leadership sionista vedeva il partito Ahdut HaAvoda e lo Histadrut come strumenti per raggiungere il loro scopo finale, la conquista della terra e la creazione di uno Stato ebraico. La leadership cercava modi efficaci per esercitare il potere. La vera natura del sionismo socialista era il principio guida di Ben-Gurion, e cio\u00e8 il primato della nazione e la supremazia dello stato sulla societ\u00e0 civile.\nDopo il 1922 non ci fu molta discussione sull'ideologia nel sionismo socialista. Secondo Sternhell la ragione era che la nazione era accettata dagli altri leader e che i leader non volevano una discussione ideologica che potesse sollevare conflitti. Essi volevano che l'intero movimento sionista socialista lavorasse insieme per raggiungere l'obiettivo dello stato ebraico.\nCapitolo 1 - Il primato della Nazione: Aaron David Gordon e l'Ethos della fondazione della nazione.\nSecondo Sternhell, il pensiero di Aaron David Gordon (1856-1922) fu la principale ispirazione per l'ideologia del sionismo socialista. Le attitudini e le politiche dei fondatori e dei leader del sionismo socialista maggioritario erano tutte in linea con le sue idee. Gordon fu fondatore e membro del partito Hapoel Hatzair, che nel 1930 si fuse con il partito Ahdut HaAvoda formando il partito Mapai, che includeva tutto il sionismo socialista maggioritario. Ahdut HaAvoda fu fondato nel 1919 da elementi apartitici e dall'ala destra del partito Poale Zion guidato da David Ben-Gurion. Sia Hapo'el Hatza'ir che gli elementi apartitici erano nazionalisti e anti-marxisti. Secondo Sternhell, l'ala destra del Poale Zion aveva idee molto simili. Sternhell chiama i fondatori di questi partiti, che in seguito diventarono i leader del sionismo socialista, \"i fondatori\". Tutti arrivarono in Palestina durante la Seconda Aliyah (1904-1914).\nLa migliore definizione per il pensiero di Gordon \u00e8 \"nazionalismo organico\". La nazione era vista come un corpo e questo corpo era pi\u00f9 importante delle sue parti, gli individui. Gli individui che non partecipavano alla nazione erano visti come parassiti. Poich\u00e9 il popolo ebraico era in esilio, era considerato un parassita. Esso viveva del lavoro e della creativit\u00e0 di altri popoli. Gordon scriveva che il popolo ebraico era \"spezzato e schiacciato... malato nel corpo e nell'anima\". Egli diceva che ci\u00f2 era dovuto al fatto che \"noi siamo un popolo parassita. Non abbiamo radici nel suolo; non c'\u00e8 terra sotto i nostri piedi. E siamo parassiti, non solo in senso economico ma nello spirito, nel pensiero, nella poesia, nella letteratura e nelle nostre virt\u00f9, nei nostri ideali, nelle nostre aspirazioni umane pi\u00f9 alte. Ogni movimento alieno ci spazza via, ogni vento nel mondo ci porta via. In noi stessi siamo quasi inesistenti\". Il principio del primato della nazione era dominante. L'obiettivo dei fondatori non era salvare i singoli ebrei, ma salvare la nazione ebraica.\nGordon considerava il lavoro fisico la chiave per risolvere tutti i problemi degli ebrei. Era il prerequisito per la vita spirituale, per la riforma dei singoli ebrei e per la ricreazione dell'esistenza nazionale ed era il vero strumento per conquistare la terra e restituirla al popolo ebraico. Inoltre, lavorando insieme e abbandonando il parassitismo, i lavoratori avrebbero \"costituito un corpo\" che avrebbe spostato il potere dalla sfera dei capitalisti a quella dei lavoratori e avrebbe reso inutile il socialismo. Secondo Gordon il socialismo era persino dannoso, perch\u00e9 divideva la nazione con linee di classe, si opponeva al rinnovamento individuale e nazionale e negava il primato della nazione. Gordon scriveva: \"Noi siamo pi\u00f9 vicini alla nostra 'borghesia' rispetto a tutti i proletariati di altri Paesi del mondo\".\nGordon pensava anche che il lavoro desse alla nazione ebraica un diritto alla terra. Egli scriveva: \"La terra si acquista vivendoci sopra, con il lavoro e la produttivit\u00e0\" e \"la terra apparterr\u00e0 a chi \u00e8 pi\u00f9 capace di soffrire per essa e lavorarla\". Dopo la Prima Guerra mondiale Gordon incluse nella sua affermazione anche il lavoro storico e la creativit\u00e0. Nel 1921 scriveva:\n\"Per Eretz Israel, abbiamo un documento che \u00e8 stato valido fino a oggi e che sar\u00e0 sempre valido, ed \u00e8 la Bibbia [... inclusi i Vangeli e il nuovo Testamento ...] Tutto \u00e8 venuto da noi; fu creato tra noi. [...] E che cosa hanno prodotto gli arabi in tutti gli anni che hanno vissuto nel paese? Tali creazioni, o perfino solo la creazione della Bibbia, ci danno un diritto perpetuo sulla terra in cui noi siamo stati cos\u00ec creativi, specialmente perch\u00e9 la gente che \u00e8 venuta dopo di noi non ha creato tali opere in questo paese o non ha creato niente affatto\". Secondo Sternhell \"I fondatori accettarono questo punto di vista. Questo era l'argomento sionista definitivo\".\nCapitolo 2 - Il lavoratore come agente della Resurrezione Nazionale.\nIn un discorso del 1955 che commemorava il cinquantesimo anniversario della Seconda Aliyah, Ben-Gurion ricapitolava la natura e i risultati del movimento socialista. Egli riteneva che \"il concetto di lavoro come idea chiave della rinascita ebraica\" fosse il contributo speciale della Seconda Aliyah al Sionismo. La ricerca di un modo \"per garantire il lavoro ebraico\" port\u00f2 alla nascita di insediamenti comuni, e non in modo teorico. Secondo Sternhell, Ben-Gurion credeva che la questione dei lavoratori fosse non solo sociale ma soprattutto una questione nazionale e che fossero i lavoratori ebrei a dare vita allo Yishuv e preservarlo dalla distruzione e dalla decadenza. Nel discorso Ben Gurion sottoline\u00f2 ripetutamente che la costruzione della terra era stata raggiunta \"senza nessuna teoria preconcetta\". Egli considerava questa \"indipendenza di pensiero\" la pi\u00f9 grande virt\u00f9 della Seconda Aliyah.\nSternhell dice che gli ebrei della Seconda Aliyah avevano la sensazione di essere degli eletti. Essi arrivarono in Palestina quando solo una piccola minoranza di immigrati ebrei erano l\u00ec, soffrirono asperit\u00e0, incertezza e solitudine nei primi anni, ma sapevano anche come costruire una nazione ed erano convinti di avere il diritto di indicare la strada a chi veniva dopo di loro.\nLe fusioni partitiche del 1919 e del 1930 erano entrambe spostamenti a destra. Poale Zion aveva un'ala destra e un'ala sinistra. Sia Hapo'el Hatza'ir sia gli elementi non partitici erano nazionalisti e anti-marxisti. Nel 1919 il partito Poale Zion fu liquidato perch\u00e9 l'unificazione dei lavoratori ebrei con un partito che aderiva ai principi universalistici del socialismo era impossibile. Fu fondato il partito Ahdut HaAvoda. I sei fondatori del nuovo partito includevano quattro elementi non partitici, Katznelson, Tabenkin, Remez e Yavnieli, e due del partito Poale Zion: Ben Gurion era vicino solo agli altri quattro e solo Ben-Zvi aderiva ancora ai principi socialisti del Poale Zion. Ahdut HaAvoda fu fondato ufficialmente come federazione invece che come partito perch\u00e9, come Ben Gurion sottolineava, la parola partito implicava frammentazione, e i fondatori volevano creare una singola struttura di potere, che avrebbe unito i lavoratori allo scopo di costruire la nazione. A parte quando si trattava di obiettivi nazionalisti generali, il nuovo partito evitava di definire la natura del suo socialismo. Secondo i fondatori i risultati erano pi\u00f9 importanti dell'ideologia.\nIl partito nazionalista Hapo'el Hatza'ir rifiut\u00f2 di unirsi al nuovo partito perch\u00e9 ancora sospettava dei sentimenti socialisti. Pertanto i fondatori decisero di stabilire lo Histadrut, la Federazione Generale dei Lavoratori Ebrei. Dopo alcuni anni di cooperazione con Histadrut, Hapoel Hatzair si convinse che non c'era una minaccia socialista in Ahdut HaAvoda e nel 1930 i due partiti si unirono formando il partito Mapai.\nCapitolo 3 - Socialismo al servizio della Nazione: Berl Katznelson e il socialismo \"costruttivo\".\nCome altri movimenti nazionalisti, il sionismo socialista aveva una coscienza sociale, ma poich\u00e9 i principi universali del socialismo e quelli particolaristici del nazionalismo erano inconciliabili, il sionismo socialista subordin\u00f2 il socialismo al nazionalismo. Berl Katznelson, la mente intellettuale del sionismo socialista nel periodo del Mandato, faceva una distinzione tra \"socialismo di consumo\", che mira alla redistribuzione della ricchezza, e \"socialismo produttivo\", che mira a produrre pi\u00f9 ricchezza a beneficio della nazione, i lavoratori compresi. Secondo Sternhell \"'per Katznelson un socialista non era qualcuno che sosteneva l'uguaglianza o la socializzazione dei mezzi di produzione. Un vero socialista era qualcuno che lavorava per l'immigrazione e l'insediamento\". Questo tipo di socialismo non era in contrasto con il capitalismo, finch\u00e9 il capitale fosse usato per lo stesso scopo e non si richiedesse la ridistribuzione della ricchezza. Invece esso richiedeva la collaborazione tra le classi per l'obiettivo nazionale. Nelle parole di Katznelson: \"La collaborazione interclassista, necessaria per l'implementazione del Sionismo, significa mobilizzare il massimo di forze per costruire la nazione attraverso il lavoro\". Katznelson rifiutava qualsiasi tipo di socialismo non produttivo, perch\u00e9 avrebbe portato alla lotta di classe e al \"frazionismo\".\nIl socialismo \"costruttivo\" sostituiva la lotta di classe del socialismo classico tra proletariato e capitalisti con la lotta tra produttori e parassiti. I produttori erano solo quelli che contribuivano alla nazione: lavoratori urbani, piccoli agricoltori, dottori, ingegneri e altri membri della classe media produttiva, borghesi le cui piccole fabbriche davano lavoro e contribuivano alla nazione, ecc. I parassiti erano coloro i quali non contribuivano alla nazione, come i capitalisti che vivevano del loro capitale, o perfino gli arabi impiegati come forza lavoro.\nCapitolo 4 - Fini e mezzi: L'ideologia socialista e lo Histadrut.\nLo Histadrut fu fondato nel 1920 da Ahdut HaAvoda e Hapo'el Hatza'ir. Era un'organizzazione non partitica per tutti i lavoratori salariati in Palestina. Lo Histadrut forniva servizi essenziali ai suoi lavoratori. Comprendeva scambio di lavoro, cucine dei lavoratori, un servizio sanitario e un'impresa edile, che in seguito divent\u00f2 la societ\u00e0 per azioni Sollel Boneh. Nel 1948 lo Histadrut controllava il 25 per cento dell'economia nazionale.\nLo Histadrut era anche un sindacato e il fondatore della principale milizia dello Yishuv, la Haganah. Lo Histadrut era molto potente, visto che da un lato aveva piena indipendenza dal governo coloniale e dalla Organizzazione Sionista Mondiale, dall'altro lato i suoi membri dipendevano da esso per molti servizi essenziali.\nL'affiliazione ideologica non era un criterio per essere membro, i membri dovevano solo osservare la disciplina. Lo Histadrut non era organizzato solo per fornire servizi ai suoi membri e per assorbire nuovi immigrati. Sin dall'inizio il principale obiettivo era stato creare il braccio operativo di un movimento nazionale che voleva fondare uno stato. Il cambiamento sociale non fu mai un obiettivo. Lo Histadrut era interessato ad accumulare ricchezza, a ottenere potere politico e a dominare, non cambiare, il sistema capitalista. Ben-Gurion, come suo capo, si opponeva a qualsiasi desiderio della maggioranza di introdurre scopi sociali, perch\u00e9 credeva che ci\u00f2 avrebbe distrutto l'unit\u00e0 organizzativa del movimento socialista.\nL'organizzazione interna dello Histadrut era gerarchica. La leadership era molto potente. Tra i membri prevalevano la disciplina e il conformismo. I cambiamenti nella leadership erano molto rari. Corruzione, fallimento amministrativo e impopolarit\u00e0 tra ranghi e file di solito erano irrilevanti per la posizione dei membri della leadership. C'erano dispute interne e lotte di potere.\nBen-Gurion e Katznelson volevano concentrare pi\u00f9 potere possibile nelle mani dell'esecutivo dello Histadrut. Due esempi di questo negli anni '20 furono lo stabilimento della compagnia Nir e la liquidazione del Gdud HaAvoda, il 'Battaglione del Lavoro'. La compagnia Nir divent\u00f2 proprietaria legale di tutti gli insediamenti collettivi, sui quali aveva il potere di decidere in via definitiva, ed era controllata dallo Histadrut.\nIl Gdud HaAvoda fu fondato soprattutto da immigrati della Terza Aliyah (1919-1923). Questa fu l'ultima Aliyah a essere considerata come avente un potenziale rivoluzionario, poich\u00e9 dopo il 1924 gli U.S.A. avevano chiuso le frontiere all'immigrazione illimitata e la convinzione ideologica divent\u00f2 solo un motivo secondario per emigrare in Palestina. Il Gdud cercava di essere un'unit\u00e0 indipendente, ideologica, sociale e organizzativa. Il Gdud mirava a fondare una singola comune grande come il paese e una vera societ\u00e0 socialista. Lo Histadrut non era interessato a questa idea. Anche il desiderio del Gdud di essere un appaltatore indipendente di lavori pubblici contrastava con Ahdut HaAvoda, che voleva il controllo assoluto. I leader di Ahdut HaAvoda si allarmarono ancora di pi\u00f9 quando Elkind, il principale leader del Gdud, parl\u00f2 di \"conquista dello Histadrut\". Il Gdud minacciava il loro potere e doveva essere assorbito o eliminato. Non riuscendo la prima soluzione, essi si risolsero per la seconda e dichiararono guerra totale al Gdud. Questa guerra dur\u00f2 vari anni e alla fine fu vinta. In questa fase Ben-Gurion fece ricorso a un blocco brutale del kibbutz Tel Yosef del Gdud, bloccando anche medicinali, cibo e altri generi di prima necessit\u00e0.\nCapitolo 5 - Il trionfo del socialismo nazionalista: \"Dalla classe alla nazione\".\nCon la quarta Aliyah (1924-1929) giunsero in Palestina molti ebrei della classe media. In questo periodo Ben-Gurion cerc\u00f2 di accontentare le classi medie. Fece appello al movimento socialista per rimuovere \"la doppia separazione\" che esisteva \"tra noi e il popolo, [...] il concetto di classe che oscura il carattere nazionale del nostro movimento e d\u00e0 una falsa idea dei nostri risultati\". Ben-Gurion respinse il socialismo, chiamandolo \"perdita di tempo\" e dicendo: \"Io non vedo n\u00e9 destra n\u00e9 sinistra; guardo solo in alto\". I leader dello Ahdut HaAvoda non difendevano il concetto socialista di \"lotta di classe\" ma non volevano sbarazzarsi del termine per impedire che la sinistra rivendicasse da sola il retaggio socialista. Quindi lo trasformarono in un concetto nazionalista. La lotta di classe significava che i lavoratori ebrei erano organizzati per il miglioramento delle loro condizioni di vita e di lavoro e per ottenere potere. La lotta di classe non significava ostacolare gli interessi di altre classi, ma che la classe operaia lavorava per tutto il popolo. Il compito della lotta di classe non era cambiare l'ordine sociale borghese, ma organizzarlo in modo da dominarlo.\nHapo'el Hatza'ir rifiutava il concetto socialista di lotta di classe, ma dopo che i leader di Ahdut HaAvoda ebbero dato a quel concetto un significato nazionalista, i due partiti si fusero nel partito Mapai. Lo slogan che accompagnava la fondazione del partito era \"Dalla classe alla nazione\". Combinandolo con lo slogan \"Lotta di classe\", i leader del nuovo partito potevano ottenere il meglio dei due mondi: potevano usare il socialismo come mito mobilizzatore e potevano lavorare insieme alla classe media per costruire il paese.\nIl movimento socialista seguiva una politica di collaborazione con le classi medie allo scopo di costruire la nazione e proteggere il settore privato nello Yishuv. Dopo la fondazione di Mapai, il movimento socialista divent\u00f2 un partito accettabile per i capitalisti della Organizzazione Sionista Mondiale e specialmente per l'ala sinistra dei Sionisti Generali. Questo apr\u00ec la strada al dominio dell'Organizzazione Sionista Mondiale da parte dei movimenti socialisti alla fine degli anni '30 e negli anni '40.\nCapitolo 6 - Democrazia e uguaglianza nel processo.\nLa democrazia interna del movimento socialista era minima. Solo il dieci per cento dei membri dello Histadrut erano anche membri del partito. La burocrazia dello Histadrut forniva anche gli uomini delle istituzioni del partito Mapai, e anche i membri dei kibbutz. In questa situazione non c'erano istituzioni di controllo veramente indipendenti. Il livello medio dello Histadrut doveva supervisionare i suoi superiori e il livello superiore doveva supervisionare se stesso. Per il loro futuro politico i funzionari dipendevano principalmente l'uno dall'altro, e non dai ranghi e dalle file del movimento. Secondo Sternhell, \"finch\u00e9 la leadership poteva serrare i ranghi, non c'era nessun mezzo per rimuovere le persone dalla loro posizione\". La libert\u00e0 di espressione era normale e il dissenso ideologico era permesso, ma appena l'una o l'altro minacciavano il sistema, il non conformista veniva eliminato senza piet\u00e0. Di solito per\u00f2 no era neanche necessario agitare questa minaccia. Il Mapai non aveva nessun bisogno di funzionare come un corpo volontario. I leader traevano la loro autorit\u00e0 dal loro controllo sullo Histadrut, che forniva servizi essenziali ai tre quarti dei lavoratori ebrei in Palestina.\nLe elezioni non si tenevano, come prescritto, ogni due anni, ma dalla met\u00e0 degli anni '20 in poi si tenevano meno spesso. Per esempio le primarie dello Histadrut furono tenute nel 1921, 1923, 1927, 1933 e 1942. Anche le elezioni per altri consigli si tenevano poco spesso. I corpi esecutivi erano preparati da commissioni di nomina ed erano sanzionate da corpi i cui membri erano lavoratori nello Histadrut o in una delle sue imprese, oppure rappresentanti degli insediamenti collettivi. A causa del sistema di elezioni indirette, pi\u00f9 un rappresentante era di livello alto, meno era responsabile. Grazie a questo sistema la leadership godeva di un'ampia libert\u00e0 d'azione.\nPer\u00f2 esisteva una richiesta di democrazia: elezioni pi\u00f9 frequenti e regolari ed elezione diretta dei singoli funzionari del partito. Molti erano consapevoli del fatto che Mapai e lo Histadrut erano democratici solo esteriormente. Per esempio quando l'esecutivo dello Histadrut fu allargato con 12 membri nel 1937, Ben-Gurion annunci\u00f2 al Comitato Centrale di Mapai: \"Il comitato propone di aggiungere 12 membri ed essi sono [segue una lista]. Il comitato raccomanda che essi siano accettati senza alterazione e senza discussione\". In questo modo fu presa una decisione politica importante. L'ala sinistra di Hashomer Hatzair avreppe potuto cercare di fare qualcosa, ma fece mostra di una sorta di conformismo e culto dei leader \"naturali\". In cambio di una fetta dei bilanci, per esempio per gli insediamenti, l'ala sinistra era pronta a dimenticare quando era il momento esatto per tenere le elezioni primarie dello Histadrut. Inoltre, nel lungo periodo aveva lo stesso scopo. La mancanza di democrazia era frustrante per molti membri dello Histadrut, per esempio alla fine degli anni '30 un lavoratore dello Histadrut a Tel Aviv descriveva l'attitudine dei lavoratori verso lo Histadrut come \"odio nascosto o aperto\" e attribuiva questo odio al loro senso di impotenza di fronte alla leadership.\nLa corruzione non metteva a rischio la posizione di qualcuno. Per esempio, Yosef Kitzis, il capo del ramo di Tel Aviv dello Histadrut, fece uso personale e politico del suo potere. Nonostante un voto locale di sfiducia nel 1925, Ben-Gurion e Katznelson mantennero Kitzis, \"il simbolo della corruzione nella vita pubblica\", nella sua posizione per altri dieci anni almeno. Similmente, sostennero il governo di un uomo solo a Haifa, dove esisteva un regime di \"dipendenza e paura\". Similmente, il grande scandalo degli \"aumenti\" che scoppi\u00f2 nel 1926 non ebbe nessuna conseguenza. In questo scandalo un gran numero di impiegati dello Histadrut ricevette aumenti di salario che non furono obbligati a restituire. I nomi degli accusati, che includevano tutta la leadership economica dello Histadrut e alcuni membri dell'esecutivo, furono tenuti segreti.\nVerso gli anni '30 la societ\u00e0 dello Histadrut, a parte gli insediamenti collettivi, era diventata una societ\u00e0 borghese ordinaria. I lavoratori ebrei non qualificati dovevano competere con i lavoratori arabi e perci\u00f2 la differenza di salario tra lavoratori qualificati e non qualificati era pi\u00f9 ampia rispetto alla maggior parte delle societ\u00e0 borghesi. C'erano anche differenze di salario tra i lavoratori qualificati dello Histadrut. Nel 1923 il consiglio dello Histradut aveva approvato un sistema di \"salario familiare\". Ci\u00f2 significava che ogni impiegato avrebbe ricevuto lo stesso salario base, integrato secondo l'ampiezza della famiglia. Un comitato doveva mettere in atto questo sistema. Per\u00f2, siccome la leadership non sostenne il comitato quando i rami dello Histadrut non misero in atto il sistema del salario familiare, il comitato era impotente. Anche se rimase in programma per circa un decennio ed era sostenuto dalle convenzioni dello Histadrut, il sistema del \"salario di famiglia\" fu messo in atto solo nei rami dello Histadrut vicini ai lavoratori, e perfino qui il sistema fu abbandonato all'inizio degli anni '30. Secondo Sternhell, difficilmente sarebbe potuto andare diversamente, considerando la struttura del potere dello Histadrut: i lavoratori qualificati avevano pi\u00f9 potere di quelli non qualificati e non erano interessati a sacrificare una parte del loro salario. I leader non sostennero il sistema del \"salario di famiglia\" in pratica ma, secondo Sternhell, lo sostennero in pubblico come un mito mobilizzatore.\nAlla fine degli anni '30 le lotte sociali e di classe che infuriavano nelle societ\u00e0 borghesi infuriavano anche nello Histadrut. Richieste di solidariet\u00e0 furono espresse in varie domande, ma nessuna di esse fu soddisfatta. All'inizio degli anni '30 i membri dello Histadrut furono tassati per la creazione di un fondo per la disoccupazione. Secondo Sternhell, il sistema di tassazione difficilmente poteva essere chiamato progressivo. Per i membri ordinari la non volont\u00e0 dello Histadrut di affrontare il problema dell'ineguaglianza era un tradimento.\nEpilogo.\nDopo il 1948 poco cambi\u00f2 nella distribuzione del potere politico e nella filosofia e nei princip\u00ee che governavano l'azione di governo. Sternhell dice: \"Oggi Israele \u00e8 indubbiamente la democrazia occidentale con i mezzi di controllo parlamentare pi\u00f9 deboli e il ramo esecutivo pi\u00f9 forte\". Mapai rimase al potere per ancora 30 anni.\nSternhell evidenzia l'influenza crescente del Sionismo religioso pi\u00f9 radicale. Dopo la conquista della Cisgiordania nel 1967, il sionismo religioso e una parte del sionismo socialista desideravano avere degli insediamenti nel territorio occupato. La parte pi\u00f9 moderata del sionismo socialista non fu capace di contrastare il loro desiderio perch\u00e9 era in linea con le convinzioni profonde del sionismo.\nRecensioni e critiche.\nIn una recensione accademica Neil Caplan \u00e8 molto critico: \"Sternhell insiste a vedere la storia del sionismo come una storia infelice determinata da \"scelte ideologiche consapevoli\" sbagliate prese dalle \u00e9lite sioniste-socialiste e assolutamente non \"dovute a nessuna condizione oggettiva o circostanza che fosse fuori dal controllo del movimento\". Caplan pensa che il libro offra dei \"nuovi punti di vista comparativi\", ma individua \"un certo numero di tendenze problematiche da parte dell'autore\". Caplan cita \"esagerazioni\", \"ampie generalizzazioni\", \"eccessiva semplificazione\", \"dicotomie semplicistiche\" e \"l'uso di neologismi alla moda [...] come giudizi di valore piuttosto che termini descrittivi neutri\".\nIn un'altra recensione accademica Charles D. Smith considera il libro \"un contributo importante a un dibattito che ha infuriato in Israele per pi\u00f9 di un decennio\" e \"un lavoro brillante, appassionato che unisce passato e presente in un modo che pochi libri possono sperare di uguagliare\".\nZachary Lockman \u00e8 critico. Egli dice che, poich\u00e9 gi\u00e0 si sapeva che il sionismo socialista seguiva un corso nazionale, Sternhell offre poche prospettive nuove. Dice anche che Sternhell ignora che \"il discorso evolutivo e le pratiche del sionismo socialista erano profondamente plasmate dalle circostanze concrete in cui gli aspiranti lavoratori ebrei si trovavano in Palestina all'inizio del ventesimo secolo e, soprattutto, dalla \"questione araba\", l'inevitabile realt\u00e0 che gli arabi costituivano la grande maggioranza della popolazione del paese, dominavano il mercato del lavoro e possedevano la maggior parte della terra arabile\".\nSecondo Walter Laqueur \"Il suo libro, corretto per quanto riguarda i fatti, porta invece a conclusioni che sono o ovvie e non sono mai state in discussione, oppure curiosamente asimmetriche\". Laqueur dice che le critiche di Sternhell sono troppo aspre: \"Tutto ci\u00f2 potrebbe essere spiacevole, ma come potrebbe essere diversamente nel caso di un partito socialdemocratico in un paese piccolo e ancora in pieno processo di formazione?\".\nNachman Ben-Yehuda critica il fatto che il libro si concentri sull'ideologia, per\u00f2 dice che \"Gli studenti intelligenti di Israele, interessati alla sua storia politica e ideologica, troveranno il libro di Sternhell utilissimo e indispensabile. Leggere il libro richiede tempo e pazienza, ma \u00e8 un'esperienza che paga. Nel cinquantesimo anniversario della nascita di Israele, concludere con una citazione tratta dalla seria introduzione di Sternhell sembra molto appropriato: \"Coloro i quali desiderano che Israele sia uno stato veramente liberale, o che la societ\u00e0 israeliana sia aperta, devono riconoscere il fatto che il liberalismo deriva [... dal separare] la religione dalla politica. Uno stato liberale pu\u00f2 essere solo uno stato laico, uno stato in cui il concetto di cittadinanza stia al centro dell'esistenza collettiva\" (p. xiii).\"\nSecondo Muhammad Ali Khalidi, la tesi di Sternhell che la creazione di Israele nel 1948 fosse giustificata dalla terribile situazione del popolo ebraico non \u00e8 coerente: \"Sotto certe circostanze, la persecuzione pu\u00f2 in effetti giustificare la fondazione di uno stato, ma non sul territorio di altra gente e come risultato di una campagna militare di pulizia etnica. Queste azioni sono semplicemente incompatibili con i principi morali che secondo Sternhell mancano tra i fondatori di Israele: universalismo, umanesimo, egualitarismo e cos\u00ec via. Le premesse di Sternhell portano alla conclusione inesorabile che l'ideologia guida dei fondatori di Israele abbia provocato un destino inumano al popolo palestinese, nel 1948 non meno che nel 1967. Ma piuttosto che abbracciare questa conclusione ovvia, Sternhell la evita proprio come hanno fatto altri 'post sionisti' israeliani\".\nSecondo Jerome Slater: \"L'opera demitizzatrice di Sternhell e dei suoi seguaci \u00e8, in definitiva, profondamente costruttiva - come chiaramente essi vogliono che sia. Se Israele deve almeno diventare una societ\u00e0 veramente liberale, pienamente democratica e giusta, pu\u00f2 essere costruito solo su solide fondamenta di verit\u00e0 storica e riconciliazione con i palestinesi, che sono state le vittime del successo sionista\".\nSecondo Don Peretz: \"Il trattato di Sternhell, una delle opere pi\u00f9 iconoclaste dei \"nuovi storici\" israeliani, far\u00e0 nascere una controversia. Sternhell ha affrontato in modo diretto e tagliente vari studiosi di spicco del paese per quelle che egli definisce le loro distorsioni o false rappresentazioni nei convenzionali ritratti eroici delle icone del movimento socialista, nelle loro visioni dello Stato ebraico e negli eventi e circostanze che hanno portato alla fondazione di Israele. [...] Ma i critici di Sternhell avranno difficolt\u00e0 a confutare le sue argomentazioni, che sono ampiamente documentate con fonti primarie tratte dagli archivi del movimento sionista e socialista, dalle opere scritte e dalla corrispondenza dei leader sionisti che l'autore cita\".\nArthur Herzberg del New York Times dice che Sternhell ha scritto due libri in uno. \"Le sue pagine di apertura e l'epilogo sono un pamphlet polemico sul futuro di Israele, [...] la parte centrale del libro [..] \u00e8 una monografia in cui Sternhell sostiene -- e presenta come una verit\u00e0 finora passata inosservata -- che i fondatori del sionismo socialista in Israele [...] hanno commesso il peccato originale di essere pi\u00f9 nazionalisti che socialisti\". Herzberg \u00e8 molto critico verso il criticismo di Sternhell: \"I sionisti socialisti di Ben-Gurion erano certamente molto pi\u00f9 democratici degli artefici della Rivoluzione bolscevica o dei leader dell'Alto Comitato Arabo in Palestina negli anni '30. Ma pu\u00f2 qualcuno immaginare la creazione dello stato sionista senza la loro leadership determinata, ostinata e a volte autocratica?\"\nCritica di Shalev.\nSecondo Shalev, l'aspetto pi\u00f9 innovativo del lavoro di Sternhell \u00e8 il confronto che fa tra sionismo e nazional-socialismo:\nEgli dice che la maggior parte delle altre affermazioni di Sternhell sostanzialmente erano gi\u00e0 state affermate, in particolare da Jonathan Shapiro e dai membri della sinistra radicale. Quest'ultimo ha sempre detto che le pretese del socialismo sionista erano solo una facciata.\nLa critica di Shalev si concentra sull'affermazione di Sternhell che i padri fondatori fecero una \"scelta ideologica consapevole sull'altare del nazionalismo\". Secondo Shalev, Sternhell sopravvaluta il ruolo dell'ideologia e sottovaluta quello delle circostanze concrete. \"Queste circostanze, e la risposta ad esse, spiegano la scelta ideologica pi\u00f9 fatale e importante dei padri fondatori del movimento socialista: il loro impegno al separatismo come principio guida sia per la vita economica sia per la vita nazionale dello Yishuv\".\nSecondo Shalev, a differenza dei colonialisti della Prima Aliyah, a quelli della Seconda Aliyah \"mancavano o i mezzi finanziari per agire come acquirenti sul mercato, o i vantaggi dei lavoratori indigeni nella competizione sul mercato del lavoro\". Per la loro sopravvivenza si rivel\u00f2 essenziale ingaggiare un'azione collettiva di fronte agli \"ikarim\", i coltivatori indipendenti e l'Organizzazione Sionista Mondiale, il loro sponsor potenziale. \"In entrambi i casi, il separatismo ebraico era indispensabile\". Poich\u00e9 i lavoratori arabi costavano meno, gli \"ikarim\" potevano essere costretti a impiegare ebrei solo se fosse stato loro impedito l'accesso al lavoro arabo, cosa che il movimento socialista tent\u00f2 di fare adottando il concetto di \"lavoro ebraico\", la richiesta che i datori di lavoro ebrei assumessero solo lavoratori ebrei, ma ci\u00f2 riusc\u00ec veramente solo dopo il 1936 come risultato della Rivolta Araba.\nShalev conclude che il \"Sionismo socialista si svilupp\u00f2 in Palestina come alleanza tra un movimento di lavoratori senza lavoro e un movimento di colonizzazione senza colonizzatori\".\nCritica di Gorny.\nGorny concorda con Sternhell che il periodo della Seconda e Terza Aliyah abbia plasmato il movimento socialista in Palestina e che fu l'ideologia a modellare questa generazione di immigrati per fondare una societ\u00e0 nazionalista. Gorny afferma, per\u00f2, \"che questo fu il risultato dell'ethos e del mito socialisti\".\nSecondo Gorny \"il socialismo costruttivo\" fu creato come base ideologica comune su cui il movimento socialista potesse concentrarsi \"nell'assenza di qualsiasi reale possibilit\u00e0 di separare le diverse idee contrastanti\" presenti all'interno del movimento. Esso \"permetteva l'unit\u00e0 nonostante i contrasti\". Gorny fornisce quattro ragioni per la forza unificatrice del \"socialismo costruttivo\":\nGorny continua e critica tre formulazioni base su cui Sternhell costruisce la sua tesi.\nLa risposta di Sternhell a Gorny.\nSternhell rispose a Gorny dicendo che la critica di Gorny era un tipico esempio di risultati di uno studio isolato, non-comparativo della storia israeliana. Sternhell scrive che \"non pu\u00f2 esserci niente di pi\u00f9 insignificante dell'affermare che ogni situazione storica \u00e8 unica, e non pu\u00f2 esserci un modo pi\u00f9 miserabile di evitare la necessit\u00e0 di trattare gli eventi storici con una prospettiva ampia e secondo criteri universali. \u00c8 ovvio che ogni evento si verifica nel suo particolare tempo e luogo, [... ma... ] l'abilit\u00e0 dello storico non \u00e8 la quella del collezionista di francobolli\".\nSternhell afferma che il \"socialismo costruttivo\" era effettivamente un concetto \"nazional-socialista\". Egli scrive: \nPer quanto riguarda la critica di Gorny alle tre formulazioni base di Sternhell, questi scrive:\nSternhell dice che l'affermazione di Gorny, secondo cui Sternhell abbia fatto allusione a una somiglianza tra socialismo costruttivo e fascismo italiano, \u00e8 assurda. Sternhell scrive: \u201cIl nazionalsocialismo era un sistema autonomo che poteva sia svilupparsi in una direzione totalitaria sia evitare di prendere questa strada. La versione Eretz-israeliana non divent\u00f2 totalitaria, ma ciononostante rimase distinta dal socialismo democratico\u201d.\nCritica di Sharkansky.\nIra Sharkansky scrive che Sternhell sbaglia a considerare la questione della parit\u00e0 di salario in una prospettiva comparativistica. Sharkansky presenta dati statistici che mostrano che la parit\u00e0 di salario negli anni '90 \u00e8 paragonabile a quella degli altri Paesi con pi\u00f9 o meno lo stesso PIL PIL pro capite. Sharkansky sostiene anche che l'affermazione di Sternhell secondo cui la leadership sionista socialista non seppe affrontare la questione della parit\u00e0 di salario non \u00e8 equa. Prima del 1948 i leader dovevano fare affidamento sui contributi volontari e lo Yishuv era povero rispetto ai Paesi dell'Europa occidentale. Dopo il 1948 essi dovettero spendere molto per l'esercito e c'erano molti immigrati poveri.\nLa risposta di Sternhell a Sharkansky.\nSternhell defin\u00ec l'analisi di Sharkansky \"ridotta\" e \"tecnica\". Sternhell dice che la leadership sionista negli anni '30 aveva abbastanza potere per provare a sviluppare una politica sociale, ma che essi \"rifiutarono di far pagare il costo allo Histadrut\" e \"nemmeno provarono a perseguire una politica sociale per l'assistenza ai segmenti pi\u00f9 poveri della societ\u00e0\". La ragione era la loro percezione elitaria\ndell'azione sociale: non era rilevante per \"il consolidamento della forza nazionale\".\nNei primi venticinque anni dell'esistenza di Israele, la stessa \u00e9lite trascur\u00f2 consapevolmente i sotto-privilegiati. L'educazione secondaria era inaccessibile ad ampi segmenti di operai e nuovi immigrati. \"Fino alla rivolta delle 'Pantere Nere' all'inizio degli anni '70, Israele non aveva nessuna politica sociale\". Ci\u00f2 derivava dall'ideologia. Sternhell cita un esperto delle Nazioni Unite, il professor Philip Klein, che studi\u00f2 la materia per due anni alla fine degli anni '50: \"[Non \u00e8 solo, o perfino] principalmente l'azione amministrativa a richiedere la revisione; sono piuttosto lo spirito e gli obiettivi dietro l'amministrazione, la sua visione guida e la sua filosofia [...] Il Welfare State \u00e8 uno stato per il benessere dei lavoratori, dei produttori, costruttori di un'economia e di un ideale nazionale\".\nRiferimenti.\nZeev Sternhell, \"The Founding Myths of Israel: Nationalism, Socialism, and the Making of the Jewish State\", Princeton University Press, 1998 (ISBN 0-691-01694-1; e-book ISBN 1-4008-0770-0) (abstract)"}
{"id": "2143568", "revid": "124123", "url": "https://it.wikipedia.org/wiki?curid=2143568", "title": "Jacques-Joseph Oudet", "text": "Biografia.\nOudet nacque in un piccolo villaggio di montagna della Franca Contea; la sua famiglia apparteneva alla piccola borghesia colta (suo padre dirigeva la scuola locale). Nel 1792, dopo la dichiarazione di guerra della Francia rivoluzionaria all'Austria, venne eletto capitano del I battaglione dei volontari dello Giura. Fece parte della brigata comandata dal generale Malet, il futuro cospiratore del 1812, con cui Oudet, secondo lo scrittore Charles Nodier, nel 1796 avrebbe fondato la societ\u00e0 segreta antinapoleonica dei \"Philadelphes\". \nDal curriculum militare di Oudet viene fuori tuttavia l'immagine di un militare leale allo stesso Napoleone Bonaparte da cui venne pi\u00f9 volte onorato. Ferito pi\u00f9 volte in battaglia, fra cui gravemente a San Bartolomeo al Mare (7 maggio 1800), prese parte alle campagne della \"Grande Arm\u00e9e\" del 1805, 1807 e 1808 distinguendosi particolarmente nella battaglia di Friedland (14 giugno 1807). Promosso colonnello il 31 gennaio 1809, venne poco dopo decorato con la Legion d'onore e il 6 giugno 1809 nominato \"barone dell'impero\", titolo concesso con possibilit\u00e0 di passaggio ai discendenti per cui venne ereditato dal figlio Eliacin. Ferito gravemente durante la battaglia di Wagram (6 luglio 1809) mor\u00ec tre giorni dopo. "}
{"id": "2143571", "revid": "1305772", "url": "https://it.wikipedia.org/wiki?curid=2143571", "title": "Dr. Jekyll and Mr. Hyde", "text": ""}
{"id": "2143572", "revid": "1543377", "url": "https://it.wikipedia.org/wiki?curid=2143572", "title": "Rifa'a al-Tahtawi", "text": "Biografia.\nAb\u016b l-\u02bfAzm Rif\u0101\u02bfa R\u0101fi\u02bf b. Badaw\u012b al-ah\u0101w\u012b () fu uno scrittore, un giornalista, uno storico, un docente, un traduttore, un egittologo e un intellettuale egiziano. Tahtawi fu tra i primi studiosi egiziani a scrivere di cultura occidentale, in uno sforzo di comprensione e di conciliazione fra il pensiero islamico e quello occidentale. Fond\u00f2 la Scuola di Lingue nel 1835 e oper\u00f2 in modo ammirevole per lo sviluppo delle scienze, del diritto, della letteratura e dell'egittologia nel XIX secolo in Egitto. La sua opera ha grandemente influenzato quella di numerosi studiosi, incluso Muhammad Abduh.\nRetroterra culturale.\nTahtawi nacque nel 1801 nel villaggio di aha, a sud di Asy\u016b\u1e6d, l'anno stesso in cui le truppe francesi evacuavano l'Egitto, al termine della Campagna d'Egitto napoleonica. Nel 1817 divenne studente di al-Azhar e, grazie alle raccomandazioni espressa dal suo insegnante e mentore Hasan al-\u02bfA\u0101r (1766-1834), fu incluso in un gruppo di studenti inviato per volere di Mehmet Ali a Parigi nel 1826 per approfondire le proprie conoscenze su un modello-Paese d'avanguardia in Europa, come la Francia.\nNumerosi studenti furono inviati dall'Egitto in Europa gi\u00e0 dai primi del XIX secolo per studiare arti e scienze nelle universit\u00e0 europee e acquisire le necessarie competenze nel campo della stampa, dell'ingegneria e delle moderne tecniche militari. Secondo le sue memorie, intitolate \"Rila\" (\"Viaggio [a Parigi]\"), Tahtawi studi\u00f2 etica, filosofia sociale e politica, matematica e geometria. Entr\u00f2 in amicizia con Antoine-Isaac Silvestre de Sacy (1758-1838) ed Edme Fran\u00e7ois Jomard (1777-1862) e lesse, tra gli altri, i lavori di Condillac, Voltaire, Rousseau, Montesquieu e Bezout durante quel suo soggiorno.\nNel 1831, Tahtawi torn\u00f2 in patria, per prender parte alla storica impresa di modernizzare le infrastrutture educative egiziane. Intraprese la carriera di scrittore e traduttore e fond\u00f2 la Scuola di Lingue nel 1835. Diplomando numerosi futuri intellettuali egiziani, la Scuola divenne uno dei primi circoli culturali moderni del Paese, in cui si formarono le future leve politiche e culturali dell'Egitto chediviale, ostili al prepotente colonialismo britannico che mirava a portare l'Egitto all'interno della sua orbita imperiale.\nTre dei suoi libri di filosofia politica e di filosofia morale furono pubblicati qui, facilitando l'ingresso dell'Egitto in una sorta di Illuminismo, sia pur tardivo, in grado di affrontare in maniera concreta il problema dell'autoritarismo politico, dei diritti politici e della libert\u00e0. Le sue concezioni su quale cammino dovesse intraprendere una moderna societ\u00e0 arabo-islamica e l'Egitto in particolare influenzarono notevolmente la sua generazione e quelle future, in una prospettiva d'interesse pubblico generale. L'opera di Tahtawi costitu\u00ec il primo impegno intellettuale della Rinascita islamica (\"nahda\") e di quel Riformismo islamico che fior\u00ec tra il 1860 e il 1940.\nEgittologia.\nTahtawi fu fondamentale nel diffondere l'interesse nei confronti del retaggio culturale dell'antico Egitto. Nel 1868 pubblic\u00f2 un volume sulla storia dell'antico Egitto, composto da un certo numero di componimenti poetici religiosi e scrisse due altre storie generali sull'et\u00e0 faraonica. Il suo lavoro sull'antico Egitto convinse Jean-Fran\u00e7ois Champollion a pubblicare una relazione sull'avanzamento dei propri lavori durante il soggiorno a Parigi di Tahtawi. Tahtawi fond\u00f2 il giornale \"al-Waq\u0101\u02bei\u02bf al-Miriyya\" e fu cofondatore, con Ali Mubarak, l'architetto del moderno sistema scolastico egiziano, di una scuola indigena di Egittologia che prendeva come ispirazione il sistema medievale egiziano di studio dell'antico Egitto, della sua storia, lingua e cultura. Tahtawi incoraggi\u00f2 i suoi compatrioti ad affrontare lo studio delle scienze moderne, dagli europei se necessario, sull'esempio del faraone Psammetico I, che aveva chiesto l'aiuto dei Greci per organizzare il suo esercito. Nei suoi scritti, egli vedeva i moderni egiziani come gli eredi dell'antica civilt\u00e0 faraonica ed esort\u00f2 i suoi compatrioti a dimostrare \"amor di patria\"."}
{"id": "2143574", "revid": "123700377", "url": "https://it.wikipedia.org/wiki?curid=2143574", "title": "Fran\u00e7ois L'Hermite", "text": "Biografia.\nFran\u00e7ois L'Hermite, signore di Solier, nacque verso il 1601 nel castello di Solier, discendente, in linea materna, dalla grande famiglia dei Miron. A 20 anni si aggiunse il nome di Tristan. La malferma salute gl'imped\u00ec di dedicarsi alle armi; cos\u00ec, povero e giocatore incorreggibile, dovette farsi poeta salariato di questo o quel signore, e serv\u00ec presso Gastone d'Orl\u00e9ans, la duchessa di Chaulnes, il duca di Guisa. Mor\u00ec di tubercolosi il 7 settembre 1655.\nOpere.\nFran\u00e7ois L'Hermite fu tragediografo e commediografo fecondissimo e lirico raffinato e malinconico, di ispirazione marinista. Scrisse anche un romanzo picaresco, \"Le page disgraci\u00e9\" (\"Il paggio disgraziato\", del 1643), dolorosa autobiografia e una affresco della vita alle corti di Enrico IV e di Luigi XIII. \nTra le sue tragedie si segnala particolarmente \"La Mariane\" del 1636, una delle pi\u00f9 intense del secolo, che riscosse un successo paragonabile al \"Cid\" di Corneille, anticipandone in parte alcuni temi.\nFra i suoi lavori poetici, ricchi di un aggraziato lirismo, spiccano \"Les plaints d'Acanthe\", (\"I lamenti di Acanthe\", del 1633) e le raccolte di versi del 1641-1648: \"Amours\", (\"Amori\"); \"La lyre\", (\"La lira\") e \"Vers hero\u00efques\", (\"Versi eroici\")."}
{"id": "2143575", "revid": "80339", "url": "https://it.wikipedia.org/wiki?curid=2143575", "title": "Tristan L'Hermite", "text": ""}
{"id": "2143578", "revid": "767487", "url": "https://it.wikipedia.org/wiki?curid=2143578", "title": "Ali Abd al-Raziq", "text": "\u02bfAl\u012b \u02bfAbd al-R\u0101ziq, , nato nel villaggio di Ab\u016b Jirj, nel Governatorato di al-Minya, fu uno studioso egiziano di \"scienze islamiche\" ( \"\u02bful\u016bm al-d\u012bniyya\" ) e qadi sciaraitico. \u00c8 considerato il padre del moderno \"laicismo\" islamico e propugnatore del secolarismo, nel senso di separazione fra religione e Stato, anche se non della secolarizzazione della societ\u00e0.\nApprese a memoria il Corano nella scuola del suo villaggio, quindi si diplom\u00f2 nell'Universit\u00e0-moschea di al-Azhar e studi\u00f2 infine nell'Universit\u00e0 di Oxford\nIl suo principale lavoro \u00e8 intitolato \"Islam e fondamenti del governo\" ( \"al-Isl\u0101m wa u\u1e63\u016bl al-\u1e25ukm\" ) e fu pubblicato per la prima volta nel 1925. A causa delle vibranti controversie suscitate sul tema della necessit\u00e0 o meno dell'istituto califfale (da poco dichiarato esaurito \"nella linea di Osman\" da un'Assemblea turca rivoluzionaria ad Angora/Ankara) e di un governo religioso, il libro suscit\u00f2 fortissimi dibattiti in Egitto e altrove. In buona sostanza, l'Autore affermava che i musulmani potevano concordare circa qualsiasi tipo di governo, fosse religioso o laico, fintanto che esso servisse gli interessi e il benessere collettivo delle rispettive societ\u00e0. \nAbd al-Raziq sviluppo i seguenti argomenti: per prima cosa, le due principali fonti della shari'a, il Corano e la Sunna (tradizione riferibile al profeta Maometto), non esigevano, n\u00e9 respingevano il principio del califfato. In secondo luogo, vi era un concreto consenso (\"ijma\" ) circa la necessit\u00e0 del Califfato. In terzo luogo, l'esperienza mostrava che il Califfato aveva comportato una serie di disastri per la \"Umma\" islamica, e che non esisteva un solo argomento razionale per la rifondazione del Califfato. Dal momento che Abd al-Raziq elencava gli orrori del Califfato, tra le altre considerazioni, si pu\u00f2 dedurre che egli invocasse una sorta di governo umanista, se non addirittura uno Stato democratico. Questa deduzione \u00e8 rafforzata dal fatto che suo padre, Hasan \u02bfAbd al-R\u0101ziq e suo fratello maggiore, il filosofo Mustaf\u0101 \u02bfAbd al-R\u0101ziq, erano anch'essi attivisti liberali. Nella profetica opinione di Abd al-Raziq, la separazione dell'Islam (inteso come religione) e dello Stato avrebbe protetto l'Islam stesso e i musulmani dall'abuso politico che si sarebbe potuto fare dell'Islam. \u02bfAl\u012b \u02bfAbd al-R\u0101ziq scrisse anche un libro, dal titolo \"Il consenso nel diritto islamico\" (\"al-Ijm\u0101\u02bf f\u012b l-shar\u012b'a al-isl\u0101miyya\"), che fu pubblicato nel 1947.\nFu parlamentare e senatore e ricopr\u00ec anche la carica di ministro dei beni Awqaf."}
{"id": "2143581", "revid": "15756", "url": "https://it.wikipedia.org/wiki?curid=2143581", "title": "Azadirachta indica", "text": "Il n\u012bm (Hindi: \u0928\u0940\u092e, \"n\u012bm\"), conosciuto anche come neem, secondo l'adattamento in lingua inglese, \u00e8 un albero (Azadirachta indica) della famiglia delle Meliacee nativo del Bangladesh, dell'India e della Birmania. \u00c8 una delle tre specie del genere \"Azadirachta\".\nLe altre specie sono \"Azadirachta siamensis\" (Val) e \"Azadirachta excelsa\" (Jack) Jacobs.\nL'albero di \"Azadirachta indica\" \u00e8 anche conosciuto come Margosa, Margosier o Amargosa in varie lingue europee, Veppei in Tamil, Mimpa in Indonesiano.\nI semi sono un'importante fonte di limonoidi, composti triterpenoidi presenti anche in una certa misura nelle foglie, nella corteccia e in altri tessuti.\nNell'albero sono stati individuati oltre 100 composti biologicamente attivi. I principali: azadiractina, azadiradione, fraxinellone, nimbina, salannina, salannolo, vepinina, vilasinina ecc..\nHa numerose propriet\u00e0 medicamentose tanto che in India lo chiamano \"la farmacia del villaggio\". Per secoli gli indiani sono ricorsi a questa pianta per curare dolore, febbre e infezioni, inoltre si puliscono i denti con i suoi rametti, curano i disturbi della pelle con il succo ricavato dalle foglie e ne bevono l'infuso come tonico.\nNegli ultimi anni gli scienziati hanno manifestato crescente interesse per il n\u012bm. Tuttavia una relazione scientifica che illustra i possibili impieghi di questa pianta avverte: \u00abAnche se pare che le possibilit\u00e0 siano quasi illimitate, non si sa ancora nulla di preciso sul n\u012bm. Gli scienziati pi\u00f9 entusiasti di questa pianta e dei suoi possibili impieghi ammettono che nella fase attuale le prove a sostegno delle loro aspettative non sono definitive\u00bb. Nondimeno la relazione dice anche: \u00abDue decenni di ricerche hanno messo in luce risultati promettenti in cos\u00ec tanti campi che questa oscura specie potrebbe tornare enormemente utile sia ai paesi poveri che a quelli ricchi. Perfino alcuni dei ricercatori pi\u00f9 cauti dicono che il 'n\u012bm merita di essere definito una pianta portentosa\u00bb.\nLa sua funzione come albero.\nIl neem, presente nelle regioni tropicali, appartiene alla famiglia del mogano. Raggiunge 30 metri di altezza e circa 2,5 metri di circonferenza. Dato che raramente perde le foglie, fornisce ombra tutto l'anno. Cresce in fretta, richiede poche cure e sopravvive bene nei terreni poveri.\nFu introdotto nell'Africa occidentale all'inizio del XX secolo per fornire ombra e impedire al deserto del Sahara di estendersi a sud. I selvicoltori hanno introdotto questo albero anche nelle Figi, nelle isole Mauritius, in Arabia Saudita, nell'America centrale e meridionale e nelle isole caraibiche. Negli Stati Uniti ci sono piantagioni sperimentali nelle zone meridionali dell'Arizona, della California e della Florida.\nOltre a fornire ombra tutto l'anno nei Paesi in cui fa molto caldo, questo albero pu\u00f2 fornire legna da ardere; inoltre il suo legno inattaccabile dalle termiti \u00e8 utilizzato in edilizia e in falegnameria.\nUso per l'alimentazione animale.\nL'uso di prodotti neem per l'alimentazione degli animali rimane limitato. Mentre le foglie di neem possono essere un foraggio occasionale per i ruminanti e conigli, derivati dall'estrazione dell'olio di semi interi o decorticati (torta di semi di neem), di solito \u00e8 considerata una torta di olio non commestibile da utilizzare solo come fertilizzante azotato organico. La torta di semi di Neem \u00e8 un ingrediente ricco di proteine e il suo uso da parte degli agricoltori \u00e8 stato registrato, per esempio nell'India meridionale. Tuttavia, la sua sgradevolezza e tossicit\u00e0 hanno impedito il suo uso diffuso in Europa per l'alimentazione del bestiame. Questo prodotto \u00e8 stato descritto come un promettente potenziale ingrediente per mangimi nonostante le problematiche tossicologiche.\nUso come biocida.\nAgli abitanti dell'India \u00e8 noto da molto tempo che le foglie del n\u012bm allontanano gli insetti molesti; per questo mettono foglie di n\u012bm nei letti, nei libri, nei recipienti, nelle credenze e negli armadi. Nel 1959 un entomologo tedesco e i suoi allievi, dopo avere assistito nel Sudan a un'impressionante piaga di locuste durante la quale miliardi di esse divorarono le foglie di tutti gli alberi tranne quelle del neem, si misero a studiare questa pianta con grande impegno.\nGli scienziati hanno appreso da allora che il complicato arsenale chimico dell'albero \u00e8 efficace contro oltre 200 specie di insetti e pure contro vari acari, nematodi, funghi, batteri. L'industria produce oggi un fitofarmaco biologico, basato su limonoidi del neem, usato come antiparassitario su cani e gatti, contro pulci e zecche.\nEstratti dall'albero di neem, ad alto tenore di limonoiodi sono registrati in vari paesi per la loro azione insettorepellente, biocida, pesticida.\nGli estratti di neem agiscono come un fagorepellente (agente disgustante) e come inibitori della crescita, bloccando l'azione dell'ecdisone negli insetti.\nIn India sono stati sviluppati vari pesticidi a base di neem. Estratti di Neem possono proteggere le piante dagli insetti che mangiano il fogliame senza influenzare gli insetti impollinatori come le api mellifere.\nLa \"farmacia del villaggio\".\nParti ed estratti dall'albero di neem non sono utilizzati a scopo alimentare ma nell'Ayurveda, Unani e altre medicine tradizionali possono essere indicati nel trattamento di una vasta gamma di afflizioni. Le indicazioni pi\u00f9 frequentemente riportate sono malattie della pelle, infiammazioni e febbri, e pi\u00f9 recentemente disturbi reumatici Il neem ha una lunga storia di uso umano in India e nelle regioni circostanti per una variet\u00e0 di scopi terapeutici.\nTuttavia, ci sono pochi studi peer review che valutano gli effetti sull'uomo e le prove di efficacia sono non conclusive.\nGli usi tradizionali di vari estratti dal neem comprendono il trattamento della febbre, della lebbra, della malaria, dell'oftalmia e della tubercolosi. Vari rimedi popolari per il neem includono l'uso come antielmintico, disgustante, antisettico, diuretico, emmenagogo, contraccettivo, spermicida, febbrifugo, parassiticida, pediculocida e insetticida. Vengono indicati nella medicina tradizionale per il trattamento di tetano, orticaria, eczema, scrofola ed erisipela. Le vie di somministrazione tradizionali includevano l'uso orale, vaginale e topico.\nI derivati e estratti di neem possono contenere varie sostanze tossiche (incluse alcune concentrate o aggiunte per aumentarne il presunto effetto terapeutico) ed sono stati la causa di morte, specie di bambini. Sono riportati diversi casi di un loro utilizzo anche con intenzioni suicide, anche se i casi di intossicazione con esito funesto sono relativamente pochi. L'intossicazione da derivati del neem nell'uomo produce tipicamente: diarrea, nausea, vomito, acidosi, encefalopatia, etc."}
{"id": "2143583", "revid": "20953996", "url": "https://it.wikipedia.org/wiki?curid=2143583", "title": "Colomba migratrice", "text": ""}
{"id": "2143588", "revid": "1452073", "url": "https://it.wikipedia.org/wiki?curid=2143588", "title": "Dr. Mario", "text": " \u00e8 un videogioco rompicapo sviluppato e distribuito da Nintendo nel 1990, originariamente per il Nintendo Entertainment System e per il Game Boy.\nModalit\u00e0 di gioco.\nMario, nei panni di un medico, deve distruggere dei virus impilando delle capsule di vitamine. I virus possono essere di tre differenti colori, ovvero blu, giallo e rosso; anche le capsule rispettano questa colorazione, ma essendo divise a met\u00e0 possono anche essere composte da due colori differenti. Per eliminare i virus occorre impilare tre parti di capsule del medesimo colore sopra il virus oppure distribuirgliele di fianco, muovendole o ruotandole nel campo di gioco, rappresentato come una bottiglia; le capsule in eccesso rimangono nella schermata, ma possono essere eliminate disponendone tre adiacenti del medesimo colore. Una volta distrutti tutti i virus il livello termina e passa a quello seguente; \u00e8 possibile iniziare a giocare selezionando uno dei 21 livelli a disposizione, e terminando l'ultimo si sbloccheranno altri 20 livelli pi\u00f9 difficili.\n\"Dr. Luigi\".\nDr. Luigi \u00e8 un remake del celebre \"Dr. Mario\" per la console Wii U, per \"L'anno di Luigi\", ovvero il 30\u00ba anniversario di Luigi. \u00c8 stato distribuito da Nintendo come download per Wii U il 31 dicembre 2013. \"Dr. Luigi\" \u00e8 anche l'ultimo della linea \"L'anno di Luigi\". Il gioco supporta 4 modalit\u00e0 di gioco: multyplayer, operazione L, trama e classica."}
{"id": "2143594", "revid": "54193", "url": "https://it.wikipedia.org/wiki?curid=2143594", "title": "Baikalo-Amurskaja Magistral", "text": ""}
{"id": "2143595", "revid": "54193", "url": "https://it.wikipedia.org/wiki?curid=2143595", "title": "Baikalo-Amurskaja Magistral'", "text": ""}
{"id": "2143603", "revid": "1543377", "url": "https://it.wikipedia.org/wiki?curid=2143603", "title": "Markkleeberg", "text": "Markkleeberg \u00e8 una citt\u00e0 di abitanti della Sassonia, in Germania.\n\u00c8 il centro maggiore, ma non il capoluogo, del circondario di Lipsia.\nMarkkleeberg si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nSuddivisione.\nMarkkleeberg si divide in 12 zone (\"Gemarkung\"), corrispondenti all'area urbana e a 11 frazioni:\nAmministrazione.\nGemellaggi.\nMarkkleeberg \u00e8 gemellata con:"}
{"id": "2143605", "revid": "110157", "url": "https://it.wikipedia.org/wiki?curid=2143605", "title": "Campionato mondiale di pallavolo femminile 2010", "text": "Il campionato mondiale di pallavolo femminile 2010 si \u00e8 svolto dal 29 ottobre al 14 novembre 2010 ad Hamamatsu, Matsumoto, Nagoya, Osaka e Tokyo, in Giappone: al torneo hanno partecipato ventiquattro squadre nazionali e la vittoria finale \u00e8 andata per la seconda volta consecutiva alla Russia.\nQualificazioni.\nAlle qualificazioni hanno partecipato 94 nazionali di pallavolo, un record assoluto. Grazie alle qualificazioni si sono qualificate alla fase finale del torneo 22 squadre, mentre altre due, il Giappone, paese ospitante e la Russia, campione del mondo in carica, sono qualificate di diritto. La distribuzione delle squadre, nei vari gironi di qualificazione, \u00e8 avvenuta sia in base al ranking mondiale al 5 gennaio 2008, sia in base al numero di federazioni registrate in ogni continente: hanno partecipato quindi alle fase finale 8 squadre europee (9 se si conta la Russia), 6 squadre nordamericane, 5 asiatiche-oceaniche (6 se si conte il Giappone), 2 squadre sudamericane e 2 squadre africane. Il sorteggio dei gironi \u00e8 avvenuto il 29 settembre 2008 a Torino.\nAfrica.\nSu un totale di 13 squadre partecipanti alle qualificazioni, si sono qualificate 2 squadre.\nAmerica del Nord.\nSu un totale di 32 squadre partecipanti alle qualificazioni, si sono qualificate 6 squadre.\nAmerica del Sud.\nSu un totale di 8 squadre partecipanti alle qualificazioni, si sono qualificate 2 squadre.\nAsia e Oceania.\nSu un totale di 11 squadre partecipanti alle qualificazioni, si sono qualificate 4 squadre, pi\u00f9 il Giappone, paese ospitante.\nEuropa.\nSu un totale di 32 squadre partecipanti alle qualificazioni, si sono qualificate 8 squadre, pi\u00f9 la Russia, campione in carica.\nGironi.\nI gironi sono stati sorteggiati il 24 novembre 2009 a Tokyo. Dopo la prima fase le prime quattro classificate del girone A hanno sfidato le prime quattro classificate del girone D, mentre le prime quattro classificate del girone B hanno sfidato le prime quattro classificate del girone C: le squadre hanno alla seconda fase i risultati ottenuti nelle partite della prima fase, eccetto quelli delle squadre eliminate.\nPodio.\nCampione.\nRussia(Secondo titolo)\nSecondo posto.\nBrasile\nTerzo posto.\nGiappone"}
{"id": "2143607", "revid": "1318658", "url": "https://it.wikipedia.org/wiki?curid=2143607", "title": "Poissonni\u00e8re (metropolitana di Parigi)", "text": "Poissonni\u00e8re \u00e8 una stazione della metropolitana di Parigi sulla linea 7 situata nel IX e sul X \"arrondissement\" di Parigi.\nLa stazione.\nAperta nel 1910, prende il nome da rue Poissonni\u00e8re."}
{"id": "2143608", "revid": "1566286", "url": "https://it.wikipedia.org/wiki?curid=2143608", "title": "Faye Grant", "text": "Biografia.\nFaye entr\u00f2 alla scuola teatrale del Michigan gi\u00e0 in tenera et\u00e0.&lt;br&gt;\nLa sua prima apparizione televisiva fu nella serie TV degli anni Ottanta \"The Greatest American Hero\", meglio nota in Italia come \"Ralph Supermaxieroe\", nel ruolo di Rhonda Blake.&lt;br&gt;\nRaggiunge poi la notoriet\u00e0 nel ruolo della dottoressa Juliet Parrish, nella miniserie tv \"V - Visitors\" e nella serie televisiva seguente.\nHa recitato in film quali \"Un detective... particolare\", \"Affari sporchi\" e \"Omen IV - Presagio infernale\".\nHa ricevuto importanti premi per la sua interpretazione nell'adattamento teatrale di \"Cantando sotto la pioggia\".\nLa Grant \u00e8 apparsa anche in telefilm come \"Hardcastle and McCormick\", \"Time of Your Life\", \"I racconti della cripta\" e \"Settimo cielo\", con il marito Stephen Collins, sposato in il 21 aprile 1985 e dal quale ha avuto una figlia, Kate (1989), che vive in California dove fa l'agente immobiliare. Nel 2012 Collins chiede il divorzio, conclusosi nel 2015."}
{"id": "2143610", "revid": "697352", "url": "https://it.wikipedia.org/wiki?curid=2143610", "title": "Decano dell'umanit\u00e0", "text": ""}
{"id": "2143611", "revid": "599013", "url": "https://it.wikipedia.org/wiki?curid=2143611", "title": "Carlos Alberto Silva", "text": "Carriera.\nInizi.\nLaureato in educazione fisica all'Universit\u00e0 Federale di Minas Gerais, inizi\u00f2 la carriera di allenatore guidando il Guarani Futebol Clube, squadra di Campinas, nello stato di San Paolo, che guid\u00f2 alla vittoria del primo titolo nazionale della sua storia, nel 1978, a soli 39 anni di et\u00e0. Nel 1980 prese la guida del San Paolo, con cui vinse il Campeonato Paulista, guidando una squadra che annoverava tra i suoi talenti Dar\u00edo Pereyra e Oscar. Nel 1981 sedette sulla panchina dell'Atl\u00e9tico Mineiro, con cui vinse il Campeonato Mineiro. Due anni dopo guid\u00f2 il Santa Cruz alla conquista del Campeonato Pernambucano, guadagnandosi la fama di allenatore vincente, in quanto aveva conquistato titoli in ogni squadra che aveva allenato.\nLa nazionale brasiliana.\nDopo un'esperienza alla guida del Cruzeiro, venne chiamato nel 1987 dalla CBF per guidare la Nazionale brasiliana in vista della Copa Am\u00e9rica di . Silva affid\u00f2 la squadra ai nuovi talenti Ra\u00ed e M\u00fcller, il primo ventiduenne e il secondo ventunenne, aprendo le porte della nazionale anche a Rom\u00e1rio, Ricardo Rocha e Jorginho, tutti futuri campioni del mondo a . La Copa Am\u00e9rica 1987 si apr\u00ec bene per la squadra brasiliana, con una vittoria per 5-0 sul , ma alla partita decisiva contro il la nazionale verdeoro fu sconfitta per 4-0 con doppiette di Basay e Letelier, cedendo cos\u00ec il primo posto nel girone e la conseguente qualificazione alla nazionale cilena. Nonostante questa sconfitta, la federazione mantenne Silva in carica, e l'allenatore vinse i Giochi Panamericani del 1987, tenuti ad Indianapolis. Nel 1988 Silva guid\u00f2 la nazionale durante le Olimpiadi di , giungendo in finale, ma perse l'oro ai supplementari contro l'. Nel 1989 la federazione brasiliana decise quindi di affidare la panchina a Sebasti\u00e3o Lazaroni.\nGli anni '90.\nNel 1989 Silva guid\u00f2 il San Paolo alla conquista del Campeonato Paulista, il secondo della sua carriera di allenatore, e nel 1990 gli fu affidata la panchina dei Yomiuri Kawasaki, che port\u00f2 fino alla vittoria del titolo nazionale. Nel 1991 fu chiamato dai portoghesi del Porto, con i quali vinse la Primeira Liga e la Supercoppa di Portogallo. Nel 1993 fece ritorno in patria, allenando il Cruzeiro e il Corinthians; nel 1995 allen\u00f2 i rivali del Corinthians, il Palmeiras. Nel 1996 guid\u00f2 gli spagnoli del Deportivo La Coru\u00f1a, vincendo il Trofeo Teresa Herrera nel 1997. Tra il 1997 e il 2000 allen\u00f2 il Goi\u00e1s, il Guarani per la seconda volta e il Santos.\nGli anni 2000.\nNel 2000 torn\u00f2 per la terza volta al Guarani, a 22 anni di distanza dallo storico titolo nazionale; vi rimase fino al 2002, quando ebbe la sua ultima esperienza in Europa, con il Santa Clara, in Portogallo. Nel 2004 allen\u00f2 per un breve periodo l'Am\u00e9rica Mineiro, e chiuse la carriera di allenatore nel 2005 alla guida dell'Atl\u00e9tico Mineiro."}
{"id": "2143618", "revid": "287204", "url": "https://it.wikipedia.org/wiki?curid=2143618", "title": "Herschell Gordon Lewis", "text": "\u00c8 riconosciuto dalla critica cinematografica come progenitore del genere \"splatter\". Attivo in campo cinematografico soprattutto negli anni sessanta e '70 del secolo scorso, ha successivamente svolto prevalentemente l'attivit\u00e0 di giornalista pubblicista. I suoi prodotti sono quasi tutti a basso costo e con attori quasi sconosciuti che spesso non hanno pi\u00f9 partecipato ad altri film. La maggior parte dei suoi lavori sono inediti in Italia, e quei pochi ad essere usciti si sono diffusi direttamente in DVD e sono molto rari da reperire.\nFormazione.\nPrima di dedicarsi alla regia, svolge diversi lavori.\nDopo la laurea in giornalismo alla \"Northwestern University\" di Evanston, diviene professore di lingua inglese al \"Mississippi State College\". In seguito, abbandona l'insegnamento per lavorare come direttore in alcune radio private.\nNel 1953, l'offerta di direzione di una televisione privata, gli sembra l'occasione giusta per entrare nel campo della pubblicit\u00e0 televisiva e si trasferisce a Chicago, ma, ottenuto l'impiego, le prospettive iniziali si ridimensionano notevolmente.\nEsordi.\nLewis decide di avventurarsi nel campo della produzione pubblicitaria televisiva e realizza alcuni spot per la televisione e nel 1960, nella produzione e nella regia cinematografica, realizzando a proprie spese il film \"The Prime Time\" (una storia \"beatnik\" incentrata sulla relazione conturbante fra una giovane ragazza e un pittore psicotico) che si rivela economicamente redditizio.\nNel 1961, Lewis, associatosi con David E. Friedman per la produzione e la distribuzione, dirige allora \"Living Venus\", la storia dell'ascesa e della caduta di Jack Norwall, editore della rivista per soli uomini \"Pagan\" e di \"Harvey Korman\", fotografo freelance della rivista. I due uomini cercando un'icona sexy per la rivista, la trovano in una barista, che viene ingaggiata e presentata come una \"Venere di Milo\" vivente. Per Korman l'incontro con la \"venere\" \u00e8 l'inizio di una specie di \"m\u00e9nage \u00e0 trois\" (tra lui, la donna e la \"rivista\") che si complicher\u00e0 sempre pi\u00f9 fino a precipitare nel finale.\nLe prime due produzioni sono pellicole a basso costo, focalizzate su situazioni scabrose e con l'aggiunta di scene di nudo gratuite, per massimizzare l'attenzione del pubblico, ma caratterizzate anche da una attenzione all'introspezione psicologica dei personaggi e una trama complessa che non si ritrover\u00e0 pi\u00f9 nelle pellicole successive di Lewis.\nIl sodalizio con Friedman e il \"sexploitation\".\nLewis e Friedman, dopo \"Living Venus\", costituiscono un sodalizio che li vedr\u00e0 uniti come regista e produttore per molti anni e li vedr\u00e0 orientarsi con decisione verso pellicole di genere \"sexploitation\" che mischiano sesso, \"trash\" e violenza in varia misura e proporzione. L'obiettivo del duo (per stessa ammissione di Lewis) \u00e8 puramente economico. Nell'arco di tre anni, dal 1960 al 1963, la coppia realizza una trentina di film, ma solo in sette sono accreditati come regista e produttore.\nIl primo film realizzato congiuntamente, \"The Adventures of Lucky Pierre\", \u00e8 una commedia erotica leggera, a colori (a differenza dei primi due film di Lewis), suddivisa in brevi episodi con protagonista \"Lucky Pierre\" (\"Pierre il fortunato\"). Pierre, immaginando ossessivamente di vedere nuda ogni donna che incontra, decide di andare in cura da uno psichiatra, trovandosi coinvolto in ogni genere di avventure scollacciate.\nLe successive realizzazioni sono tre film (\"Daughter of the Sun\", \"Nature's Playmates\", \"Goldilocks and the Three Bares\"), girati con stile documentaristico, incentrati sui campi nudisti. La trama, inconsistente, viene utilizzata come pretesto per mostrare un intreccio di avventure sessuali fra i naturisti.\n\"Boin-n-g\" \u00e8 una commedia che ironizza sul genere stesso di film prodotti dal duo Lewis-Friedman, raccontando le avventure tragicomiche di un produttore e un regista cinematografico privi di esperienza che tentano di girare un film erotico.\nIn \"Scum of the Earth\" ritornano ai temi pi\u00f9 violenti, con la storia di una giovane ragazza ricattata da un fotografo, legato ad una gang criminale giovanile, che fa affari tramite la vendita di foto di giovani donne violentate.\n1963: nasce il genere splatter.\nNel 1963 Lewis e Friedman decidono di abbandonare il mercato \"sexploitation\" che \u00e8 oramai saturo, e realizzare un film che mostri scene molto violente in maniera cruda e diretta, con grande abbondanza di sangue. Viene inventato il genere splatter.\nIl film, intitolato \"Blood Feast\", diviene subito un grande successo ed \u00e8 considerato un film \"cult\" del genere.\nLa coppia Lewis \u2013 Friedman continua a lavorare insieme fino al 1965, quando si scioglie dopo il film \"Color Me Blood Red\".\nLewis continua a dedicarsi al genere \"horror gore\", con due tentativi, privi di successo, nel campo dell'animazione per ragazzi con \"Jimmy the Boy Wonder\" del 1966 e \"The Magic Land of Mother Goose\" del 1967, e ritornando, alla fine degli anni sessanta, al \"sexeploitation\" con \"The Ecstasies of Women\" e \"Linda and Abilene\".\nConvintosi che il genere ha esaurito le sue possibilit\u00e0, smette la carriera di regista e si dedica esclusivamente al mondo della pubblicit\u00e0, fondando una societ\u00e0 di marketing: la Communicomp.\n\u00c8 stato sposato due volte: dal 1951 al 1975 con Joan Lewis, dalla quale ha avuto due figli, e dal 1975 al 1989 con Yvonne Gilbert dalla quale ha avuto altri due figli.\nRitorna alla regia nel 2002, assieme all'ex socio Friedman, per realizzare Blood Feast 2, il sequel del suo maggior successo.\nNel 2010 i registi Frank Henenlotter e Jimmy Maslon raccontano la carriera di Lewis nel documentario \"\".\n\u00c8 morto a 90 anni il 26 settembre 2016."}
{"id": "2143622", "revid": "76069", "url": "https://it.wikipedia.org/wiki?curid=2143622", "title": "Hazelwood (Missouri)", "text": ""}
{"id": "2143625", "revid": "709565", "url": "https://it.wikipedia.org/wiki?curid=2143625", "title": "Diana Fowley", "text": "Diana Fowley \u00e8 un personaggio della serie televisiva \"X-Files\", interpretata dall'attrice statunitense Mimi Rogers.\nFidanzata con Fox Mulder, lavor\u00f2 con lui alla riapertura degli X-Files.\nIn seguito viene trasferita e riappare nella sesta stagione della serie al fianco di Jeffrey Spender.\nL'ultima apparizione \u00e8 nella settima stagione, quando, dopo aver aiutato l'Uomo che fuma a rapire Mulder, aiuta Dana Scully a salvare l'ex-fidanzato."}
{"id": "2143626", "revid": "1310927", "url": "https://it.wikipedia.org/wiki?curid=2143626", "title": "Calciatore dell'anno (Montenegro)", "text": "Il calciatore montenegrino dell'anno \u00e8 un premio calcistico assegnato dalla Federazione del Montenegro, dopo un sondaggio condotto tra i capitani e gli allenatori delle squadre del massimo campionato montegrino. Nella stessa occasione vengono assegnati i riconoscimenti al migliore calciatore e migliore allenatore del campionato montenegrino, ed alla giovane promessa montenegrina dell'anno."}
{"id": "2143630", "revid": "1318658", "url": "https://it.wikipedia.org/wiki?curid=2143630", "title": "Cadet (metropolitana di Parigi)", "text": "Cadet \u00e8 una stazione della metropolitana di Parigi sulla linea 7 situata nel IX \"arrondissement\" di Parigi.\nLa stazione.\nLa stazione \u00e8 stata aperta nel 1910."}
{"id": "2143634", "revid": "72396", "url": "https://it.wikipedia.org/wiki?curid=2143634", "title": "Portale (Web)", "text": ""}
{"id": "2143638", "revid": "154893", "url": "https://it.wikipedia.org/wiki?curid=2143638", "title": "Fiera internazionale della Nautica e delle attivit\u00e0 subacquee", "text": ""}
{"id": "2143640", "revid": "154893", "url": "https://it.wikipedia.org/wiki?curid=2143640", "title": "Dive Show", "text": ""}
{"id": "2143643", "revid": "154893", "url": "https://it.wikipedia.org/wiki?curid=2143643", "title": "EUDI Show", "text": ""}
{"id": "2143646", "revid": "34928", "url": "https://it.wikipedia.org/wiki?curid=2143646", "title": "Piviere", "text": ""}
{"id": "2143648", "revid": "767487", "url": "https://it.wikipedia.org/wiki?curid=2143648", "title": "Diverso da chi?", "text": "Diverso da chi? \u00e8 un film del 2009 diretto da Umberto Carteni, al suo esordio alla regia. Il film ha come interpreti principali Luca Argentero, Claudia Gerini e Filippo Nigro ed \u00e8 ambientato interamente a Trieste.\n\u00c8 stato distribuito nelle sale italiane il 20 marzo 2009.\nTrama.\nPiero \u00e8 un giovane politico di sinistra apertamente gay che vive a Trieste da molti anni con l'amato fidanzato Remo. Piero, gi\u00e0 presente nel partito come rappresentante degli omosessuali, viene inviato alle primarie per la carica di sindaco con l'unico scopo di sottrarre meno voti possibili al candidato favorito (\"Pepe...dal sorriso che conquista\"), sennonch\u00e9 l'impegno della sua squadra di propaganda unito a una prematura dipartita del vincitore delle primarie lo portano alla decisione di candidarsi seriamente, cercando di portare le sue idee progressiste e innovative in una chiusa citt\u00e0 del nord-est. Durante la campagna elettorale il partito decide di affiancargli come candidata vicesindaco Adele, esponente dell'ala cattolica e considerata una rigida conservatrice a favore della famiglia tradizionale e contro qualsiasi idea alternativa. Tra battibecchi e scaramucce i due, grazie all'intervento chiarificatore di Remo che porter\u00e0 Piero a comprendere meglio Adele, scopriranno d'essere attratti l'uno dall'altra, suscitando lo scalpore tra gli elettori e gli avversari politici ma soprattutto in Remo, che si ritrover\u00e0 d'un tratto ad essere il terzo incomodo...\nIncassi.\nIn Italia il film di cui euro nella prima settimana di programmazione secondo i dati Cinetel."}
{"id": "2143649", "revid": "72396", "url": "https://it.wikipedia.org/wiki?curid=2143649", "title": "Chang Jiang", "text": ""}
{"id": "2143651", "revid": "71433", "url": "https://it.wikipedia.org/wiki?curid=2143651", "title": "Diverso da chi", "text": ""}
{"id": "2143652", "revid": "767487", "url": "https://it.wikipedia.org/wiki?curid=2143652", "title": "Color Me Blood Red", "text": "Color Me Blood Red \u00e8 un film del 1965, diretto dal regista Herschell Gordon Lewis. Si tratta del terzo ed ultimo film della \"Trilogia del sangue\" (\"The Blood Trilogy\"), dopo \"Blood Feast\" (1963) e \"2000 Maniacs\" (1964).\nTrama.\nIl film inizia con il proprietario della Galleria Farnsworth che prende un quadro, lo porta all'esterno e gli d\u00e0 fuoco. Mentre la tela brucia, del sangue sgorga da essa.\nL'artista Adam Sorg ha problemi con i suoi lavori perch\u00e9 insoddisfatto dei colori utilizzati. Gigi, la sua ragazza, gli ricorda che \u00e8 atteso alla Galleria Farnsworth per una mostra con i critici. Alla mostra il critico d'arte Gregorovich critica l'uso del colore da parte di Adam. Adam discute con lui e se ne va, superando la signora Carter ammirando il lavoro di Adam.\nIl giorno successivo, Farnsworth va a casa di Adam per ritirare un nuovo dipinto. L'uomo dice ad Adam di essere d'accordo con le critiche di Gregorovich, ma prende ugualmente un dipinto e se ne va. Adam, in un eccesso d'ira, distrugge alcune tele. Gigi, mentre sta raccogliendo i pezzi delle tele, si ferisce ad un dito con un chiodo e finisce accidentalmente con lo sporcare le tele intatte. Adam rimane colpito della cosa e chiede a Gigi di riaprire la ferita ed inizia un altro dipinto usando il suo sangue. Quanda lei gli suggerisce di utilizzare il proprio sangue, Adam si taglia le dita e dipinge con il suo sangue finch\u00e9 non perde i sensi per la perdita di sangue.\nDopo esser rinvenuto, Adam telefona a Farnsworth e lo informa di aver terminato un nuovo quadro. Quando Gigi gli domanda dove egli trover\u00e0 tanto sangue per completare il dipinto, l'uomo l'accoltella in faccia ed usa il suo sangue per finire il dipinto. Poi seppellisce il corpo di Gigi vicino a casa sua.\nIl giorno seguente porta il dipinto alla galleria dove Gregorovich lo definisce il suo miglior lavoro e lo sfida a dipingere un altro capolavoro. La signora Carter offre ad Adam una grossa somma di denaro per comprare il quadro, ma l'uomo si rifiuta di venderlo. Il giorno successivo, Adam si prepara a ferirsi per dipingere un nuovo quadro, quando nota April, la figlia della signora Carter, fare un picnic sulla spiaggia insieme al fidanzato Rolf e a due amici, Jack e Sydney. Mentre si prepara a tendere loro un'imboscata, Adam nota \nun'altra coppia, Norman e Betsy, sulla spiaggia. Quando i due vanno in acqua, Adam si avvicina a loro col motoscafo, uccide Norman e rapisce Betsy. Pi\u00f9 tardi, Adam dipinge una nuova tela con il sangue della donna. Il giorno dopo lo porta in galleria ma si rifiuta di nuovo di venderlo. Adam si precipita fuori dalla galleria e Gregorovich nota che il dipinto \u00e8 ancora bagnato.\nQualche giorno dopo Adam spia April che sta facendo un'altra festa in spiaggia con amici. Quando April si avventura vicino alla casa di Adam, l'uomo la invita a fargli da modella per alcuni quadri ed in cambio lui gliene dar\u00f2 gratuitamente uno. Quella sera, April fa inavvertitamente arrabbiare Adam facendo una battuta sui suoi dipinti. La giovane vorrebbe andarsene dopo il suo sfogo, ma Adam la convince a restare. La fa stare in piedi su una piccola scala a pioli e le lega i polsi.\nNel frattempo, Jack e Sydney trovano il cadavere di Gigi sulla spiaggia. Mostrano il corpo a Rolf, che corre verso la casa di Adam. All'interno della casa Adam \u00e8 intenzionato ad uccidere April con un'ascia, ma fortunatamente Rolf giunge in tempo e, preso un fucile, lo punta contro il pittore mentre slega la ragazza. Adam riesce a disarmare Rolf e poi dice loro di come sta \"immortalizzato\" le persone usando il loro sangue nei suoi dipinti. Jack e Sydney giungono nella dimora facendo cos\u00ec distrarre Adam e permettendo a Rolf di riprendere il fucile. Adam sta per colpire Rolf con l'ascia ma lui gli spara in faccia, uccidendolo. Il cadavere di Adam cade su una tela bianca imbrattandola di sangue.\nIl finale del film riprende la scena iniziale dove Farnsworth stava bruciando il quadro di Adam dopo che la notizia che egli ha usato sangue invece che pittura \u00e8 diventata di pubblico dominio. Gregorovich giunge in tempo per vedere le tele bruciare e le definisce come una specia di pira funeraria di Adam.\nProduzione.\nIl regista Herschell Gordon Lewis ha citato \"Un secchio di sangue\" (1959) di Roger Corman come principale fonte d'ispirazione per ilm film.\nIl film \u00e8 stato girato a Sarasota, in Florida nel febbraio 1964, con un budget stimato di circa 50.000 dollari.\nTerminato all'inizio del 1964, a causa di problemi di produzione, montaggio e rilascio delle vendite dopo che il produttore Friedman ha interrotto la sua collaborazione commerciale con Lewis, il film non venne distribuito per un anno.\nDurante la lavorazione del film, Lewis e Friedman considerarono l'idea di realizzare un quarto film intitolato \"Suburban Roulette\". Friedman ritenne per\u00f2 che il mercato era ormai troppo saturo di film sanguinosi e gore e quindi abbandon\u00f2 il progetto.\nAccoglienza.\nAllmovie ha definito il film noioso e carente rispetto ai due precedenti sforzi di Lewis; \"Molto poco distingue \"Color Me Blood Red\" dalle sue produzioni madri, tranne una mancanza di entusiasmo, sfacciataggine e irriverenza, qualcosa che non si pu\u00f2 dire per il resto dell'opera di Lewis.\""}
{"id": "2143655", "revid": "3115", "url": "https://it.wikipedia.org/wiki?curid=2143655", "title": "Ente Delta Padano", "text": "L'Ente Delta Padano \u00e8 stato un organismo istituito nel 1951 per la bonifica del Delta del Po; fu soppresso nel 1976.\nStoria.\nL'Ente per la colonizzazione del Delta Padano fu istituito dal Ministero dell'agricoltura e delle foreste con DPR n. 69 del 7/2/1951, ai sensi della Legge n. 841 del 21/10/1950 sulla riforma agraria.\nAveva lo scopo di bonificare lagune, valli da pesca ed espropriare parte del latifondo e introdurre al suo posto la piccola propriet\u00e0 contadina a riscatto.\nI terreni bonificati furono assegnati a braccianti agricoli disoccupati, abitanti nei comuni limitrofi. Diventarono cos\u00ec \"coltivatori diretti\" in quanto coltivavano il podere con la sola forza familiare e traevano da questo lavoro l'unica fonte di reddito.\nErano obbligati a corrispondere annualmente allo Stato una quota economica di \u201criscatto\u201d, ed erano vincolati al cosiddetto \u201cPatto di riservato dominio dello Stato\u201d che impediva loro la libera vendita del terreno. Gli assegnatari sarebbero divenuti proprietari dei terreni coltivati dopo 30 anni di versamento delle \u201cquote di riscatto\u201d.\nIl territorio gestito dall'Ente interessava le province di Venezia, Rovigo, Ferrara e Ravenna.\nAndava a completare una grande opera di bonifica iniziata nei due secoli precedenti principalmente con la realizzazione del Cavo Napoleonico e del Cavo Benedettino.\nFurono realizzate varie opere: strade, scuole, chiese, case con relativa stalla, ambulatori, canali scolmatori e varie opere di bonifica. Furono progressivamente assegnate le terre cos\u00ec ottenute ai contadini con obbligo di residenza nell'abitazione costruita sul fondo agricolo.\nLa superficie interessata agli interventi era inizialmente di 4.000 ettari; successivamente ampliata con ulteriori interventi individuati e finanziati con Legge 9/7/1957 n\u00ba 600, Legge 23/3/1964 n\u00ba 207, Legge 13/5/1965 n\u00ba 431, per una superficie di circa 24.000 ettari, cos\u00ec suddivisi:\nLe dimensioni del fondo agricolo (podere) assegnato erano inizialmente di 10/15 ettari, tenendo conto anche del numero dei figli. Successivamente la superficie arriv\u00f2 anche a moduli di circa 19 ettari, attribuiti secondo i criteri stabiliti dall'art. 9 della Legge 9/7/1957 n\u00ba 600.\nCon Legge n. 901 del 14/7/1965, venne trasformato in ente \u201cdi sviluppo\u201d, assumendo poi, con il DPR n. 257 del 14/1/1966, la denominazione di Ente Delta padano\u00a0\u2013 Ente di sviluppo.Fu sciolto con Legge 386 del 30/4/1976, che assegnava tra l'altro le competenze residue alle Regioni interessate.L'archivio storico (documenti, mappe...) \u00e8 rimasto in gran parte a Ferrara e Bologna, sedi originarie dei vari servizi resi dall'Ente Delta.\nCon apposite Leggi Regionali furono cos\u00ec istituiti nel 1977 l'E.R.S.A. in Emilia-Romagna (L.R. 13/5/1977, n. 19) e l'E.S.A.V. in Veneto (L.R. 9/3/1977, n. 27).Con successive L.R. le rispettive residue funzioni vengono assunte direttamente dagli uffici facenti capo all'assessorato all'Agricoltura della Regione; anche mediante Agenzie Regionali dedicate.\nConseguenze sull'Economia.\nL'Ente fu concepito principalmente per scopi sociali/assistenziali, nonostante il progetto costitutivo prevedesse anche servizi di carattere botanico, agrotecnico, agronomico, zootecnico, meteorologico; in un periodo agli albori del boom economico.\nI territori interessati erano abitati principalmente da famiglie indigenti di braccianti agricoli e pescatori, con prole numerosa. Le pochissime aziende erano legate anch'esse al settore primario.\nFu soprattutto il grande sviluppo economico cominciato in quegli anni a rendere la nostra agricoltura avanzata da punto di vista della produzione per ettaro e della produttivit\u00e0 del settore primario. Il miracolo economico provoc\u00f2 da un lato la forte diminuzione della popolazione nelle campagne e dall'altro rese disponibili risorse per la meccanizzazione ed un uso esteso della chimica in agricoltura.\nPur in presenza di eccellenze nella produzione per ettaro e per qualit\u00e0, mantenute tuttora, la nostra agricoltura cominci\u00f2 a perdere di produttivit\u00e0 con l'apertura dei mercati dovuta all'ingresso nella Comunit\u00e0 Europea e alle successive politiche di disincentivazione delle eccedenze e di riduzione dei sussidi agli agricoltori.\nSia le riforme agrarie precedenti, sia questa concretizzata dall'Ente Delta Padano, rendevano ora evidente in un mercato unico europeo l'eccessiva frammentazione della nostra superficie agraria e il dimensionamento troppo piccolo delle nostre aziende agricole.\nLe conseguenze sono state:\nLa parte del territorio situata in Emilia-Romagna (E.R.S.A.), grazie ad una maggiore propensione dei coltivatori diretti ad associarsi in Cooperative, ha resistito maggiormente a questa tendenza.\nIn questi anni, cessata l'urgenza di provvedere ad assegnare piccoli appezzamenti di terra per la sussistenza delle famiglie numerose dei braccianti; con l'aumento della ricchezza disponibile, le modifiche dei consumi conseguenti, la valorizzazione e la maggior consapevolezza delle tematiche relative all'ecologia, l'incremento di varie forme di turismo correlate all'ambiente, ci si \u00e8 resi conto come un territorio composto da lagune e valli da pesca sia pi\u00f9 produttivo anche soltanto sotto il profilo economico rispetto ad un terreno bonificato, considerando anche gli investimenti iniziali necessari per le opere di governo delle acque, naturalmente senza prescindere da un adeguato grado di sicurezza idraulica."}
{"id": "2143656", "revid": "80693093", "url": "https://it.wikipedia.org/wiki?curid=2143656", "title": "Bataan", "text": ""}
{"id": "2143659", "revid": "1745361", "url": "https://it.wikipedia.org/wiki?curid=2143659", "title": "Cognitivismo psicoanalitico", "text": "Il termine cognitivismo psicoanalitico \u00e8 stato usato per indicare alcuni sviluppi della ricerca psicoanalitica sui processi cognitivi, che hanno usufruito di modelli e teorie derivati dalla letteratura cognitivista, incentrando lo sviluppo delle funzioni psichiche su processi di apprendimento."}
{"id": "2143661", "revid": "1305772", "url": "https://it.wikipedia.org/wiki?curid=2143661", "title": "Faujasite", "text": "La faujasite \u00e8 un minerale il cui nome deriva dal geologo e mineralogista francese Barth\u00e9lemy Faujas de Saint-Fond. Tale nome gli fu attribuito dal geologo Alexis Damour nel 1832.\n\u00c8 presente in natura in tre diverse forme:"}
{"id": "2143662", "revid": "88740", "url": "https://it.wikipedia.org/wiki?curid=2143662", "title": "Gerald Duckworth", "text": "Biografia.\nFiglio di Herbert Duckworth, avvocato di Londra, e della moglie Julia. Il suo secondo nome (\"de l'Etang\") era il cognome di un antenato di sua madre, Antoine de l'Etang, un paggio della regina Maria Antonietta. Sua madre era una nipote di Julia Margaret Cameron, la fotografa, dalla quale eredit\u00f2 il nome di battesimo.\nIl padre di Duckworth mor\u00ec quando Gerald aveva appena cinque settimane di vita. Quando ne ebbe otto sua madre spos\u00f2 l'autore Leslie Stephen, con altri quattro figli a carico. Tra queste spiccano Virginia Stephen, diventala la celebre letterata Virginia Woolf, e la futura pittrice Vanessa Bell. La Woolf accuser\u00e0 Gerald e suo fratello di aver abusato sessualmente di lei e della sorella in giovent\u00f9.\nGerald Duckworth fu educato all'Eton College e al Clare College di Cambridge. Nel 1898 \nfond\u00f2 la casa editrice che porta il suo nome presso Henrietta Street, Covent Garden. Nel suo primo anno di lavoro ha pubblicato opere di Henry James, Leslie Stephen, John Galsworthy e August Strindberg. Successivamente anche W.H. Hudson, Charles M. Doughty, David Herbert Lawrence, Evelyn Waugh, Virginia Woolf e la maggior parte del lavoro di Edith Sitwell, Osbert Sitwell, e Sacheverell Sitwell.\nDuckworth mor\u00ec nel 1937, ma l'impresa ha continuato a prosperare. Ha festeggiato il suo centenario nell'anno 1998, ma ha incontrato difficolt\u00e0 finanziarie nel 2003, quando fu acquistata da Peter Mayer, anche se continua a pubblicare sotto il nome di Duckworth. Tre ritratti di Duckworth sono custoditi nella National Portrait Gallery di Londra."}
{"id": "2143665", "revid": "767487", "url": "https://it.wikipedia.org/wiki?curid=2143665", "title": "Momo (film 1986)", "text": "Momo \u00e8 un film italo-tedesco del 1986 tratto dall'omonimo romanzo di Michael Ende e diretto da Johannes Schaaf. La piccola protagonista \u00e8 interpretata da Radost Bokel, al suo debutto cinematografico.\nMichael Ende si interess\u00f2 molto alla lavorazione della pellicola, al punto da apparirvi in un cameo (\u00e8 l'uomo a cui Mastro Hora racconta la storia di Momo) e collaborare ai testi di alcuni brani della colonna sonora.\nIl film \u00e8 stato girato negli studios di Cinecitt\u00e0.\nTrama.\nTra i resti di un anfiteatro in una moderna citt\u00e0 non specificata viene trovata una bambina, Momo, presumibilmente orfana. Subito riesce a farsi voler bene dagli abitanti della citt\u00e0, tra cui Beppo lo spazzino, Gigi il cantastorie, il muratore Nicola e il barista Nino, nonch\u00e9 gli altri bambini con cui condivide i giochi.\nLa vita scorre serena, finch\u00e9 un giorno la citt\u00e0 non riceve la visita di alcuni strani Uomini Grigi (Grauen Herren) che, a detta loro, sono l\u00ec per aiutare a risparmiare tempo. Gli Uomini Grigi convincono le persone a \"risparmiare\" il loro tempo dando a loro quello da destinare ad attivit\u00e0 futili, con la promessa della restituzione con gli interessi, mentre in realt\u00e0 essi sono esseri sovrannaturali il cui scopo \u00e8 rubare il tempo alle persone, rendendole nevrotiche e incapaci di cogliere il senso di ogni momento. Il tempo che gli Uomini Grigi rubano, trasformato poi in sigarette, serve loro per continuare la propria esistenza.\nQuando Momo \u00e8 in pericolo perch\u00e9 ha scoperto il segreto degli Uomini Grigi, entra in scena la tartaruga Cassiopea, che, eludendo le ricerche dei malvagi, accompagna la bambina da Mastro Hora, il Signore del tempo, nella Casa di Nessun Luogo. Allora gli Uomini Grigi rapiscono gli amici di Momo per ricattarla e costringerla a dire loro l'ubicazione della casa di Mastro Hora che essi cercano da molto tempo.\nMomo parla con Mastro che le fa vedere la magia del tempo, dopodich\u00e9 si addormenta tra le sue braccia. Al suo risveglio si trova nell'anfiteatro ed \u00e8 passato un anno e un giorno ma molte cose sono cambiate: Gigi \u00e8 diventato un famoso cantante, il barista Nino lavora in un fast food, tutta la citt\u00e0 \u00e8 in preda ad una frenesia irrazionale. Alcuni Uomini Grigi riescono ad arrivare alla Casa di Nessun Luogo, ma grazie a uno stratagemma Mastro Hora fa s\u00ec che svaniscano prima di poter entrare.\nCon l'aiuto di Mastro Hora e della tartaruga Cassiopea, Momo riuscir\u00e0 ad ostacolare gli Uomini Grigi rimasti, impedendo che il mondo collassi in un asettico grigiore senza cuore. Mastro Hora opera un blocco temporale della durata di sessanta minuti, facendo dunque in modo che ogni essere sulla Terra si fermi meno Momo e gli Uomini Grigi, i quali per\u00f2 a questo punto non possono pi\u00f9 rubare il tempo, e ci\u00f2 porta alla loro decimazione. Momo poi penetra nel loro nascondiglio sotterraneo e grazie a Cassiopea chiude le porte del deposito dove si trovano le riserve del tempo accumulato dai malvagi esseri. A uno a uno gli Uomini Grigi svaniscono: dopo che anche l'ultimo di loro (il capo) si \u00e8 dissolto, Momo spalanca la camera di sicurezza. L'umanit\u00e0 \u00e8 salva.\nColonna sonora.\nLe musiche sono di Angelo Branduardi, contenute nell'album \"Momo\"."}
{"id": "2143666", "revid": "287204", "url": "https://it.wikipedia.org/wiki?curid=2143666", "title": "Sugar Land", "text": "Sugar Land \u00e8 una citt\u00e0 degli Stati Uniti d'America, nella Contea di Fort Bend, nello Stato del Texas.\nFa parte dell'area urbana della Grande Houston. Al 2007 possedeva una popolazione di 79.682 abitanti.\nFondata attorno alle piantagioni di zucchero nella prima met\u00e0 del 1800 e incorporata come municipalit\u00e0 nel 1959, Sugar Land \u00e8 la citt\u00e0 pi\u00f9 popolata e principale centro economico della Contea di Fort Bend."}
{"id": "2143670", "revid": "119522151", "url": "https://it.wikipedia.org/wiki?curid=2143670", "title": "Giacomo Illirico", "text": "Noto anche come beato Giacomo Illirico da Bitetto \u00e8 stato un frate francescano, il cui corpo \u00e8 conservato all'interno del Santuario del beato Giacomo a Bitetto (Bari).\nBiografia.\nIl beato Giacomo, figlio di Leonardo Varingez e Beatrice, nacque a Zara, in Dalmazia, intorno all'anno 1400. Giunse in Puglia all'et\u00e0 di 18-20 anni grazie ad alcuni mercanti suoi concittadini. Qui conobbe la comunit\u00e0 francescana del locale convento e, cogliendo la vocazione, vest\u00ec l'abito francescano intorno al 1437.\nVisse nel convento bitettese fino al 1463, quando secondo la tradizione si sarebbe trasferito a Bari, nel convento francescano costruito in quegli anni. Dopo il 1469 fu certamente a Cassano delle Murge, nel convento di Santa Maria degli Angeli, cui lo legano alcuni episodi. Dal 1480 al 1483 torn\u00f2 a Bitetto, che era stata colpita dalla peste; nonostante la tarda et\u00e0, non fece mancare il suo sostegno alla popolazione, prodigandosi nella preghiera, nella cura e nell'assistenza agli appestati. Fra il 1483 e il 1485 visse nel convento di Santa Maria dell'Isola a Conversano, come testimonia Agostino da Ponzone nel registrare la presenza del frate nel castello ducale durante la malattia e la miracolosa guarigione del piccolo Giovanni Battista Acquaviva. Nel 1485 torn\u00f2 definitivamente a Bitetto, dove mor\u00ec il 27 aprile 1496.\nIn questi circa sessant'anni di vita francescana, svolse l'umile e preziosa mansione di cuoco, alternandola con la questua porta per porta e l'ufficio di ortolano, portinaio e sagrestano. Fu famoso per la sua ininterrotta preghiera, che spesso sfociava nell'estasi, e per la sua instancabile carit\u00e0 verso i bisognosi.\nSi ritiene che in vita abbia avuto il dono della profezia: in particolare \u00e8 noto l'episodio che coinvolse il duca Andrea Matteo III Acquaviva; il nobile aveva partecipato alla Congiura dei baroni e rischiava la vita, ma il frate gli predisse che sarebbe stato perdonato dal re e avrebbe avuto un figlio maschio. Verificatisi entrambi gli eventi, il duca costru\u00ec per ringraziamento la strada rettilinea che collega il convento al paese.\nMiracoli.\nLa stima e l'amore del popolo verso questo frate francescano crebbero con la comparsa delle prime testimonianze di miracoli, molti dei quali compiuti quando era ancora in vita, soprattutto in favore dei bambini. Il corpo stesso del beato Giacomo \u00e8 considerato il suo miracolo pi\u00f9 importante, dal momento che fu riesumato incorrotto nel 1505 e, nello stesso stato di conservazione, \u00e8 tutt'oggi esposto alla venerazione dei fedeli.\nUn altro miracolo riguarda il bastone del beato Giacomo: la storia narra che il frate piant\u00f2 nell\u2019orto del convento il suo bastone e da questi ne crebbe un albero. Attualmente il tronco del suddetto albero \u00e8 visibile nel giardino del Santuario.\nIl popolo attribu\u00ec al frate anche il fatto che Bitetto rimase immune dalla peste che colp\u00ec il Regno di Napoli nel 1656 e lo elesse suo compatrono.\nBeatificazione.\nIl processo canonico fu avviato solo nel 1629, poi sospeso e ripreso nel 1694 durante il vescovado di mons. Odierna. A conclusione dell'iter processuale, riconosciuti i carismi di Giacomo Varingez e la secolare devozione di Bitetto e dei paesi vicini, il 29 dicembre 1700 papa Clemente XI lo proclam\u00f2 beato. Ripresa la causa di canonizzazione nel 1986 con la ricognizione del suo corpo, \u00e8 stata istruita l'inchiesta sulle virt\u00f9 eroiche esercitate dal Beato Giacomo con la seguente redazione della \"Positio super virtutibus\" studiata dalla Congregazione delle Cause dei Santi, cui gi\u00e0 \u00e8 stata presentata la documentazione sul miracolo, necessario al fine della proclamazione a santo. Il 19 dicembre 2010 la Congregazione delle Cause dei Santi ha promulgato il decreto sulle virt\u00f9 eroiche del frate. Il Martirologio Romano lo ricorda il 27 aprile.\nAnno Giacomiano.\nIl 27 Febbraio 2020, la Provincia dei Frati Minori di Puglia e Molise ha annunciato l'indizione di un anno giubilare dedicato al Beato Giacomo in occasione dei 525 anni dalla morte. L'anno giubilare \u00e8 iniziato il 27 Aprile 2020 e si \u00e8 concluso il 27 Aprile del 2021."}
{"id": "2143671", "revid": "130516", "url": "https://it.wikipedia.org/wiki?curid=2143671", "title": "Beato Giacomo Illirico", "text": ""}
{"id": "2143672", "revid": "767487", "url": "https://it.wikipedia.org/wiki?curid=2143672", "title": "2000 Maniacs", "text": "2000 Maniacs, scritto anche Two Thousand Maniacs!, \u00e8 un film del 1964, diretto da Herschell Gordon Lewis. \u00c8 un film estremamente violento, con dosi massicce di splatter, gore, brutalit\u00e0, sadismo e smembramenti.\nIl film non venne mai doppiato in italiano rimanendo quindi inedito. In Italia usc\u00ec direttamente in DVD intorno agli anni 2000, in versione originale sottotitolata. Fu trasmesso per la prima volta in Italia nel febbraio 2001 dalla rete televisiva Cult Network Italia.\nMolti edifici che si vedono nel film esistono ancora tali e quali nel centro di St. Cloud, Florida, dove fu girato nell'ottobre 1963. La produzione \u00e8 costata circa 65.000 dollari. Nonostante il film sia girato nel 1963, la trama \u00e8 ambientata nel futuro 1965. La trama del film si ispira al musical \"Brigadoon\" (1954) di Vincente Minnelli. Si tratta del secondo film della \"Trilogia del sangue\" (\"The Blood Trilogy\"), dopo \"Blood Feast\" (1963) e il successivo \"Color Me Blood Red\" (1965).\nIl gruppo musicale 10,000 Maniacs ha preso ispirazione per il suo nome proprio da questo film.\nTrama.\nTre coppie di turisti di passaggio a Pleasant Valley, cittadina del sud degli Stati Uniti, vengono invitati a trascorrervi un week-end dagli abitanti del posto, i quali festeggiano un misterioso centenario. I protagonisti, Tom e Terry, appena vengono a conoscenza del fatto che Pleasant Valley fu distrutta durante la guerra di secessione, cercano di fuggire.\nIspirazione.\nIl film \u00e8 ispirato a \"Brigadoon\", \nRemake.\nIl film ha avuto un remake dal titolo \"2001 Maniacs\", di Tim Sullivan, uscito al cinema negli Usa nell'ottobre 2005. In Italia \u00e8 ancora inedito. Nel cast c'\u00e8 anche Robert Englund. Di 2001 Maniacs \u00e8 stato realizzato un sequel nel 2010: \"2001 Maniacs - Field of Screams , anche questo diretto da Sullivan."}
{"id": "2143676", "revid": "178779", "url": "https://it.wikipedia.org/wiki?curid=2143676", "title": "Hockey Club Berna", "text": ""}
{"id": "2143677", "revid": "647919", "url": "https://it.wikipedia.org/wiki?curid=2143677", "title": "Hockey Club Zugo", "text": ""}
{"id": "2143679", "revid": "178779", "url": "https://it.wikipedia.org/wiki?curid=2143679", "title": "Hockey Club Kloten", "text": ""}
{"id": "2143680", "revid": "339392", "url": "https://it.wikipedia.org/wiki?curid=2143680", "title": "Hockey Club Rapperswil", "text": ""}
{"id": "2143681", "revid": "287204", "url": "https://it.wikipedia.org/wiki?curid=2143681", "title": "Hockey Club Servette", "text": "L'Hockey Club Servette (abbreviato HC Servette) \u00e8 stata una squadra di hockey su ghiaccio svizzera. Fu fondata nel 1905 con sede a Ginevra ed \u00e8 stata sciolta nel 1963."}
{"id": "2143682", "revid": "296631", "url": "https://it.wikipedia.org/wiki?curid=2143682", "title": "Taccheggio", "text": "Il taccheggio \u00e8 il furto di merce che si trova esposta in vendita all'interno di esercizi commerciali. In quegli esercizi in cui il cliente possa liberamente scegliere e prelevare i prodotti offerti di suo interesse, il taccheggio si realizza tipicamente evitando di esibirli per il dovuto pagamento alla cassa, uscendo dai locali.\nCaratteristiche.\nNei termini di furto, la condotta del \"taccheggiatore\" soggiace in molti ordinamenti, fra i quali quello italiano, alla disciplina prevista per il furto semplice, con applicazione dell'aggravante dell'esposizione alla pubblica fede.\nGli ammanchi di merce attribuibili ai furti per taccheggio possono venir registrati come \"differenza inventariale\" durante gli inventari periodici, assieme a quelle dovute a scarti, sfridi o errori umani. Entro certi limiti questo viene considerato \"fisiologico\" e non comporta contestazioni di evasione d'imposta."}
{"id": "2143683", "revid": "178779", "url": "https://it.wikipedia.org/wiki?curid=2143683", "title": "Hockey Club Lagnau", "text": ""}
{"id": "2143685", "revid": "111280166", "url": "https://it.wikipedia.org/wiki?curid=2143685", "title": "Vienna Cricket and Football-Club", "text": "Il Vienna Cricket and Football-Club, detto anche familiarmente \"Cricketer\", \u00e8 un club polisportivo austriaco, con sede nella capitale, Vienna. La sezione calcio, la pi\u00f9 antica del club, nacque il 23 agosto 1894, solo un giorno pi\u00f9 tardi rispetto al First Vienna, il pi\u00f9 antico club calcistico del Paese. Promotore della nascita del club fu la numerosa comunit\u00e0 britannica residente nella capitale imperiale, tra cui John Gramlick, futuro patrocinatore della Challenge-Cup.\nStoria.\nIl primo titolo ufficiale arriv\u00f2 nel 1898, quando si aggiudic\u00f2 la prima edizione della Challenge-Cup, e il prestigioso \"Torneo del Giubileo\" indetto per celebrare i 50 anni di regno del \"kaiser\" Francesco Giuseppe. Nel 1900, 1902 e 1904 raggiunse ancora la finale di Challenge-Cup, vincendo l'edizione del 1902. \u00c8 la squadra che ha disputato pi\u00f9 finali nella storia del torneo.\nNel 1911-12 si iscrisse al primo campionato austriaco di calcio, dopo sole 4 giornate si fuse con l'AC Victoria Wien, ma termin\u00f2 il campionato all'ultimo posto e retrocesse in \"2. Klasse A\". Rimase in questa categoria fino all'introduzione del professionismo nel 1924, quindi fu retrocessa nel terzo livello nazionale dove rimase fino al 1931, quando si fuse con un club professionistico, lo \"Sportclub Frem\", nello Sportclub Cricket-Frem, che disput\u00f2 i campionati 1931-32 e 1932-33 in seconda divisione. Nel 1933 fu recuperato l'antico nome e il posto in seconda divisione fu conservato per tre anni ma, dopo la retrocessione del 1936, la sezione calcio del club fu chiusa e da allora non compete pi\u00f9 nel campionato nazionale.\nAltre sezioni.\nOggi il club prosegue l'attivit\u00e0 con le sezioni di tennis e atletica leggera."}
{"id": "2143686", "revid": "287204", "url": "https://it.wikipedia.org/wiki?curid=2143686", "title": "Lactoria", "text": "Lactoria \u00e8 un genere di pesci d'acqua salata comprendente 4 specie, appartenenti alla famiglia Ostraciidae.\nDistribuzione e habitat.\nQueste specie sono diffuse nel Mar Rosso e nell'Indo-Pacifico, dalle coste africane al Giappone, mentre \"Lactoria diaphana\" \u00e8 diffusa nell'Atlantico. Sono diffusi in acque basse, estuari, baie, coste rocciose e sabbiose delle barriere coralline.\nDescrizione.\nIl corpo ha sezione di un quadrilatero, pi\u00f9 stretta verso la coda. Dalla fronte e dal basso ventre partono quattro escrescenze ossee. Il corpo di questi pesci \u00e8 protetto da un esoscheletro osseo forato nelle zone della bocca, dell'ano e dell'attaccatura delle pinne. La coda \u00e8 lunga e a delta, ma difficilmente viene allargata tutta. &lt;br&gt;\nLe dimensioni variano dai 20 ai 45 cm.\nAlimentazione.\nLe specie del genere \"Lactoria\" si nutrono di invertebrati che catturano tra le rocce e nel fondo marino.\nPericoli.\nCon l'eccezione di \"Lactoria paschae\", le altre specie del genere possiedono carni velenose.\nAcquariofilia.\nGrande diffusione in acquario ha \"Lactoria cornuta\", mentre le altre specie sono decisamente meno diffuse (se non mai commercializzate)."}
{"id": "2143691", "revid": "767487", "url": "https://it.wikipedia.org/wiki?curid=2143691", "title": "Fatto su misura", "text": "Fatto su misura \u00e8 un film del 1984, diretto da Francesco Laudadio."}
{"id": "2143692", "revid": "76069", "url": "https://it.wikipedia.org/wiki?curid=2143692", "title": "Ste. Genevi\u00e8ve (Missouri)", "text": ""}
{"id": "2143697", "revid": "74801", "url": "https://it.wikipedia.org/wiki?curid=2143697", "title": "Claymont", "text": "Claymont \u00e8 un census-designated place (CDP) degli Stati Uniti, situato nella Contea di New Castle nello stato del Delaware. la popolazione era di abitanti per il censimento del 2000.\nStoria.\nClaymont e la regione intorno al fiume Delaware sono stati abitati dall'uomo fin dal 1200, con reperti per\u00f2 che arrivano con la datazione fino al 1600 a.C. I primi europei che giunsero nell'area la chiamarono con il nome del capo-trib\u00f9 Lenape che occupava la zona. Nell'Ottocento da villaggio agricolo, Claymont si svilupp\u00f2 come sobborgo adatto per le residenze delle ricche famiglie di Filadelfia, mentre nel Novecento divenne un importante centro industriale..\nClaymont ha tale nome dal 1856, per gli sforzi della moglie del reverendo Clemson, pastore della Chiesa episcopale, dopo che abbandono la propria propriet\u00e0, Claymont Court, a Charles Town (Virginia Occidentale).\nGeografia fisica.\nClaymont \u00e8 situata in una fascia pianeggiante a ridosso dell'Atlantic Coastal Plain e del Delaware ma anche vicina alla zona collinare del nord della contea di New Castle.\nSecondo lo United States Census Bureau, il CDP di Claymont si estende su un territorio di , tutti quanti occupati da terre. L'area definita come Claymont generalmente comprende tutti i territori con il Zip Code 19703, che hanno come confine a nord il Pennsylvania, a est il fiume Delaware, e la linea della Baltimore and Ohio Railroad a ovest, mentre infine il fiume Perkins Run a sud..\nPopolazione.\nSecondo il censimento del 2000, a Claymont vivevano persone, ed erano presenti gruppi familiari. La densit\u00e0 di popolazione era di . Nel territorio comunale si trovavano unit\u00e0 edificate. Per quanto riguarda la composizione etnica degli abitanti, il 71,04% era bianco, il 23,33% era afroamericano, lo 0,33% era nativo, e l'1,44% era asiatico. Il restante 3,86% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 4,18% degli abitanti.\nPer quanto riguarda la suddivisione della popolazione in fasce d'et\u00e0, il 26,4% era al di sotto dei 18, l'8,5% fra i 18 e i 24, il 34,0% fra i 25 e i 44, il 19,0% fra i 45 e i 64, mentre infine il 12,1% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 89,9 maschi.\nIl Zip Code 19703 include anche altre comunit\u00e0, come Ashbourne Hills, la Greentree section, la Society Hill Section, e parti del Rolling Park, che non sono incluse nel CDP di Claymont, e contano una popolazione di abitanti secondo il censimento del 2000."}
{"id": "2143698", "revid": "2014155", "url": "https://it.wikipedia.org/wiki?curid=2143698", "title": "Kira Kirillovna Romanova", "text": "Rivoluzione russa.\nKira, cos\u00ec chiamata in onore del padre, nacque a Parigi mentre i genitori erano in esilio, visto che il loro matrimonio non era stato approvato dallo zar Nicola II. Questo fu dovuto al fatto che la nonna materna (Marija Aleksandrovna Romanova) e il nonno paterno (Vladimir Aleksandrovi\u010d Romanov) di Kira erano fratelli, e la Chiesa ortodossa russa vietava il matrimonio tra due cugini. Inoltre la madre aveva divorziato dal primo marito, il granduca Ernesto Luigi d'Assia, fratello della zarina Alessandra. I genitori vennero in seguito riammessi in Russia e nuovamente introdotti nella cerchia imperiale.\nA seguito della rivoluzione russa del 1917 la famiglia di Kira fugg\u00ec in Finlandia. Kira, che all'epoca aveva otto anni, ricordava che il permesso di fuggire fu concesso alla sua famiglia dal Governo Provvisorio Russo. Fu questa la prima occasione in cui essi viaggiarono su un treno pubblico. \u00abPer la prima volta non c'erano bardature reali [...] cio\u00e8 tappeti rossi, comfort speciali, ecc.\u00bb. In Finlandia, sua madre, gi\u00e0 quarantenne, diede alla luce un altro figlio, Vladimir. La famiglia aspett\u00f2 in Finlandia per pi\u00f9 di un anno, sperando che l'Armata Bianca sconfiggesse i Bolscevichi e i Romanov potessero cos\u00ec far ritorno nella loro patria. \u00abCome vorrei potervi rivedere\u00bb, scrisse Kira, allora di nove anni, alla zia Maria, regina di Romania, nel maggio 1918. \u00abQui \u00e8 abbastanza freddo bench\u00e9 dovrebbe essere estate. Boy [l'infante Vladimir] \u00e8 cos\u00ec dolce. Quando \u00e8 affamato e Nana sta preparando il suo pranzo, le lacrime semplicemente scorrono gi\u00f9 lungo le sue guance con fame\u00bb. Kira parlava di raccogliere funghi nei boschi, di andare a vedere film al venerd\u00ec e di lezioni, ma menzionava anche che la famiglia stava per finire le scorte di zucchero. La madre scrisse ai suoi parenti in altre nazioni per chiedere cibo per lattanti da dare al piccolo Vladimir.\nEt\u00e0 adulta.\nLa famiglia infine lasci\u00f2 la Finlandia e si diresse inizialmente a Coburgo e in seguito a Saint-Briac-sur-Mer, in Francia. Kira nacque principessa Kira Kirillovna di Russia, ma il padre in seguito le concesse il titolo di granduchessa quando egli stesso si dichiar\u00f2 \"Guardiano del Trono\" nel 1924.\nKira, dai capelli scuri, coraggiosa e franca, aveva un carattere tranquillo. Era intelligente, curiosa e interessata alle arti come la madre, con la quale lavorava nello studio di Saint-Briac. Kira, inoltre, faceva frequenti visite alle cugine delle varie corti europee e partecipava a numerosi ricevimenti nel Regno Unito.\nKira ebbe delle difficolt\u00e0 a trovare un marito adatto a lei. Era interessata all'emofilico Alfonso di Spagna, principe delle Asturie, figlio di Alfonso XIII di Spagna, ma rimase delusa quando il Principe dimostr\u00f2 maggiore interesse per una delle figlie del principe Nicola di Grecia. In seguito si innamor\u00f2 del principe Costantino \"Teddy\" Soutzo, un aristocratico rumeno, ma suo cugino Carlo II di Romania rifiut\u00f2 di acconsentire all'unione per ragioni politiche. Kira spos\u00f2 infine Luigi Ferdinando di Prussia il 4 maggio 1938; egli lavorava con i movimenti clandestini che cercavano di rovesciare il Nazismo. Lui e la moglie crebbero una famiglia di quattro figli e tre figlie in un villaggio vicino a Brema. I loro figli furono:\nDopo la seconda guerra mondiale, Kira venne chiamata a testimoniare nel caso di Anna Anderson, la donna che affermava di essere la granduchessa Anastasia Nikolaevna di Russia. Kira incontr\u00f2 brevemente la Anderson nel 1952 su richiesta della suocera, Cecilia, principessa della corona di Prussia, che credeva alle pretese di Anna. Kira, invece, non ci credeva: trov\u00f2 la donna \u00abrepellente\u00bb e \u00abnon signorile\u00bb ed incapace di parlare l'inglese acculturato utilizzato nella sua famiglia. Kira aveva visto per l'ultima volta Anastasia quando era una bimba di sette anni. Di opinione diversa era lo zio di Kira, il granduca Andrei Vladimirovi\u010d di Russia, che era infatti convinto che la Anderson fosse realmente Anastasia, mentre i genitori di Kira non erano convinti delle pretese di Anna.\nNegli ultimi anni della sua vita Kira si trov\u00f2 ad essere in disaccordo con il figlio maggiore, Federico Guglielmo, il quale rinunci\u00f2 ai suoi diritti di successione al titolo sposando una donna non nobile. Prest\u00f2 inoltre poca attenzione alla sua salute, ingrassando e soffrendo di ipertensione dopo aver passato i cinquant'anni. Nel settembre 1967 si trovava in visita al fratello Vladimir a Saint-Briac ed era particolarmente contenta, mangi\u00f2 abbondantemente e vers\u00f2 parecchi cucchiaini di zucchero nel suo caff\u00e8, commentando: \u00abDio mi proibisca di mangiare cose salutari!\u00bb. Quella sera fu colta da un infarto e mor\u00ec ben presto."}
{"id": "2143699", "revid": "205250", "url": "https://it.wikipedia.org/wiki?curid=2143699", "title": "Enrico Olivetti", "text": "Fu il nono presidente dell', in carica dal 1923 al 1926.\nBiografia.\n la carica di Presidente della Lega Nord della F.I.G.C.; la carica cess\u00f2 nel giugno del 1926, quando tutto il Consiglio Direttivo della Lega Nord rassegn\u00f2 le dimissioni nelle mani del Presidente del CONI Lando Ferretti, a seguito del grave sciopero arbitrale che sconvolse il girone di ritorno del campionato 1925-1926.\nOlivetti gestiva non solo la parte pi\u00f9 importante della Federazione, ma soprattutto quella che in assemblea federale aveva il maggior numero di voti, in conseguenza del maggior numero di societ\u00e0 affiliate.\nFu l'inizio della grave crisi della FIGC che port\u00f2 Lando Ferretti a nominare la triade di \"saggi\" che, con la Carta di Viareggio, riscrisse tutti gli ordinamenti federali e diede il la alla nascita di Serie A e Serie B."}
{"id": "2143700", "revid": "767487", "url": "https://it.wikipedia.org/wiki?curid=2143700", "title": "Dance &amp; Breakfast", "text": "Dance and Breakfast \u00e8 un album di Danijay, pubblicato nel 2006."}
{"id": "2143703", "revid": "512084", "url": "https://it.wikipedia.org/wiki?curid=2143703", "title": "Universit\u00e0 di Monaco", "text": ""}
{"id": "2143714", "revid": "1798099", "url": "https://it.wikipedia.org/wiki?curid=2143714", "title": "Sviluppo di Windows NT 4.0", "text": ""}
{"id": "2143717", "revid": "466539", "url": "https://it.wikipedia.org/wiki?curid=2143717", "title": "Balanga (Filippine)", "text": "Balanga \u00e8 una citt\u00e0 componente delle Filippine, capoluogo della Provincia di Bataan, nella Regione del Luzon Centrale.\nBalanga \u00e8 formata da 25 barangay:"}
{"id": "2143719", "revid": "287204", "url": "https://it.wikipedia.org/wiki?curid=2143719", "title": "Giorgio H\u00fclss", "text": "Biografia.\nFu presidente nella sola stagione 1919-1920, nella quale vinse lo scudetto. Al termine dell'annata fu avvicendato dal vicepresidente e presidente della Commissione Tecnica Francesco Mauro.\nRimase per diversi anni nel consiglio direttivo dell' anche quando dopo la fusione forzata con la U.S. Milanese la societ\u00e0 cambi\u00f2 nome in Ambrosiana.\nEntr\u00f2 in seguito nel consiglio direttivo della Canottieri Milano dove rivest\u00ec la carica di presidente della sezione pallacanestro."}
{"id": "2143720", "revid": "1494169", "url": "https://it.wikipedia.org/wiki?curid=2143720", "title": "University City", "text": ""}
{"id": "2143722", "revid": "154893", "url": "https://it.wikipedia.org/wiki?curid=2143722", "title": "Istituto regionale per la storia del Movimento di liberazione", "text": ""}
{"id": "2143725", "revid": "767487", "url": "https://it.wikipedia.org/wiki?curid=2143725", "title": "Blood Feast 2", "text": "Blood Feast 2 \u00e8 un film del 2002 diretto da Herschell Gordon Lewis.\nSi tratta del sequel film cult \"Blood Feast\", diretto dallo stesso regista nel 1963.\nTrama.\nFuad Ramses III, nipote di Fuad Ramses, che negli anni sessanta uccise molte ragazze per sacrificarle alla dea egizia Ishtar, riapre il servizio di catering del nonno per condurre una vita tranquilla. Nel negozio, per\u00f2, \u00e8 rimasta la statua di Isthar, la quale si impossessa di Fuad Rames III e lo costringe a continuare l'opera di sacrificio iniziata dal nonno anni prima.\nQuando la signora Lampley assume Fuad per occuparsi del catering per il ricevimento nuziale della figlia Tiffani, l'uomo decide di approfittare della cosa per portare a compimento i suoi piani e trasformare il banchetto nuziale in un pranzetto a base di carne umana. Una dopo l'altra, le damigelle d'onore della sposa iniziano a sparire nel nulla, diventando cibo cucinato e venduto nel ristorante di Fuad.\nDue poliziotti, il detective Myers e il detective Loomis, indagano sugli omicidi mentre l'intera. Dopo una lunga indagine, il detective Loomis scopre che Fuad \u00e8 posseduto dalla statua della dea egizia, cos\u00ec come era successo in passato al nonno.\nMyers, il quale durante un interrogatorio a Fuad ha visto la statua, informa il collega ed entrambi si precipitano nel negozio di Fuad per fermarlo. Myers e Loomis giungono appena in tempo e uccidono Fuad prima che egli possa uccidere la signora Lampley come vittima sacrificale alla dea Ishtar.\nMyers viene posseduto dalla dea egizia e tenta di uccidere Loomis. Loomis tenta di liberare il collega dalla possessione distruggendo la statua, ma questa cadendo travolge e uccide il detective Myers.\nProduzione.\nTrent'anni dopo il suo ultimo film, Herschell Gordon Lewis, che nel frattempo aveva abbandonato il cinema per diventare un uomo d'affari di successo, torna alla regia e si cimenta con il sequel del suo primo film, il cult \"Blood Feast\".\nIl produttore Friedman ed il regista Lewis tornano insieme partorendo questo film che celebra i fasti del loro passato e cerca di guadagnare sfruttando la vasta schiera di fan in attesa di tale evento. Lo splatter \u00e8 dosato in abbondanza e l'ironia sfocia nella demenzialit\u00e0 pura, senza remore. Certo, i tempi sono cambiati e di acqua sotto i ponti ne \u00e8 passata parecchia... e cos\u00ec, Lewis si adatta a nuovi canoni del cinema usando steadycam, montaggio curato, attori pi\u00f9 o meno decorosi e ragazze siliconate. Il risultato \u00e8 una specie di splatter porno semi-demenziale, capace di deludere anche i pi\u00f9 sfegattati fans del regista.\nDistribuzione.\nCompletato un anno prima della sua uscita, \"Blood Feast 2\" ha avuto diversi problemi a trovare un distributore.\nCritica.\nIl film si \u00e8 rivelato un fiasco e lo stesso Lewis non va particolarmente fiero di questo film, infatti ha pi\u00f9 volte ribadito che lui \u00e8 stato il semplice esecutore di un progetto altrui e che il risultato finale non \u00e8 stato quello sperato.\nNonostante ci\u00f2 il sito Allmovie ha dato al film una recensione positiva."}
{"id": "2143730", "revid": "125076668", "url": "https://it.wikipedia.org/wiki?curid=2143730", "title": "Adolph Zukor", "text": "Biografia.\nNacque in una famiglia askhenazita in una cittadina dell'allora impero austro-ungarico. Dopo la morte di entrambi i genitori emigr\u00f2 a Nuova York, dove giunse il 16 marzo 1891. Nel 1912 import\u00f2 e distribu\u00ec il lungometraggio \"Elisabetta regina d'Inghilterra\" (\"Queen Elisabeth\"), con Sarah Bernhardt. Incoraggiato dal successo ottenuto fond\u00f2 nel 1912 la Famous Players Film Company, con sede a New York, dove insieme alla Feature Play Company di Jesse L. Lasky continu\u00f2 l'attivit\u00e0 di produzione ed importazione di lungometraggi. L'introduzione del lungo da parte di queste case indipendenti, min\u00f2 la base su cui si fondava il monopolio del cartello MPPC (Motion Pictures Patents Company), ossia il cortometraggio monobobina. Le societ\u00e0 della MPPC non riuscirono ad adattarsi all'innovazione, frenate dagli stessi strumenti di protezione che utilizzavano per detenere il monopolio, e questo ritardo port\u00f2 allo scioglimento del trust, avvenuto nel 1915, dopo una sentenza della corte distrettuale di New York, che dichiarava illegali le pratiche utilizzate dalla MPPC.\nFu membro della massoneria.\nNel 1919 Zukor e Lasky fusero le loro attivit\u00e0 al distributore \"Paramount Pictures\", formando la Paramount Pictures Corporation.\nMor\u00ec nel 1976 alla veneranda et\u00e0 di 103 anni."}
{"id": "2143740", "revid": "729019", "url": "https://it.wikipedia.org/wiki?curid=2143740", "title": "Abucay", "text": "Abukay \u00e8 una municipalit\u00e0 di Quarta classe delle Filippine, situata nella Provincia di Bataan, nella Regione del Luzon Centrale.\nAbukay \u00e8 formata da 9 baranggay:"}
{"id": "2143744", "revid": "111393704", "url": "https://it.wikipedia.org/wiki?curid=2143744", "title": "Apologia di Socrate (Senofonte)", "text": "L'Apologia di Socrate (titolo completo: \"Apologia di Socrate davanti alla giuria\", ) \u00e8 un'opera di Senofonte che descrive lo stato d'animo di Socrate al processo.\nLe parti relative a Socrate raccolgono le testimonianze ed i ricordi di Senofonte dell'insegnamento del maestro. \nEsse si propongono, principalmente nell'apologia, la difesa del maestro contro i suoi detrattori. \nDal confronto con l'opera platonica si ritiene che Senofonte tramandi la parte pi\u00f9 esoterica degli insegnamenti socratici.\nIl processo.\nIl filosofo Socrate viene citato in giudizio da alcuni politici di Atene con l'accusa di corruzione dell'animo dei giovani mediante falsi insegnamenti e di non credere nell'esistenza degli Dei. Rispetto al carattere combattivo, persuasivo e contraddittorio del personaggio del dialogo di Platone, questo Socrate appare pronto ad accettare il verdetto dei giudici.\nSenofonte infatti scrive:\nDifferenze con il dialogo platonico.\nIl primo disguido che si trova tra i due scritti \u00e8 il responso dell'Oracolo di Delfi: nel dialogo di Senofonte la frase \u00e8 \"Non esiste nessuno pi\u00f9 libero, pi\u00f9 sano e pi\u00f9 elaborato nello sviluppo della parola che Socrate\", mentre nel dialogo platonico la risposta era: \"Non vi \u00e8 uomo pi\u00f9 saggio.\"&lt;br&gt;Infatti nel primo dialogo Socrate si difende in quanto saggio di essere assai intelligente per l'apprensione continua delle parole e dei significati dal momento della nascita.&lt;br&gt;Seconda grande differenza che separa i due dialoghi \u00e8 l'essenza del \"demone\": nell\"'Apologia\" di Senofonte Socrate \u00e8 quasi contento di trovarsi in contatto con questo dato che gli fornisce soltanto indicazioni positive sull'essenza della sua forma umana; mentre nella seconda \"Apologia\", Socrate \u00e8 quasi atterrito dai consigli del semidio.&lt;br&gt;Terza ed ultima differenza \u00e8 il pagamento delle mine: mentre nel testo platonico \u00e8 Socrate a decidere il prezzo di 30 mine da pagare per la pena, nell'altro dialogo il filosofo d\u00e0 libert\u00e0 agli amici di scegliere il prezzo della penale."}
{"id": "2143746", "revid": "729019", "url": "https://it.wikipedia.org/wiki?curid=2143746", "title": "Mairie d'Ivry (metropolitana di Parigi)", "text": "Mairie d'Ivry \u00e8 una stazione della Metropolitana di Parigi sulla linea 7, sita nel comune d'Ivry-sur-Seine.\nLa stazione.\nLa stazione venne aperta nel 1946 e collega il municipio d'Ivry a Parigi. Essa \u00e8 il capolinea di una delle due diramazioni della linea; il capolinea sull'altra diramazione \u00e8 a Villejuif - Louis Aragon."}
{"id": "2143747", "revid": "709565", "url": "https://it.wikipedia.org/wiki?curid=2143747", "title": "Luigi Ansbacher", "text": "Biografia.\nEra il primogenito di Bernardo Ansbacher (1833-1914), , piccolo industriale chimico a Milano, e della moglie Giulia Ansbacher Riesser, nata Julie Riesser (1845-1933). Suo zio da parte di madre era Jakob Riesser (1852-1932), avvocato, banchiere, giurista, politico e docente universitario. Suo fratello minore era Guido Ansbacher (1880-1957), rappresentante in Germania della Banca Commerciale Italiana, detta Comit.\nSi laure\u00f2 all'Universit\u00e0 degli Studi di Pavia in Giurisprudenza, con il professore e avvocato civilista Vincenzo Simoncelli. Divenne lui stesso affermato avvocato civilista e di commercio.\nNel 1913, trentacinquenne, divenne presidente dell'Inter, succedendo a Emilio Hirzel. Durante la sua presidenza la societ\u00e0 raggiunse il 3\u00ba posto nel girone finale nella stagione 1913/14. Durante la stagione, a maggio 1914 aveva sia perso il padre che, giorni dopo, avuto la sua primogenita Gabriella, dalla moglie diciannovenne Elsa Maria Giuditta Colombo. Lasci\u00f2 la presidenza a Giuseppe Visconti di Modrone.\nDomenica 6 settembre dello stesso 1914, l'Inter mise in palio all'Arena Civica l'unica Targa Luigi Ansbacher, giocata tra Inter e Juventus, ampiamente battuta 8-2\nL'11 agosto 1920 divenne padre di Bernardo Ansbacher, che chiam\u00f2 come il suo defunto padre e che seguir\u00e0 le sue orme di avvocato.\nInizi\u00f2 a scrivere di diritto internazionale, confrontando Italia e Germania, e nel 1927 divenne professore di Istituzioni commerciali germaniche all'Universit\u00e0 Commerciale Luigi Bocconi, avendo anche incarico di conferenziere. Il 1933 fu per lui un anno luttuoso: a luglio rimase vedovo, e a dicembre perse la madre. Termin\u00f2 la sua attivit\u00e0 in Bocconi nel 1938.\nMelomane e grande amico di Arturo Toscanini, fu per anni presidente di Casa Verdi, la \"Casa di Riposo per Musicisti\" creata da Giuseppe Verdi.\nDon\u00f2 infine alla Bocconi la sua collezione di opere giuridiche, soprattutto tedesche. \u00c8 sepolto al Cimitero Monumentale di Milano."}
{"id": "2143749", "revid": "768068", "url": "https://it.wikipedia.org/wiki?curid=2143749", "title": "Hadath", "text": "\u1e24ada\u1e6f (traslitterazione della parola araba \ufea3\ufeaa\ufe9a , \"incidente, qualcosa che fa mutare dall'esterno\") \u00e8 l'impurit\u00e0 giuridico-religiosa che impedisce al musulmano di accedere ad alcuni atti del rito.\nPu\u00f2 essere contratta in due modi:\nLo stato di impurit\u00e0 (\u1e25ada\u1e6f) pu\u00f2 essere maggiore o minore:\nLo stato di impurit\u00e0 si rimuove con un processo di purificazione tramite acqua (\"\u1e6dah\u0101ra\")."}
{"id": "2143755", "revid": "17204", "url": "https://it.wikipedia.org/wiki?curid=2143755", "title": "Custom Robo Arena NDS", "text": ""}
{"id": "2143761", "revid": "287204", "url": "https://it.wikipedia.org/wiki?curid=2143761", "title": "Emilio Hirzel", "text": "Biografia.\nDa presidente dell' ottiene un terzo posto nel girone unico delle eliminatorio lombarde 1912-1913. Nel 1913 lascia l'Inter e il suo successore sar\u00e0 Luigi Ansbacher.\nIn seguito nel 1917, alla fondazione dell'U.L.I.C., ne assume la vice presidenza continuando a seguire e sostenere il movimento liberista del dottor Luigi Maranelli.\nRiposa nel Cimitero Maggiore di Milano."}
{"id": "2143765", "revid": "729019", "url": "https://it.wikipedia.org/wiki?curid=2143765", "title": "U.S. Route 4", "text": "La U.S. Route 4 \u00e8 una strada statunitense a carattere nazionale che percorre 407\u00a0km (253 mi) da East Greenbush nel New York, ad ovest, a Portsmouth nel New Hampshire, ad est, attraversando lo stato del Vermont.\nNel New York, la U.S. 4 descrive un percorso nord-sud per allineare il suo tragitto al resto dello stato. Nel Vermont e nel New Hampshire la strada assume la tipica direzione est-ovest delle U.S. Highways a numeri pari."}
{"id": "2143773", "revid": "287204", "url": "https://it.wikipedia.org/wiki?curid=2143773", "title": "Loess Hills", "text": "Le Loess Hills sono una regione geografica degli Stati Uniti d'America caratterizzata dalla presenza di depositi eolici (\"loess\" o \"L\u00f6ss\") localizzati nella parte occidentale degli Stati dell'Iowa e del Missouri lungo le rive del fiume Missouri.\nGeologia.\nLe Loess Hills sono generalmente situate tra 1 e 24\u00a0km a est del letto del fiume Missouri. Queste sono le prime colline presenti al di l\u00e0 delle pianure alluvionali del fiume, che danno forma ad una sorta di \"fronte\" tra le regioni di Iowa, Missouri e Nebraska adiacenti al corso del Missouri.\nDurante l'ultima era glaciale, i ghiacciai in avanzamento frantumarono la roccia sottostante, rendendola in polvere. Con la ritirata dei ghiacciai ingenti quantit\u00e0 di sedimenti fangosi invasero la valle del fiume Missouri.\nI venti secchi spostarono il limo con enormi nubi di polvere, depositandolo su ampie aree. Il limo pi\u00f9 pesante e grossolao venne depositato nei pressi della pianura alluvionale del Missouri sotto forma di grandi dune, successivamente stabilizzate dalla crescita della vegetazione. L'azione erosiva della natura ha modellato in seguito la regione nella forma attuale."}
{"id": "2143775", "revid": "729019", "url": "https://it.wikipedia.org/wiki?curid=2143775", "title": "Vincenzo Li Causi", "text": "Fu sottufficiale dei Servizi d'intelligence militari. Cadde ucciso in Somalia durante la Missione Ibis II.\nBiografia.\nArruolato nell'Esercito Italiano, inviato presso la scuola trasmissioni dell'esercito a Roma, si addestra anche con gli incursori della Marina Militare, per essere poi successivamente reclutato nel 1974 dal SID, il Servizio d'intelligence italiano; si specializza in radio e telecomunicazioni. Li Causi, con lo scioglimento del Sid nel 1977, entra a far parte della VII Divisione del SISMI (i Servizi segreti militari), che aveva anche il compito di gestire la struttura di \"Stay-behind\", ovvero Gladio, un'organizzazione clandestina paramilitare promossa dalla NATO per contrastare un'eventuale invasione sovietica dell'Europa occidentale. Di tale struttura Li Causi gi\u00e0 dal 1975 \u00e8 istruttore.\nTra il 1980 ed il 1981 segue l'attivit\u00e0 di Abu Abbas, del Fronte Popolare per la Liberazione della Palestina. Partecipa successivamente anche alla liberazione del generale statunitense James Lee Dozier, rapito dalle Brigate Rosse nel 1982. Nel 1987 prende parte all'operazione Lima, una delicata missione in Per\u00f9, ufficialmente per addestrare la scorta del presidente peruviano Alan Garc\u00eda P\u00e9rez. Dal 1\u00ba ottobre 1987 al 1990, con il grado di maresciallo aiutante, fu al Centro Scorpione di Trapani, una delle cinque sezioni operative della VII divisione del SISMI, cellula siciliana di \"Gladio\", asseritamente contigua all'associazione \"Saman\" di Francesco Cardella. Li Causi succede cos\u00ec al colonnello Paolo Fornaro, chiamato alla guida del Centro dall'allora direttore del SISMI Fulvio Martini.\nInviato pi\u00f9 volte dal 1991 in missione Somalia per il SISMI, ebbe rapporti con la giornalista Ilaria Alpi, uccisa a Mogadiscio, della quale Li Causi sarebbe stato un informatore su una sua inchiesta su traffici di armi e scorie radioattive.\nLi Causi muore nel paese africano, in un agguato nel novembre 1993 a Balad, durante la Missione Ibis II, nel corso di un'imboscata tesa da alcuni militanti somali ai danni della vettura su cui viaggiava con un commilitone (Giulivo Conti). Le dinamiche dell'agguato non sono ancora del tutto chiare anche perch\u00e9 il giorno dopo egli avrebbe dovuto far ritorno in Italia per comparire davanti al giudice Felice Casson in merito a Gladio, l'operazione \"Stay-behind\" e il traffico di armi e scorie nucleari in Somalia.\nGli fu concessa la Medaglia d'oro al valore dell'esercito alla memoria.\nNel 2016 Li Causi insieme agli altri tre caduti dell'intelligence italiana del dopoguerra, \u00e8 stato commemorato a Forte Braschi e dal 2019 la sede dell'intelligence, il palazzo delle Casse di Risparmio Postali ospita una \u201cParete della Memoria\u201d dedicata ai caduti, con il suo nome.\nL'arsenale di Alcamo.\nPochi mesi prima della morte di Li Causi, nel luglio 1993, nel territorio di Alcamo, nel trapanese, era stato scoperto un enorme arsenale di armi e munizioni, nella disponibilit\u00e0 di due militari dei Carabinieri, l'appuntato Vincenzo La Colla, che era stato nella scorta del ministro dei Beni culturali Vincenza Bono Parrino, e il brigadiere Fabio Bertotto, pi\u00f9 volte in missione in Somalia; l'arsenale fu ritenuto appartenere alla struttura Gladio trapanese, che era stata guidata da Li Causi."}
{"id": "2143777", "revid": "22475", "url": "https://it.wikipedia.org/wiki?curid=2143777", "title": "Talk (Unix)", "text": "Talk era un programma originariamente usato come instant messenger tra differenti utenti su di un singolo computer multi-utente che eseguiva il sistema operativo Unix. Nel 1983 talk venne introdotto come comando integrato nel sistema BSD v4.2 e permise la comunicazione tra utenti anche su diverse macchine.\nL'interfaccia utente consisteva in un prompt a riga di comando suddiviso in diverse aree ognuna delle quali era assegnata ad un utente specifico. Questa configurazione non permetteva la visualizzazione dei messaggi nell'ordine in cui venivano scritti dai diversi utenti, funzionalit\u00e0 invece disponibile nel log delle conversazioni.\nSuccessivamente furono introdotti \"ntalk\" e \"ytalk\", quest'ultimo fu il primo software a permettere conversazioni tra pi\u00f9 di due utenti.\nInoltre una caratteristica comune ai tre programmi fu la trasmissione immediata dei caratteri digitati che forniva agli utenti una maggiore sensazione di istantaneit\u00e0 della conversazione."}
{"id": "2143783", "revid": "121837", "url": "https://it.wikipedia.org/wiki?curid=2143783", "title": "Carlo de Medici", "text": ""}
{"id": "2143787", "revid": "729019", "url": "https://it.wikipedia.org/wiki?curid=2143787", "title": "Episodi di Mad Men (seconda stagione)", "text": "La seconda stagione della serie televisiva Mad Men \u00e8 stata trasmessa in prima visione negli Stati Uniti d'America da AMC dal 27 luglio al 26 ottobre 2008.\nIn Italia \u00e8 stata trasmessa in prima visione satellitare da Cult dal 28 dicembre 2008 all'8 febbraio 2009.\nNuovi, giovani e creativi.\nTrama.\n\u00c8 il 14 febbraio 1962, San Valentino (circa quindici mesi dopo gli eventi conclusivi della prima stagione). Don Draper viene visitato da un medico che gli consiglia di fumare e bere di meno. Sua moglie Betty fa equitazione e al maneggio conosce un affascinante ragazzo di nome Arthur, fidanzato.\nAlla Sterling Cooper, i colleghi fanno ipotesi sulla recente e prolungata assenza di Peggy Olson, che \u00e8 tornata da poco e, da grassa com'era diventata, \u00e8 di nuovo snella come una volta (nessuno infatti sa che era incinta e al termine della prima stagione ha dato alla luce il figlio nato dalla sua relazione clandestina con Pete Campbell). Roger Sterling prende affettuosamente in giro la sua ex amante Joan Holloway sul suo nuovo fidanzato. In una riunione, il capo del settore vendite Herman \"Duck\" Phillips afferma che l'agenzia ha bisogno di assumere pi\u00f9 gente giovane e innovativa; nel frattempo, va preparata la campagna pubblicitaria per la compagnia aerea Mohawk Airlines.\nQuella sera, Don e Betty festeggiano all'Hotel Savoy, ma durante la notte Don non riesce a soddisfare la moglie a letto, e i due finiscono per guardare alla televisione Jackie Kennedy che mostra le stanze della Casa Bianca: lo stesso programma contemporaneamente viene guardato anche da Sal e da sua moglie e da Joan, nonostante ella sia in compagnia del fidanzato. A casa Campbell, invece, Trudy \u00e8 triste perch\u00e9 ha saputo che la moglie di Harry Crane, Jennifer, che evidentemente ha riaccolto il marito in casa (i due avevano avuto una crisi nella prima stagione, ma la loro riconciliazione non viene mostrata), \u00e8 incinta.\nIl giorno dopo, al lavoro, mentre iniziano i colloqui per assumere nuovi impiegati giovani e creativi, viene portata la nuova macchina fotocopiatrice, e Joan deve decidere dove sistemarla. Pete si lamenta con Peggy del fatto che sua moglie comincia a essere troppo insistente con il desiderio di avere dei figli, e le chiede se lei vorrebbe averne: rimanendo impassibile, la ragazza risponde che forse in futuro potr\u00e0 pensarci (Pete non sa nulla del figlio avuto con Peggy, e ancora neppure gli spettatori hanno appreso quale sia stata la sorte del bambino).\nDon e Peggy discutono della campagna per la Mohawk Airlines, e Don approva le idee della ragazza, che per\u00f2, di ritorno nel suo ufficio, scopre con stizza che proprio l\u00ec \u00e8 stata messa l'ingombrante fotocopiatrice.\nQuella notte, mentre sta guidando per tornare a casa, l'auto di Betty ha un guasto. Arriva un meccanico e, non avendo i soldi per pagare la riparazione, ella non esita a sfoderare il suo fascino per convincerlo a non farsi pagare nulla. Tornata a casa, mente al marito sui motivi del suo ritardo. Don legge alcune pagine della raccolta di poesie \"Meditations in an Emergency\" di Frank O'Hara, quindi spedisce il libro a un destinatario sconosciuto insieme a un biglietto con queste parole: \"Mi ha fatto pensare a te\".\nDisastro aereo.\nTrama.\nA un party a casa di Paul Kinsey, questi presenta agli amici la sua fidanzata, Sheila, una ragazza di colore: parlando con lei Joan si lascia sfuggire che non credeva Paul di vedute cos\u00ec aperte.\nIl luned\u00ec mattina, in ufficio, tutti si affollano attorno alla radio per sentire una terribile notizia: il volo American Airlines 1 da New York a Los Angeles \u00e8 precipitato poco dopo il decollo e non ci sono sopravvissuti (1\u00ba marzo 1962). Duck coglie al volo l'occasione e suggerisce che la Sterling Cooper abbandoni la Mohawk Airlines per cercare di assicurarsi la ben pi\u00f9 prestigiosa American Airlines, che ora, per riparare al grave danno d'immagine, dovr\u00e0 sicuramente spendere molti soldi in pubblicit\u00e0.\nPete viene a sapere che anche suo padre si trovava su quell'aereo. La notizia lo lascia confuso: si meraviglia di non riuscire a provare una reazione violenta o ad abbandonarsi alle lacrime. Parlando con suo fratello, Bud, viene poi a sapere che il padre aveva scialacquato quasi tutta la sua fortuna e che ora sono pieni di debiti.\nNel frattempo, Peggy va a trovare sua madre e sua sorella, che vorrebbero convincerla ad andare pi\u00f9 spesso in chiesa e che sono preoccupate per lei, specialmente dopo quello che ha passato (sono ovviamente al corrente della sua passata gravidanza). Prima di andarsene, Peggy saluta i nipotini, figli della sorella, fra cui un neonato biondo con gli occhi azzurri.\nDon e Betty hanno invitato gli amici Francine e Carlton e, dopo che questi sono andati via, discutono del loro matrimonio, che ha superato un momento di crisi dopo che Francine aveva scoperto l'infedelt\u00e0 del marito: Betty sostiene che l'uomo dovrebbe essere contento di quanto ha e molto riconoscente verso la moglie per averlo perdonato.\nIl giorno seguente, Paul vuole sapere da Joan cosa ella abbia detto a Sheila, e la ragazza ribatte che secondo lei il suo voler essere a tutti i costi anticonformista \u00e8 solo una posa; Paul si vendica rivelando a tutti l'et\u00e0 di Joan. Duck si reca da Pete per chiedergli se se la senta di aiutarlo ad arrivare al contratto con l'American Airlines, ma Pete risponde che la cosa lo metterebbe a disagio: la morte del padre \u00e8 ancora troppo recente. Don non \u00e8 affatto d'accordo con questa mossa spregiudicata, che considera poco leale nei confronti della Mohawk Airlines, e tuttavia \u00e8 proprio lui a dover dire al rappresentante di quest'ultima che la Sterling Cooper rinuncia all'incarico.\nNonostante poche ore prima abbia declinato la proposta, quella sera Pete si presenta all'incontro che Duck sta avendo con un pezzo grosso dell'American Airlines, e non esita a usare anche la sua recente tragedia personale per impressionare il potenziale cliente: Duck \u00e8 favorevolmente colpito dalla mancanza di scrupoli del giovane.\nLa domenica successiva, Peggy va a Messa con la madre e la sorella, che le affida il neonato quando ella deve alzarsi per l'eucaristia.\nIl benefattore.\nTrama.\nSul set di uno spot per delle patatine ideato dai creativi della Sterling Cooper, il celebre comico Jimmy Barrett fa una battuta molto pesante sulla stazza della moglie del proprietario del prodotto, paragonandola al dirigibile Hindenburg. Don viene incaricato di rimediare al danno cercando di convincerlo a scusarsi.\nHarry scopre casualmente che Ken Cosgrove guadagna pi\u00f9 di lui, e decide, parlandone con la moglie, di tentare di migliorare la sua posizione lavorativa: chiama un amico che lavora alla CBS, dal quale apprende che gli spazi pubblicitari all'interno di un episodio di \"La parola alla difesa\" non trovano acquirenti perch\u00e9 la puntata tratta di un tema controverso come l'aborto. Harry si dice convinto di poter trovare uno sponsor.\nDon incontra Bobbie Barrett, moglie e manager di Jimmy: tra i due scocca una immediata e forte attrazione reciproca, e infatti finiscono col baciarsi nell'auto di lui. Tornato a casa, Don riceve dalla moglie il suo orologio riparato sul quale lei, per fargli una sorpresa, ha fatto anche incidere il suo monogramma.\nAl maneggio, Betty ha un colloquio con Arthur, che \u00e8 chiaramente molto attratto da lei, ma la donna lo prega di non rovinare la loro amicizia. A casa, Don comunica alla moglie che dovranno cenare assieme ai Barrett e agli Schilling (la coppia che il comico ha insultato) e ha bisogno che Betty sia incantevole e affascinante come sempre, visto che la serata rischia di essere difficile.\nAl lavoro, Harry mostra la puntata di \"La parola alla difesa\" a Elliot, il rappresentante della marca di cosmetici Belle Jolie: sebbene questi non accetti che la pubblicit\u00e0 dei suoi rossetti passi durante l'episodio perch\u00e9 troppo controverso, l'idea piace comunque a Roger, che si congratula con Harry per il suo spirito d'iniziativa e, su sua richiesta, gli concede un aumento e lo nomina a capo del nuovo dipartimento per la televisione.\nLa cena della riconciliazione fra Jimmy e gli Schilling inizia male, perch\u00e9 il comico si dedica solo a corteggiare spiritosamente Betty, ma Don affronta in privato Bobbie e con violenza la costringe a far fare al marito quello che ci si aspetta da lui. Jimmy alla fine si scusa; sulla via del ritorno a casa, Betty dice a Don di essere contenta di aver finalmente preso parte alla vita del marito.\nTre domeniche.\nTrama.\nAlla Messa domenicale, Peggy incontra il nuovo giovane parroco, padre Gill, che si reca a pranzo dalla famiglia Olson e poi, saputo che Peggy lavora nella pubblicit\u00e0, le chiede consigli su come preparare il prossimo sermone. Don e Betty passano una tranquilla domenica in famiglia, mentre Roger Sterling e la moglie Mona cenano assieme alla figlia Margaret e al fidanzato di lei, discutendo del loro prossimo matrimonio.\nIl giorno seguente, Don riceve in ufficio la visita di Bobbie Barrett che lancia l'idea di un programma di candid camera che veda come protagonista suo marito Jimmy, quindi chiude a chiave la porta per godersi alcuni momenti di intimit\u00e0 con lui.\nLa Domenica delle Palme, Duck telefona a Don dicendogli che, anche se \u00e8 festa, \u00e8 necessario che si rechi in ufficio per preparare l'importante meeting con i clienti dell'American Airlines: Don porta con s\u00e9 anche la figlia Sally, mentre Betty si occupa di portare Bobby, scottatosi con il fornello, al pronto soccorso. Nel frattempo Roger ha un incontro con una squillo in una stanza d'albergo.\nIl venerd\u00ec santo, Duck informa i colleghi che il suo contatto presso l'American Airlines \u00e8 stato licenziato, e quindi le possibilit\u00e0 di un contratto sono scarse: Don commenta con Roger che in questo modo sono stati persi due clienti, la Mohawk e l'America Airlines. In confessione, Anita, la sorella di Peggy, rivela a padre Gill di provare un forte risentimento verso Peggy, che ha sedotto un uomo sposato, ne ha avuto un figlio e ora si comporta come se non fosse successo nulla.\nBetty \u00e8 scontenta del modo a suo parere troppo lieve con cui il marito corregge Bobby, il loro figlio minore, che sta diventando troppo indisciplinato; ma Don le spiega che il ricordo doloroso di suo padre, che lo picchiava frequentemente e che Don odiava, \u00e8 il motivo per cui egli si astiene dal farlo con i suoi bambini.\nA Pasqua, all'esterno della chiesa, mentre i bambini cercano le uova come tradizione, padre Gill fa gli auguri a Peggy e le regala un uovo dipinto, \"per il piccolino\".\nLa nuova ragazza.\nTrama.\nPete e Trudy si recano da un medico per capire come mai hanno difficolt\u00e0 a concepire un figlio: parlando in privato con lo specialista, Pete afferma di volere un bambino, ma dai suoi discorsi non sembra poi cos\u00ec convinto.\nIn ufficio, Joan mostra felice l'anello di fidanzamento che le ha donato il suo futuro marito, un medico di nome Greg Harris. Bobbie Barrett e Don si incontrano in un ristorante, dove si imbattono casualmente nell'ex amante di lui, Rachel Menken, ora sposata. I due decidono poi di partire per la villa estiva di lei a Long Island, ma, a causa dei troppi bicchieri bevuti, Don perde il controllo dell'auto. Don e Bobbie rimangono solo lievemente feriti, ma, alla locale stazione di polizia, Don non ha i soldi sufficienti per pagare la multa per guida in stato di ebbrezza, ed \u00e8 costretto a chiamare Peggy in aiuto. La ragazza riaccompagna la coppia a casa con la sua auto, promettendo di mantenere il segreto sull'incidente, e si offre anche di ospitare Bobbie (che non vuole farsi vedere dal marito con i segni dell'incidente sul volto) per qualche giorno. Quando Bobbie chiede a Peggy perch\u00e9 si dia cos\u00ec da fare per Don, la ragazza risponde che egli a sua volta l'ha molto aiutata in passato; Bobbie le suggerisce poi che, se vorr\u00e0 essere rispettata nel suo lavoro, non dovr\u00e0 continuare a fingere di essere un uomo. A casa, Don mente a Betty sulle cause del suo incidente.\nAlla Sterling Cooper arriva una nuova segretaria, la bella Jane Siegel, che sostituisce Peggy come segretaria di Don e che subito ovviamente attira l'attenzione degli altri uomini. Joan l'ammonisce invitandola a comportarsi con decoro, ma Jane le risponde in modo abbastanza irrispettoso.\nI risultati delle analisi stabiliscono che Pete \u00e8 perfettamente in grado di avere figli, Trudy per\u00f2 \u00e8 triste perch\u00e9 ci\u00f2 vuol dire che \u00e8 lei quella ad avere problemi. Quando Pete le chiede se sia poi cos\u00ec importante avere subito dei figli, la moglie perde la calma.\nIn un flashback, Peggy \u00e8 all'ospedale dopo aver partorito, e riceve l'inaspettata visita di Don: preoccupato per la sua lunga assenza, l'uomo si era informato presso la madre e la sorella di lei, e infine l'aveva rintracciata. Seduto al suo capezzale, le consiglia di fare tutto quello che i medici le avrebbero ordinato per uscire al pi\u00f9 presto di l\u00ec, e poi di dimenticarsi completamente l'accaduto, come se non fosse mai successo. Uniti dall'aiuto reciproco che si sono prestati in momenti di difficolt\u00e0, tra Don e Peggy si instaura una relazione maggiormente paritaria e confidenziale.\nMarilyn o Jackie.\nTrama.\nDuck informa Don e gli altri che la Playtex vuole una campagna aggressiva e fantasiosa per la propria linea di biancheria intima, in linea con quella della concorrente Maidenform.\nDurante un evento di beneficenza per il Memorial Day al country club, Betty incontra Arthur Case, il ragazzo che aveva conosciuto al maneggio. Quando inizia una sfilata di costumi da bagno, Don lascia la festa con una scusa e telefona all'amante Bobbie Barrett, ma la donna non pu\u00f2 incontrarlo in quel momento.\nPete e Peggy hanno una discussione sullo slogan per Clearasil, il marchio del suocero di lui: Pete, che tiene molto al fatto che suo suocero sia soddisfatto, vorrebbe imporre il suo, scavalcando la ragazza. Roger vorrebbe che Don e Duck si riconciliassero dopo gli screzi avuti per la perdita dell'American Airlines. Duck nel frattempo riceve la visita dell'ex moglie e dei figli, e da questi ultimi apprende che la donna sta per risposarsi.\nL'idea di base per la campagna della Playtex si fonder\u00e0 sul concetto che ogni donna desidera essere Jackie Kennedy o Marilyn Monroe. Peggy \u00e8 per\u00f2 un po' seccata dal fatto che molte decisioni vengono prese nel corso di serate fra uomini dalle quali lei \u00e8 esclusa, e chiede a Fred che questo non si ripeta in futuro. Joan le consiglia di cominciare a essere pi\u00f9 determinata e anche pi\u00f9 seducente nel modo di vestire.\nMentre sta lasciando l'ufficio per tornare a casa, Pete incontra una modella appena uscita dal provino per lo spot del reggiseno Playtex, la ragazza lo invita nel suo appartamento e i due passano la notte insieme.\nBetty indossa il bikini acquistato alla sfilata, ma Don lo trova fin troppo provocante e le ordina di toglierlo.\nAnche se la campagna Jackie/Marilyn non viene accettata dalla Playtex, gli sforzi dei creativi della Sterling Cooper vengono comunque apprezzati, e i manager della Playtex invitano i pubblicitari in uno stripclub per quella sera; Peggy, ovviamente non invitata ma venuta a sapere lo stesso della cosa, si presenta a sorpresa nel locale vestita in modo piuttosto provocante: mentre scherza con gli altri, incrocia lo sguardo di Pete, perplesso e poco contento per quella scena.\nDuck, abbattuto pi\u00f9 di quanto dia a vedere dalla notizia del nuovo matrimonio dell'ex consorte, resiste alla tentazione di attaccarsi alla bottiglia, un vizio che, si intuisce, aveva in passato. Mentre sono a letto insieme, Bobbie irrita Don accennando al fatto che la bravura a letto di lui \u00e8 argomento di conversazione fra varie sue conoscenze: seccato, Don si riveste e se ne va bruscamente. La mattina dopo, a casa, Don ha un momento di sconforto mentre si sta rasando la barba.\nIl violino d'oro.\nTrama.\nMentre si trova in un concessionario riflettendo se acquistare una lussuosa Cadillac, Don ritorna con la memoria a quando faceva il venditore di auto usate: un giorno, gli si era presentata una sconosciuta che lo aveva subito accusato di non essere il vero Don Draper.\nLa nuova segretaria Jane convince Ken, Sal e Harry ad entrare nell'ufficio di Bertram Cooper dopo che tutti sono gi\u00e0 usciti per vedere il dipinto di Mark Rothko da questi acquistato, e di cui si fa un gran parlare in ufficio: Harry spera che sfoggiando una certa conoscenza dell'arte contemporanea potr\u00e0 fare buona impressione sul capo. Ken \u00e8 contento di sapere che Sal ha letto e apprezzato il suo racconto apparso su \"The Atlantic Monthly\": i due decidono che ne parleranno a cena a casa di Sal.\nJimmy Barrett telefona a Betty per invitare lei e Don a un party: la donna comunica l'invito al marito, quando questi torna a casa al volante della bella auto nuova. Joan, saputo che Jane e altri si sono introdotti senza autorizzazione nell'ufficio di Cooper, licenzia la ragazza: mentre se ne sta andando via singhiozzando, Jane si imbatte in Roger, che la tranquillizza e la invita a ripresentarsi al lavoro anche l'indomani, sistemer\u00e0 lui le cose con Joan.\nQuella domenica, Ken si reca a cena a casa di Sal e di sua moglie Kitty: i due uomini iniziano a parlare del racconto di Ken, intitolato \"Il violino d'oro\", escludendo totalmente dalla conversazione Kitty. Dopo che l'ospite \u00e8 partito, Kitty scoppia a piangere, accusando il marito di non vederla neppure.\nIl giorno dopo, Joan \u00e8 sconcertata dal rivedere Jane, ma, saputo dalla ragazza che Sterling ha revocato il suo licenziamento parlando con condiscendenza dell'\"impulsivit\u00e0\" di lei, deve fare buon viso a cattivo gioco.\nAl party, mentre Don e Bobbie discutono di affari, Jimmy si apparta con Betty e le rivela il suo sospetto che i loro rispettivi coniugi siano amanti: Betty reagisce con rabbia e non vuole credergli. Quando Don e la moglie stanno per andarsene, Jimmy affronta direttamente il rivale faccia a faccia manifestandogli il suo disprezzo per aver sedotto la moglie di un altro. Mentre i due coniugi, di pessimo umore, tornano a casa in auto senza scambiarsi una parola, Betty ha un improvviso attacco di vomito dovuto al disgustoso pensiero che Don l'abbia tradita.\nUna serata indimenticabile.\nTrama.\nDuck consiglia a Harry di leggere pi\u00f9 attentamente le sceneggiature dei programmi televisivi, per evitare che le pubblicit\u00e0 vengano piazzate in momenti non appropriati: oberato di lavoro, Harry chiede aiuto a Joan, la quale non solo prende l'incarico molto seriamente, ma lo trova anche divertente. Duck dice a Don che i clienti della Heineken non sono convinti che il loro prodotto sia adatto a un target di casalinghe della classe medio-alta, come invece sostiene Don.\nPadre Gill chiede a Peggy di aiutarlo a pubblicizzare una serata di ballo organizzata dalla parrocchia: dopo iniziali perplessit\u00e0 sul volantino ideato dalla ragazza, che presenta una coppia abbracciata che balla, il prete si lascia convincere, ma alcuni anziani parrocchiani lo ritengono ancora troppo ardito.\nDon e Betty invitano a cena alcuni amici, tra cui Roger e la moglie e Duck: Betty \u00e8 orgogliosa del men\u00f9 che ha preparato e, come bevanda, ha scelto la birra di marca Heineken: quando Duck, a tavola, commenta che allora Don aveva ragione, il target della birra era proprio quello che diceva lui, Betty capisce di essere stata \"usata\" dal marito per un esperimento per trovare conferma alle sue teorie, e rimane offesa. Dopo che gli ospiti sono partiti, i due litigano, e Betty esasperata accusa Don di avere una relazione con Bobbie Barrett, cosa che l'uomo nega. Il giorno seguente, Betty si mette a frugare nelle tasche degli abiti di Don per trovare prove dell'infedelt\u00e0 del marito.\nSebbene il lavoro di Joan e i suoi suggerimenti su dove meglio, in base al testo delle sceneggiature, piazzare spot pubblicitari siano molto apprezzati, ben presto i suoi servizi non sono pi\u00f9 necessari: Harry col consenso di Roger assumer\u00e0 un impiegato per fare lo stesso lavoro. Joan nasconde la sua delusione.\nPadre Gill, venuto a trovare Peggy in ufficio per fare copie dei volantini per il ballo, coglie l'occasione per ricordarle che egli \u00e8 disponibile ad ascoltarla, qualora la ragazza senta il bisogno di parlare o di riconciliarsi con Dio (alludendo alla sua gravidanza): Peggy, sorpresa e imbarazzata, rimane reticente.\nFra i coniugi Draper la situazione \u00e8 sempre pi\u00f9 tesa: Betty telefona a Don in ufficio per avvisarlo di non tornare a casa quella sera.\nUn nuovo inizio.\nTrama.\nLa notizia della morte di Marilyn Monroe (5 agosto 1962) sconvolge e rattrista molte delle ragazze che lavorano alla Sterling Cooper, compresa Joan; Peggy invece commenta pragmaticamente che \u00e8 stata una fortuna che la campagna per la Playtex basata sul confronto fra l'attrice e Jackie Kennedy sia stata a suo tempo rifiutata.\nDon, che non ha ancora ricevuto il permesso dalla moglie per tornare a casa, \u00e8 infastidito quando la sua segretaria Jane, che ha intuito qualcosa delle sue difficolt\u00e0 coniugali, comincia a parlargliene: Don le ordina seccamente di occuparsi di lavoro e non dei suoi casi personali.\nPoco prima di un incontro con i clienti della Samsonite per una presentazione, Freddy, che da sempre talvolta esagera con l'alcol, si ubriaca e si orina addosso: Pete, disgustato, chiede all'ultimo momento a Peggy di gestire lei la presentazione imminente: la ragazza fa un ottimo lavoro.\nBetty riceve la visita dell'amica Sarah Beth Carson, con cui fa equitazione, che le confida di essere molto attratta da Arthur Case, sebbene sia sposata ed egli sia fidanzato. Incontrandolo qualche giorno dopo, Betty invita il ragazzo a pranzare con lei e Sarah.\nConvocato nell'ufficio di Roger, Don apprende da Pete e Duck della grave mancanza di Freddy: per l'affetto che prova per il vecchio collega, tenderebbe a essere indulgente, ma Roger, incitato da Duck e Pete, ha deciso che deve essere licenziato, e per comunicarglielo organizza una cena fra loro tre, Freddy, Don e Roger, per quella sera. La cena si svolge in un clima di amicizia, i tre si conoscono da anni; Freddy \u00e8 amareggiato, prova a scusarsi e a far cambiare idea a Roger, ma alla fine accetta la decisione senza serbare rancore. Dopo aver mangiato e bevuto, i tre uomini si recano in una sala da gioco clandestina, dove si imbattono in Jimmy Barrett, che Don, incapace di trattenersi, colpisce con un pugno. Quindi, dopo un affettuoso saluto, Freddy torna a casa in taxi, mentre Don e Roger continuano la serata in un altro bar: Roger prova a far parlare l'amico dei problemi coniugali che sta passando e che egli ha intuito, Don non si sbottona ma ammette che quella separazione, invece di rattristarlo, lo fa sentire sollevato.\nIl giorno seguente Don offre a Peggy la posizione che era di Freddy, dicendole per\u00f2 che avrebbe dovuto dirgli quanto era successo. Peggy non riesce a godersi la promozione perch\u00e9 dispiaciuta per il licenziamento di Fred, e si reca arrabbiatissima nell'ufficio di Pete: avrebbe potuto non rivelare nulla ai loro superiori visto che non vi erano state gravi conseguenze, gli dice sdegnata, cos\u00ec Fred non sarebbe stato licenziato. Pete ribatte di non sentirsi affatto in colpa per l'accaduto: Peggy dovrebbe essere contenta del fatto che grazie a lui ha ottenuto una promozione e un aumento.\nBetty non si presenta al pranzo che ha fissato con Arthur e Sarah, in modo da lasciarli soli. Mona Sterling si presenta inaspettatamente nell'ufficio di Don e gli rivela su tutte le furie che il marito, ispirato dalla conversazione avuta con Don, ha deciso di lasciarla dopo anni di matrimonio per mettersi con una segretaria: Jane. Don chiede a Roger che gli venga assegnata una nuova segretaria.\nL'eredit\u00e0.\nTrama.\nPete e Paul si preparano a partire per la California dove si svolger\u00e0 un'importante convention aerospaziale: saranno presenti colossi del settore pronti a investire in pubblicit\u00e0 ed \u00e8 un'occasione per attirare nuovi prestigiosi clienti. A casa, Trudy cerca di convincere Pete a prendere in considerazione l'ipotesi di ricorrere all'adozione per avere un figlio, ma il marito \u00e8 contrario.\nBetty comunica a Don, che alloggia ancora in hotel, che suo padre Gene ha avuto un ictus: i due si recano a trovarlo, non dicendo nulla della loro attuale situazione, e trovano l'uomo molto confuso, tanto da scambiare la figlia per la moglie defunta.\nSheila, la fidanzata di Paul, non \u00e8 contenta della partenza del suo uomo per la California perch\u00e9 sperava l'accompagnasse in Mississippi dove ella dar\u00e0 una mano a far iscrivere gli elettori di colore nelle liste elettorali.\nPete e suo fratello Bud esaminano la precaria situazione finanziaria della famiglia, che la disastrosa gestione del padre defunto ha messo in seria difficolt\u00e0; quindi Pete comunica a Bud che Trudy desidera adottare un bambino.\nMentre Betty si lamenta col fratello William della compagna del padre, Gloria, che non le \u00e8 mai andata a genio, Gene accusa Don di non trattare Betty come merita.\nPete ha un duro scontro con sua madre Dorothy, che disapprova con parole molto dure e offensive l'ipotesi di adottare un bambino: una persona del suo livello non doveva abbassarsi a prendere dagli \"scarti\", sostiene. Pete, disgustato, si vendica dicendole allora che il suo defunto marito ha sperperato tutta la sua fortuna, cosa che inizialmente pensava, d'accordo col fratello, di tenerle nascosta.\nQuella notte, Betty e Don, che a casa di Gene, per salvaguardare le apparenze, dormono nella stessa stanza ma lei nel letto e lui per terra, finiscono per fare l'amore. Ma, una volta tornati a casa, la donna ribadisce che, nonostante quanto \u00e8 successo, nulla \u00e8 cambiato, non vuole che Don torni a casa. Don allora decide di andare lui in California al posto di Paul: saputo il cambiamento di programma, Paul pu\u00f2 comunicare a Sheila che verr\u00e0 con lei in Mississippi.\nIn ufficio c'\u00e8 una piccola festicciola per celebrare la nascita del figlio di Harry: Pete, un po' brillo, confida a Peggy di avere un po' paura di volare, visto che il padre era morto in un incidente aereo. La ragazza cerca di confortarlo, ma egli prosegue, non molto consapevole di quanto sta dicendo, e le rivela di odiare sua madre, e allude alle obiezioni che ella sta facendo all'adozione, sebbene Peggy non sia in grado di capire il senso di tutto il discorso.\nBetty scopre il piccolo Glen Bishop nascosto nella casetta giocattolo in giardino: \u00e8 scappato di casa ed \u00e8 venuto a salvarla, sostiene, vuole fuggire con lei. Betty avvisa la madre di Glen, Helen, che viene subito a prenderlo: il bambino, mentre viene portato via, urla a Betty la sua rabbia.\nIn seguito, Helen torna da Betty, la quale le dice che Glen si sente trascurato e ha bisogno dell'affetto di sua madre. Le rivela anche che Don non vive pi\u00f9 a casa: Helen, che ha passato un'esperienza simile, l'avvisa che la parte pi\u00f9 difficile in un divorzio, per una donna, \u00e8 capire che da quel momento dovr\u00e0 imparare a cavarsela da sola.\nJet Set.\nTrama.\nRoger chiede a Jane di sposarlo. Don e Pete sono in California per partecipare alla convention aerospaziale. Alla piscina dell'albergo, Don conosce Willy, personaggio del bel mondo, e la giovane e bella Joy, che si mostra molto interessata a lui.\nA New York, Duck chiede a Roger di nominarlo partner della Sterling Cooper, ma Roger \u00e8 costretto a dirgli che finora i risultati da lui conseguiti sono meno di quanto ci si aspettasse, e che deve darsi da fare di pi\u00f9 se vuole ottenere questo traguardo.\nAlla convention, Don e Pete assistono a una conferenza sui missili MIRV e si rendono conto della quantit\u00e0 enorme di soldi che gira in questo settore dell'industria. Subito dopo per\u00f2, senza avvisare, Don pianta in asso Pete per partire con Joy verso Palm Springs, dove la ragazza vive in una lussuosissima villa con Willy (che si scoprir\u00e0 poi essere il padre di Joy) e altri amici. Dopo aver cenato allegramente tutti insieme, Don e Joy vanno nella stanza di lei e fanno l'amore. Nel frattempo Pete, senza avere la minima idea di dove sia sparito Don, cerca di prendere pi\u00f9 contatti possibili da solo.\nKurt, un giovane creativo della Sterling Cooper, invita Peggy a un concerto di Bob Dylan nel Greenwich Village, ma, prima che i pettegolezzi possano partire, spiazza tutti dichiarando con la massima naturalezza ai colleghi di essere omosessuale: l'annuncio lascia tutti senza parole e sconcertati, soprattutto Sal.\nDuck ha un incontro con i suoi vecchi datori di lavoro, giunti da Londra, e propone loro di comprare la Sterling Cooper: in cambio del suo aiuto per riuscirci, vuole essere nominato presidente e avere il pieno controllo sul settore creativo.\nQuella sera, Kurt va a prendere Peggy per portarla al concerto, ma prima i due fanno quattro chiacchiere, e il ragazzo finisce per tagliare i capelli di Peggy, donandole un \"look\" pi\u00f9 moderno e meno serioso.\nJoy vorrebbe che Don seguisse il suo gruppo di ricchi gaudenti e boh\u00e8mienne alle Bahamas, dove stanno per trasferirsi. Nel frattempo Pete ha fatto ritorno a New York e annuncia che il viaggio \u00e8 stato produttivo per i numerosi contatti che \u00e8 riuscito a stabilire: quando vede Peggy, nota in lei qualcosa di diverso, ma \u00e8 la ragazza a dovergli dire che ha tagliato i capelli.\nDuck comunica a Cooper e a Sterling che i suoi vecchi colleghi dell'agenzia britannica Putnam, Powell &amp; Lowe hanno intenzione di acquistare la Sterling Cooper: Roger e Bertram concedono loro cinque giorni di tempo per fare un'offerta.\nA Palm Springs, Don fa una telefonata presentandosi come \"Dick Whitman\" e dice alla persona all'altro capo del filo che vorrebbe passare a trovarla.\nIl re della montagna.\nTrama.\nSally, la figlia di Don e Betty, si ribella contro la madre convinta che sia colpa sua se il padre non vive pi\u00f9 a casa. Pete scopre che Trudy ha preso appuntamento con un'agenzia per le adozioni senza consultarlo: tornato a casa, fa una sfuriata a Trudy gridandole che non adotteranno mai un bambino. La sorella di Bertram, Alice, arriva in visita per discutere della proposta di vendere la Sterling Cooper, ed \u00e8 favorevole.\nIn un flashback, Don ritorna al momento in cui la donna entrata nel concessionario dove lavora l'aveva accusato di essere un impostore: si tratta di Anna, la moglie del vero Don Draper. Don non sapeva della sua esistenza perch\u00e9 Draper non ne aveva mai fatto menzione: ora, Dick/Don \u00e8 costretto a dirle che il marito \u00e8 morto in Corea, e a rivelarle lo scambio di identit\u00e0.\nDi nuovo nel 1962, Don, ancora in California, si reca a trovare proprio Anna, la persona cui aveva telefonato al termine della puntata precedente: i due, infatti, col tempo sono diventati ottimi amici, e Anna \u00e8 la sua confidente e \"sorella maggiore\". A lei racconta della crisi che sta attraversando il suo matrimonio, e del fatto che \u00e8 riuscito a rovinare la felicit\u00e0 che si era faticosamente costruito.\nPete riceve una telefonata dal suocero, Tom Vogel: egli vuole ritirare il contratto della Clearasil e invita il genero a concentrarsi su Trudy, che \u00e8 infelice; Pete risponde che lui e la madre di Trudy devono smetterla di intromettersi nel suo matrimonio.\nDon ricorda un Natale di qualche tempo prima passato assieme ad Anna, cui Don racconta di aver conosciuto una donna meravigliosa, Betty. Vorrebbe sposarla, e quindi ha bisogno di ottenere il divorzio da Anna (all'apparenza infatti i due sono pur sempre il signore e la signora Draper); la donna naturalmente acconsente e Don pu\u00f2 cos\u00ec iniziare una nuova vita.\nPeggy fa un'ottima presentazione per la campagna del gelato Popsicle. L'amica di Betty, Sarah, le confessa di aver tradito il marito con Arthur Case, accusandola di aver favorito la piega che stavano prendendo gli eventi. Betty nega.\nPeggy, stanca di dover dividere l'ufficio con la fotocopiatrice Xerox e di dover sopportare il continuo via vai, trova il coraggio di chiedere direttamente a Roger di avere l'ufficio che aveva occupato Freddy Rumsen: Roger apprezza la sua determinazione, e acconsente.\nIl fidanzato di Joan, Greg, che il forte carattere della donna sembra talvolta mettere a disagio, passa a prenderla al lavoro e la costringe a fare l'amore in ufficio, sebbene lei dica di non averne voglia, per ristabilire la sua \"autorit\u00e0\".\nBertram, Alice e Roger si riuniscono per decidere la vendita della Sterling Cooper: Don \u00e8 assente, ma il suo voto \u00e8 comunque ininfluente. Tutti sono in favore della cessione.\nIn California, Don nota nella libreria di Anna il libro di Frank O'Hara's \"Meditations in an Emergency\" che egli aveva spedito all'amica qualche tempo prima. La donna gli legge i tarocchi, e conclude che Don si sente infelice perch\u00e9 \u00e8 convinto di essere solo.\nPete si congratula di vero cuore con Peggy per il nuovo ufficio. Le rivela anche che il suocero gli ha tolto il contratto per la Clearasil. La ragazza gli chiede cosa sia successo a Don in California, e Pete le dice che egli \u00e8 sparito all'improvviso, come, aggiunge, aveva gi\u00e0 fatto in passato (alludendo al segreto di Don, che conosce).\nRivelazioni.\nTrama.\nBetty apprende dal suo medico di essere incinta: dice al dottore di non volere un bambino in quel momento, ma questi pensa di tranquillizzarla dicendole che una donna sposata e senza problemi di soldi come lei non deve preoccuparsi.\nDon ricompare all'improvviso al maneggio per vedere Betty, e le chiede di perdonarlo. Alla Sterling Cooper i dipendenti percepiscono una certa agitazione, e Pete \u00e8 preoccupato perch\u00e9 non sa come dare la notizia di aver perso la Clearasil; Peggy gli suggerisce di dire semplicemente la verit\u00e0. Pete segue il suo consiglio e dice tutto a Duck, che comunque gli dice di non preoccuparsi, rivelandogli in anteprima, ma obbligandolo a mantenere il segreto, la prossima fusione della Sterling Cooper con la Puttnam, Powell &amp; Lowe: anzi, gli annuncia che, mentre egli sar\u00e0 il nuovo presidente dell'agenzia, Pete lo sostituir\u00e0 come capo del settore vendite.\nSiamo a ottobre 1962 e sono i giorni convulsi della crisi dei missili di Cuba: il presidente Kennedy parla agli americani attraverso la TV. Quando Don torna finalmente in ufficio, Pete gli chiede perch\u00e9 lo abbia lasciato da solo a Los Angeles, ma Don risponde che era sicuro che se la sarebbe cavata anche senza di lui: in effetti, Pete gli annuncia soddisfatto di essere vicino a un accordo con la North American Aviation. Da Roger, invece, Don scopre che l'agenzia \u00e8 stata venduta.\nBetty dice a Francine di essere incinta ma di non volere il bambino. L'amica le suggerisce che a volte \u00e8 meglio non agire impulsivamente ma aspettare.\nLa notizia della fusione viene rivelata a Ken, Sal, Paul e Harry dalla centralinista Lois: tutti si chiedono se potranno mantenere il loro lavoro o se verranno licenziati.\nDopo aver accompagnato i figli all'albergo di Don, Betty si reca in un bar, dove viene sedotta da uno sconosciuto, con cui ha un rapporto sessuale. Nel frattempo il marito le scrive una lettera, in cui le dice di amarla.\nPadre Gill, che in precedenza aveva parlato nella sua predica della paura dell'imminente guerra nucleare, invita per l'ennesima volta Peggy ad aprirsi con lui e a confessare i suoi peccati, altrimenti andr\u00e0 all'inferno, ma la ragazza non crede che Dio voglia punirla. Trudy, preoccupata del possibile scoppio della guerra, lascia New York, ma Pete non la segue: se deve morire, vuole morire a Manhattan. In ufficio, poi, decide di rivelare a Don quanto ha saputo da Duck sul futuro della Sterling Cooper.\nNel primo meeting con St. John Powell e i nuovi proprietari inglesi, Don ha subito uno scontro con Duck: questi crede che Don sar\u00e0 alla fine costretto ad accettare la sua autorit\u00e0 e a rispettare i termini del suo contratto, ma rimane spiazzato quando Don gli rivela di non essere legato da alcun contratto: visto il rapporto di amicizia che lo lega a Roger Sterling, non c'era mai stato bisogno di firmarne uno. Duck ha la peggio, perch\u00e9 fra i due i nuovi proprietari sono pi\u00f9 propensi a rinunciare a lui piuttosto che a Don.\nMentre l'ufficio si sta svuotando, perch\u00e9 tutti si affrettano verso casa col peggiorare della crisi internazionale, Pete invita Peggy nel suo ufficio: vuole dirle finalmente la verit\u00e0, come ella gli aveva suggerito. L'ama, e vuole stare con lei. Ma Peggy gli risponde che, se avesse voluto, avrebbe potuto averlo gi\u00e0 da tempo. Finalmente anche lei rivela il suo segreto: era rimasta incinta di lui, ha avuto un bambino e l'ha dato via in adozione. Se ne va, lasciando Pete senza parole per quella notizia.\nDon torna finalmente a casa, per la gioia di Sally e Bobby. Mentre Pete passa la notte vegliando nel suo ufficio, e Peggy si addormenta con la coscienza finalmente libera, Betty dice a Don di essere incinta."}
{"id": "2143788", "revid": "1711941", "url": "https://it.wikipedia.org/wiki?curid=2143788", "title": "Jean S\u00e9nac", "text": "Biografia.\nJean S\u00e9nac nasce da padre sconosciuto a B\u00e9ni Saf, una citt\u00e0 costiera dell'Algeria della provincia di Orano. \u00c8 stato assassinato ad Algeri il 30 agosto 1973. Il suo omicidio \u00e8 tuttora irrisolto. Oltre le sue poesie e i suoi scritti, \u00e8 stato celebre per un lungo rapporto di amicizia epistolare con Albert Camus. Una parte di questi documenti sono attualmente conservati presso l'Archivio della citt\u00e0 di Marsiglia, in Francia.\nJean S\u00e9nac \u00e8 stato un poeta francese fortemente legato alla sua nazionalit\u00e0 algerina, nonostante molti lasciassero l'Algeria francese in seguito alla guerra di liberazione. Le sue poesie sono canti di rivoluzione nelle quali egli auspica un mondo di speranza e di fraternit\u00e0 in una Algeria aperta a tutte le culture e nelle quali si coglie una profonda ricerca di identit\u00e0 e un forte desiderio di riuscire a far accettate agli altri la sua omosessualit\u00e0.\nSenac \u00e8 stato un grande ammiratore di G\u00e9rard de Nerval, Arthur Rimbaud, Antonin Artaud e Jean Genet.\nL'amicizia con Albert Camus.\nJean S\u00e9nac ha avuto una lunga amicizia epistolare con Albert Camus, scrittore francese nato in Algeria e vincitore del Premio Nobel per la letteratura nel 1957, che dur\u00f2 dal 1947 al 1958\nIl contenuto delle lettere rimane in gran parte sconosciuto, anche se Hamid Nacer-Khodja ne ha pubblicate alcune e ha scritto la storia di questa amicizia nel suo saggio \"Albert Camus, Jean S\u00e9nac, ou le fils rebelle\".\nNell'aprile del 1958 egli ruppe i contatti con Camus con una nota di biasimo accusandolo di non aver sostenuto la condizione di uno studente algerino, Taleb, richiamato per la sua attivit\u00e0 politica contro la Francia. Da quel giorno, fino alla morte di Camus avvenuta nei primi mesi del 1960, S\u00e9nac non comunic\u00f2 pi\u00f9 con lui."}
{"id": "2143795", "revid": "1652635", "url": "https://it.wikipedia.org/wiki?curid=2143795", "title": "Nicola Fusco (matematico)", "text": "Ha vinto nel 1994 il Premio Caccioppoli e l'edizione 2013 del Premio Amerio.\nBiografia.\nConsegue la laurea in matematica nel 1978 presso l'Universit\u00e0 di Napoli ed \u00e8 professore ordinario di Analisi matematica presso la stessa universit\u00e0. \u00c8 socio dell'Accademia Nazionale dei Lincei.\nLe sue ricerche riguardano principalmente il settore del Calcolo delle variazioni, della Teoria della regolarit\u00e0 per le Equazioni alle derivate parziali, problemi di simmetrizzazione e disuguaglianze isoperimetriche.\nPrincipali risultati.\nNicola Fusco ha ottenuto risultati che hanno avuto immediata risonanza internazionale e che chiudono in modo definitivo una serie di questioni analitiche classiche e aperte da decenni. Al contempo, le tecniche altamente originali e innovative introdotte da Fusco hanno permesso a numerosi autori di affrontare con successo ulteriori problemi aperti, diventando a loro volta classiche nel campo del Calcolo delle variazioni.\nIn particolare:\nIn collaborazione con Emilio Acerbi ha ottenuto nel 1981 un risultato che permette di estendere la teoria classica di Morrey sulla semicontinuit\u00e0 dei funzionali quasiconvessi. Tale teorema gioca un ruolo importante nella teoria moderna del Calcolo delle variazioni consentendo di provare la semicontinuit\u00e0 inferiore dei funzionali quasiconvessi in ipotesi ottimali e consentendo quindi la soluzione del problema, centrale nel Calcolo delle variazioni, dell'esistenza dei minimi di funzionali vettoriali generali. Infatti: il teorema \"conclude un filone di ricerca su cui hanno lavorato molti autori\".\nNel 2000, la Oxford University Press ha dato alle stampe una fondamentale monografia dal titolo \"Functions of bounded variations and free discontinuity problems\", scritta insieme a Luigi Ambrosio e Diego Pallara, che racchiude i risultati fondamentali sulla teoria dei problemi a discontinuit\u00e0 libera e tra l'altro i risultati di regolarit\u00e0 dei minimi dei relativi funzionali ottenuti dagli stessi tre autori; tali risultati \"hanno consentito di dare un quadro completo al problema del riconoscimento di immagini\". La monografia \u00e8 oggi uno dei testi di riferimento nella letteratura internazionale su problemi che coinvolgono le funzioni a variazioni limitata e i relativi problemi variazionali.\nNel 2005 (in collaborazione con Miroslav Chlebik e Andrea Cianchi) ha ottenuto un importante risultato in Teoria geometrica della misura riguardante la nozione di perimetro nel senso di Renato Caccioppoli e Ennio De Giorgi. Questo risultato permette di risolvere in modo definitivo il problema classico dei casi di invarianza del perimetro nella simmetrizzazione di Steiner.\nNel 2007, in un lavoro in collaborazione con Francesco Maggi e Aldo Pratelli, ha ottenuto la prima dimostrazione completa della nota congettura di Hall riguardante la forma ottimale delle disuguaglianze isoperimetriche quantitative, portando a definitivo compimento un programma di ricerca classico iniziato da Bonnesen nel 1924.\n\u00c8 uno degli esperti nel settore del Calcolo delle variazioni, con il maggiore fattore di impatto nella letteratura matematica internazionale (con oltre 2500 citazioni, al maggio 2014, sul database \"Mathematical Reviews\" dell'American Mathematical Society).\nHa insegnato presso l'Universit\u00e0 degli Studi di Firenze, la Carnegie Mellon University di Pittsburgh e la Universit\u00e0 Nazionale Australiana. Ha vinto l'edizione 1994 del Premio Caccioppoli della Unione Matematica Italiana, nel 2010 \u00e8 stato insignito dall'Accademia Nazionale dei Lincei del premio \"Luigi Tartufari\" per la Matematica, mentre ancora nel 2013 ha vinto il Premio Amerio dell'Istituto lombardo di scienze e lettere. Nel 2008 \u00e8 stato \"Invited Speaker\" al V Congresso della European Mathematical Society tenuto ad Amsterdam, mentre per il 2010 \u00e8 ancora \"Invited Speaker\" all'International Congress of Mathematicians. Ancora nel 2008 si \u00e8 aggiudicato alla prima edizione uno dei prestigiosi grant del Consiglio Europeo della Ricerca (European Research Council Advanced Grant). Nel 2010 \u00e8 stato eletto socio dell'Accademia Nazionale dei Lincei.\nDal 2007 \u00e8 membro del Comitato Direttivo dell'Istituto Nazionale di Alta Matematica. \u00c8 editor-in-chief della rivista Advances in Calculus of Variations e membro del comitato editoriale delle riviste Nonlinear Differential Equations and Applications e SIAM Journal on Mathematical Analysis.\nTra i suoi coautori figurano matematici quali Luigi Ambrosio (Premio Bartolozzi 1991, Premio Caccioppoli 1999), Ha\u00efm Brezis, Bernard Dacorogna, Irene Fonseca, John Hutchinson, Pierre-Louis Lions (Medaglia Fields 1994), Paolo Marcellini, Carlo Sbordone (Annales Institut H. Poincar\u00e8 Prize 2002), Luc Tartar."}
{"id": "2143802", "revid": "291719", "url": "https://it.wikipedia.org/wiki?curid=2143802", "title": "Tigerman", "text": ""}
{"id": "2143805", "revid": "20957079", "url": "https://it.wikipedia.org/wiki?curid=2143805", "title": "Salute umana", "text": ""}
{"id": "2143813", "revid": "268111", "url": "https://it.wikipedia.org/wiki?curid=2143813", "title": "Web Standards Project", "text": "Il 'Web Standards Project' (WaSP) \u00e8 stato un gruppo di webdesigner professionisti che si dedica a diffondere e incoraggiare l'uso degli standard web raccomandati dal W3C.\nFondato nel 1998, il Web Standards Project si \u00e8 occupato di ridurre il costo e la complessit\u00e0 dello sviluppo di pagine web, incrementando l'accessibilit\u00e0, la durata e attuabilit\u00e0 a lungo termine dei documenti pubblicati sul Web. Il 1\u00ba marzo 2013 il gruppo ha chiuso le proprie attivit\u00e0.\nAttivit\u00e0.\nL'attivit\u00e0 pi\u00f9 importante del WaSP \u00e8 stata la creazione dei test di interoperabilit\u00e0 e aderenza agli standard per i browser."}
{"id": "2143816", "revid": "729019", "url": "https://it.wikipedia.org/wiki?curid=2143816", "title": "Villejuif - Louis Aragon (metropolitana di Parigi)", "text": "Villejuif \u2014 Louis Aragon \u00e8 una stazione della Metropolitana di Parigi sulla linea 7, sita nel comune di Villejuif.\nLa stazione.\nLa stazione venne aperta nel 1985 e prese il nome da Louis Aragon scrittore francese nato a Parigi nel 1897 e morto nel 1982. La stazione \u00e8 il capolinea di una delle due diramazioni sud della linea 7; il capolinea dell'altra diramazione \u00e8 a Mairie d'Ivry."}
{"id": "2143817", "revid": "287204", "url": "https://it.wikipedia.org/wiki?curid=2143817", "title": "Carlo De Medici", "text": "Biografia.\n\u00c8 il presidente del primo scudetto, vinto il 24 aprile 1910 a due anni, un mese e quindici giorni della fondazione del club. L' vince 10-3 lo spareggio con la Pro Vercelli. Il numero uno del club viene assediato, insieme ai giocatori, negli spogliatoi.\nResta in carica fino al 1912 quando viene sostituito da Emilio Hirzel."}
{"id": "2143818", "revid": "72811", "url": "https://it.wikipedia.org/wiki?curid=2143818", "title": "Istituto tecnico aeronautico", "text": ""}
{"id": "2143823", "revid": "110157", "url": "https://it.wikipedia.org/wiki?curid=2143823", "title": "Wokingham", "text": "Wokingham \u00e8 una citt\u00e0 di 30.403 abitanti della contea del Berkshire, in Inghilterra."}
{"id": "2143825", "revid": "286134", "url": "https://it.wikipedia.org/wiki?curid=2143825", "title": "Campionato di pallavolo maschile delle nazioni africane", "text": ""}
{"id": "2143832", "revid": "114619520", "url": "https://it.wikipedia.org/wiki?curid=2143832", "title": "Aldermaston", "text": "Aldermaston \u00e8 un paese di 927 abitanti della contea del Berkshire, in Inghilterra.\nCultura.\nUniversity College.\nIl paese ha ospitato l'Aldermaston College, sede di un prestigioso college e del British Institute of Engineering and Technology. In seguito ai tagli seguenti una riforma scolastica nel Regno Unito il centro universitario ha definitivamente chiuso i battenti nei primi anni novanta."}
{"id": "2143839", "revid": "108555848", "url": "https://it.wikipedia.org/wiki?curid=2143839", "title": "Ascot", "text": "Ascot \u00e8 una cittadina nella zona est di Berkshire, in Inghilterra, a circa 40 km ad ovest di Londra. Si trova all'interno della parrocchia civile di Sunninghill and Ascot.\nOspita il famoso ippodromo di Ascot, sede della prestigiosa \"Royal Ascot meeting\"."}
{"id": "2143841", "revid": "767487", "url": "https://it.wikipedia.org/wiki?curid=2143841", "title": "Head to the Sky", "text": "Head to the Sky \u00e8 il quarto album registrato in studio degli Earth, Wind &amp; Fire."}
{"id": "2143842", "revid": "547992", "url": "https://it.wikipedia.org/wiki?curid=2143842", "title": "Camille Muffat", "text": "Carriera.\nSpecializzata nello stile libero e nei misti, vinse una medaglia di bronzo agli Europei di Eindhoven 2008.\nPartecip\u00f2 alle Olimpiadi di Pechino 2008 ottenendo i seguenti risultati: 5\u00ba nella staffetta 4x200\u00a0m sl, 12\u00ba nei 200\u00a0m misti e 19\u00ba nei 400\u00a0m misti.\nNel 2012 prese parte alle Olimpiadi dove riusc\u00ec a vincere un oro nei 400\u00a0m sl, un argento nei 200\u00a0m sl e un bronzo nella 4x200m sl.\nAi campionati mondiali di Barcellona del 2013 era la favorita, coi migliori tempi dell'anno, nei 400\u00a0m e 200\u00a0m stile libero. Tuttavia chiuse la gara vinta a Londra al 7\u00ba posto, mentre riusc\u00ec ad aggiudicarsi un bronzo nei 200\u00a0m dietro a Missy Franklin e Federica Pellegrini.\nIl 12 luglio 2014 comunic\u00f2 il ritiro dall'attivit\u00e0 agonistica.\nMorte.\nMor\u00ec il 9 marzo 2015 all'et\u00e0 di 25 anni in un incidente tra due elicotteri presso la localit\u00e0 di Villa Castelli, in Argentina, dove si trovava per le riprese di un programma televisivo di TF1. Nello stesso incidente rimasero uccise altre 9 persone: la velista Florence Arthaud, il pugile Alexis Vastine, cinque membri dell'\u00e9quipe televisiva di TF1 e i due piloti argentini."}
{"id": "2143848", "revid": "54253", "url": "https://it.wikipedia.org/wiki?curid=2143848", "title": "Bracknell", "text": "Bracknell \u00e8 una citt\u00e0 di 77.256 abitanti della contea del Berkshire, in Inghilterra."}
{"id": "2143851", "revid": "74801", "url": "https://it.wikipedia.org/wiki?curid=2143851", "title": "Crowthorne", "text": "Crowthorne \u00e8 una cittadina di abitanti della contea del Berkshire, in Inghilterra."}
{"id": "2143853", "revid": "729019", "url": "https://it.wikipedia.org/wiki?curid=2143853", "title": "Earley", "text": "Earley \u00e8 una citt\u00e0 di 32.036 abitanti della contea del Berkshire, in Inghilterra."}
{"id": "2143860", "revid": "116594495", "url": "https://it.wikipedia.org/wiki?curid=2143860", "title": "Hungerford", "text": "Hungerford \u00e8 un paese di 5.559 abitanti della contea del Berkshire, in Inghilterra.\nIl 19 agosto del 1987 un uomo di nome Micheal Ryan uccise 16 persone, tra cui sua madre, e ne fer\u00ec 15, dopodiche si suicid\u00f2."}
{"id": "2143861", "revid": "729019", "url": "https://it.wikipedia.org/wiki?curid=2143861", "title": "Artrite reattiva", "text": "Per artrite reattiva (ARe), chiamata anche sindrome di Reiter, si intende un'artrite acuta non purulenta che si sviluppa in complicazione di un'infezione localizzata in un altro distretto dell'organismo . Il termine viene spesso usato per indicare spondiloartropatie secondarie ad infezioni genitourinarie od intestinali che si manifestano in soggetti positivi per l'antigene HLA-B27.\nStoria ed epidemiologia.\nL'artrite reattiva era inizialmente nota come \"sindrome di Reiter\", dal suo divulgatore, il medico del regime nazista Hans Reiter. Nel 1977, un gruppo di medici inizi\u00f2 una campagna per sostituire il termine \"sindrome di Reiter\" con \"artrite reattiva\". Oltre ai crimini di guerra di Reiter, sottolinearono che egli non fu il primo a descrivere la sindrome, e che le sue conclusioni erano errate riguardo alla patogenesi: Reiter sosteneva che la triade di congiuntivite, uretrite e artrite era il risultato di un'infezione da spirochetacee e propose il nome \"Spirochaetosis Arthritica\".\nI soggetti colpiti da artrite reattiva hanno un'et\u00e0 compresa tra i 18 e i 40 anni.\nPer le artriti reattive secondarie ad infezioni del tratto gastrointestinale, non esiste una prevalenza femmine-maschi. Per le artriti reattive secondarie ad infezioni del tratto genitourinario la prevalenza \u00e8 nettamente spostata verso il sesso maschile.\n\u00c8 molto importante conoscere la dipendenza di questa patologia con il gene HLA-B27; \u00e8 stata documentata una forte associazione tra infezioni da parte di \"Shigella\", \"Yersinia\" o \"Chlamydia\" e l'artrite reattiva nei soggetti HLA-B27 positivi. L'associazione diventa meno forte se si considerano artriti reattive secondarie ad infezioni sostenute da \"Salmonella\" o \"Campylobacter\".\nEziologia e patogenesi.\nBench\u00e9 sia possibile documentare un'infezione del tratto genitourinario o del tratto gastrointestinale che precede la sintomatolgia artralgica, la patogenesi dell'artrite reattiva \u00e8 ancora poco chiara. Alcune specie batteriche sono maggiormente responsabili della patogenesi delle artriti reattive; \"Shigella flexneri\" \u00e8 il pi\u00f9 comune batterio patogeno intestinale isolato negli individui con artrite reattiva.\nAltri batteri come \"Chlamydia trachomatis\" e \"Ureaplasma urealyticum\", responsabili di quadri infiammatori del tratto genitourinario, in virt\u00f9 della loro capacit\u00e0 di sopravvivere all'interno dell'ambiente intracellulare, sembrano maggiormente implicati nella genesi di una risposta immune patologica. Nel liquido sinoviale e nelle biopsie articolari \u00e8 spesso impossibile isolare il germe responsabile mediante tecniche di coltura batteriche; tuttavia tecniche pi\u00f9 moderne, come la reazione a catena della polimerasi, hanno dimostrato la presenza di DNA ed RNA batterico all'interno delle articolazioni colpite, suggerendo la presenza di microrganismi vitali ed in attiva replicazione. \u00c8 invece comune il riscontro di particolari frammenti batterici quali il lipopolisaccaride all'interno dell'articolazione.\nQuesti reperti, suggeriscono che l'artrite reattiva sia un processo innescato da un'infezione cronica, ma subclinica, delle sinovie e delle entesi.\nTuttavia, questi eventi rappresentano solo l'innesco di una reazione immunitaria esuberante e patologica che porta al processo infiammatorio acuto. Il ruolo di HLA-B27 sembra essere quello di stimolare cloni autoreattivi di linfociti T dopo l'esposizione inappropriata di peptidi artritogeni. Un'importante considerazione patogenetica pu\u00f2 derivare dal fatto che i linfociti T isolati nelle biopsie sono pi\u00f9 spesso linfociti Th2, reperto che differisce da classico dell'artrite reumatoide dove i linfociti isolati sono pi\u00f9 spesso Th1.\nAnatomia patologica.\nL'artrite reattiva deve essere considerata una spondiloartrite sieronegativa, dato il coinvolgimento dello scheletro assiale e la negativit\u00e0 per il fattore reumatoide.\nL'artrite reattiva condivide diverse caratteristiche con le altre artriti. In particolare, si pu\u00f2 notare un imponente infiltrato macrofagico a livello della cartilagine articolare con vascolarizzazione delle entesi e possibile edema osseo.\nLe lesioni cutanee sono del tutto indistinguibili dalle lesioni psoriasiche.\nClinica.\nAstenia, malessere, febbre e calo ponderale sono i sintomi e segni sistemici.\nL'artrite colpisce prevalentemente l'arto inferiore, con abbondanti versamenti soprattutto a livello del ginocchio. Le tendiniti e le fasciti interessano soprattutto la gamba, con interessamento del tendine d'achille.\nLa dattilite con tumefazione diffusa, espressione di entesite e tendinite delle dita, \u00e8 un reperto frequente in questi soggetti.\nLa spondilite \u00e8 una manifestazione tardiva spesso dovuta alla progressione non controllata della malattia.\nLa dermatosi cheratosica blenorragica (\"keratoderma blenorrhagica\") \u00e8 una manifestazione cutanea simile alla psoriasi che si localizza soprattutto a livello della pianta dei piedi e dei palmi delle mani. Le lesioni sono vescicole ipercheratosiche che evolvono verso la formazione di crosta e successiva scomparsa.\nLa congiuntivite e la possibile uveite sono espressione di un quadro grave di malattia e possono esitare verso cecit\u00e0.\nLa triade artrite reattiva, congiuntivite e uretrite/enterite \u00e8 denominata sindrome di Fiessenger-Leroy-Reiter, termine coniato durante il periodo tra la prima guerra mondiale e la seconda guerra mondiale.\nEsami di laboratorio.\nSi dimostra un aumento della VES e una lieve anemia.\n\u00c8 di notevole importanza clinica dimostrare la presenza di anticorpi diretti verso \"Yersinia\", \"Salmonella\" o \"Chlamydia\", reperti in grado di dimostrare un'infezione recente.\nQuadro radiologico.\nNell'articolazione colpita, si dimostra un'osteoporosi periarticolare ed una riduzione dello spazio articolare. Il quadro radiologico del rachide mette in evidenza il coinvolgimento asimmetrico e non lineare delle articolazioni intervertrebrali con formazione di grossolani ed irregolari sindesmofiti che originano dal centro e non dai margini dei dischi. Il coinvolgimento dell'articolazione sacro-iliaca \u00e8 spesso monolaterale. Noduli della fascia plantare e formazione di spine calcaneari sono un reperto classico nei quadri infiammatori del piede.\nDiagnosi.\nLa diagnosi deve avvalersi in primo luogo della anamnesi. Si deve invitare il soggetto a ricordare un'eventuale infezione delle vie urinarie (manifesta con disuria) o del tratto gastrointestinale (diarrea); pu\u00f2 essere indagata anche la recente comparsa di un nuovo partner sessuale.\nDiagnosi differenziale.\nEsistono artriti reattive non associate ad HLA-B27 come la febbre reumatica e la malattia di Lyme.\nDeve essere distinta dalla artrite settica, caratterizzata da presenza \"attiva\" e vitale di un microrganismo all'interno di un'articolazione.\nL'evidenza radiografica di spondilite asimmetrica, con sindesmofiti irregolari e artrite asimmetrica della articolazione sacroiliaca escludono la spondilite anchilosante in diagnosi differenziale.\nLa artrite urica si esclude per assenza dei classici cristalli a livello del liquido sinoviale.\nUlteriore diagnosi differenziale deve essere fatta con la tenosinovite gonococcica, che interessa in egual misura sia le articolazioni superiori che quelle inferiori, tende a risparmiare la colonna vertebrale e si manifesta con caratteristiche lesioni cutanee.\nTerapia.\n\u00c8 di fondamentale importanza la terapia antibiotica tempestiva nelle infezioni del tratto genitourinario sostenute da \"Chlamydia trachomatis\" (doxiciclina, tetracicline).\nLa terapia antibiotica non ha efficacia quando si manifesta l'artrite reattiva, che deve essere trattata con FANS (indometacina 75\u2013250\u00a0mg al giorno o fenilbutazone 100\u00a0mg 3-4 volte al giorno) o con infiltrazioni di glucocorticoidi nelle articolazioni interessate. Le forme persistenti rispondono a azatioprina (1 o 2\u00a0mg per kg al giorno) e al metotrexato (7,5 \u2013 15\u00a0mg a settimana).\nLe forme di uveite devono essere trattate con massicce dosi di glucocorticoidi."}
{"id": "2143862", "revid": "1442080", "url": "https://it.wikipedia.org/wiki?curid=2143862", "title": "Coppa delle nazioni del Golfo", "text": "La Coppa delle nazioni del Golfo (, ing. \"Gulf Cup of Nations\") \u00e8 una competizione calcistica a cadenza biennale riservata alle nazionali dei paesi del Golfo persico e organizzata dall'Asian Football Confederation (AFC) e dalla Federazione calcistica della Coppa delle nazioni del Golfo (AGFF).\nFu costituita alle Olimpiadi del 1968 da Bahrein, Kuwait, Arabia Saudita e Qatar. La prima edizione del torneo si svolse in Bahrein.\nStoria.\nIl dibattito intorno all'opportunit\u00e0 di istituire una competizione calcistica aperta alle nazionali degli stati del Golfo persico si svilupp\u00f2 su iniziativa delle varie federcalcio dei paesi del golfo e del Consiglio di cooperazione del Golfo. Il disegno si concretizz\u00f2 con l'istituzione della Coppa delle nazioni del Golfo, la cui prima edizione si tenne nel 1970.\nNel maggio 2016 \u00e8 stata istituita la Federazione calcistica della Coppa delle nazioni del Golfo, organismo che coordina le attivit\u00e0 delle federazioni calcistiche degli stati che organizzano il torneo."}
{"id": "2143863", "revid": "827882", "url": "https://it.wikipedia.org/wiki?curid=2143863", "title": "Maidenhead", "text": "Maidenhead \u00e8 una citt\u00e0 della contea del Berkshire, in Inghilterra."}
{"id": "2143866", "revid": "116400449", "url": "https://it.wikipedia.org/wiki?curid=2143866", "title": "Newbury (Regno Unito)", "text": "Newbury \u00e8 una cittadina di abitanti della contea del Berkshire, in Inghilterra.\nSi colloca all'interno della agglomerazione di Newbury e Thatcham, con abitanti."}
{"id": "2143868", "revid": "284938", "url": "https://it.wikipedia.org/wiki?curid=2143868", "title": "Universal Interactive Studios", "text": ""}
{"id": "2143869", "revid": "2202604", "url": "https://it.wikipedia.org/wiki?curid=2143869", "title": "Microglia", "text": "Le cellule della microglia sono un tipo di cellule della glia che si occupano della prima e principale difesa immunitaria attiva nel sistema nervoso centrale (SNC). Le microglia costituiscono il 20% della popolazione totale di cellule gliali all'interno del cervello. A differenza degli astrociti, le singole cellule della microglia sono distribuite, nel cervello e nel midollo spinale, in larghe regioni che non si sovrappongono tra di loro. Le microglia si muovono costantemente e analizzano il SNC in cerca di neuroni danneggiati, placche e agenti infettivi. Il cervello e il midollo spinale sono considerati organi \u201cimmuno-privilegiati\u201d in quanto sono separati dal resto del corpo da una serie di cellule endoteliali conosciute come la Barriera Emato-Encefalica. Questa barriera impedisce alla maggior parte delle infezioni di raggiungere il vulnerabile tessuto nervoso. Quando gli agenti infettivi sono introdotti direttamente nel cervello o riescono ad attraversare la barriera emato-encefalica, spetta alle cellule della microglia reagire rapidamente per incrementare l'infiammazione e distruggere gli agenti infettivi prima che danneggino il tessuto. A causa della mancanza di anticorpi (sono troppo larghi per passare attraverso la barriera), le microglia devono essere in grado di riconoscere corpi estranei, fagocitarli, e fungere da cellule APC, cio\u00e8 da cellule che presentano gli antigeni ai linfociti T attivandoli. Dato che questo processo deve necessariamente svolgersi rapidamente, per prevenire un danno potenzialmente fatale, le cellule della microglia sono estremamente sensibili anche ai pi\u00f9 piccoli cambiamenti patologici che hanno luogo nel SNC. Esse ottengono questa sensibilit\u00e0 in parte possedendo dei canali del potassio unici che rispondono anche alla pi\u00f9 piccola variazione nella concentrazione extracellulare del potassio.\nOrigine.\nLe cellule della microglia si differenziano dalle cellule staminali ematopoietiche che si trovano nel midollo osseo, in particolare dalle cellule progenitrici mieloidi. Durante lo sviluppo embrionale, un gruppo di queste cellule migra dal midollo osseo appena formato fino al cervello, dove le cellule si stanziano e si differenziano. Le cellule mieloidi possono anche differenziarsi in cellule dendritiche e in macrofagi nel sistema periferico. Come i macrofagi nel resto del corpo, le microglia usano primariamente i meccanismi di fagocitosi e citotossicit\u00e0 per distruggere i materiali estranei all'organismo. Le microglia e i macrofagi contribuiscono entrambi ai meccanismi pro-infiammatori e di mantenimento dell'omeostasi interna tramite la secrezione di citochine e altre molecole segnale. Sono anche entrambe cellule APC ma i macrofagi sono considerati cellule APC \u201cprofessioniste\u201d per il fatto di essere sempre pronti e capaci di svolgere questa attivit\u00e0, mentre le cellule della microglia sono considerate \u201cnon-professioniste\u201d perch\u00e9 devono essere precedentemente \u201cattivate\u201d. Nella loro forma non attivata, le microglia non hanno le proteine dell'MHC-I, dell'MHC-II, le citochine IFN-\u03b3, gli antigeni CD45, e molti altri recettori di membrana normalmente presenti sui macrofagi e necessari per presentare l'antigene ai linfociti, per la citotossicit\u00e0 e per la fagocitosi. Le microglia sono differenti dai macrofagi anche perch\u00e9 sono molto pi\u00f9 regolate spazialmente e temporalmente al fine di mantenere una precisa risposta immunitaria. \nUn'altra differenza tra le microglia e le altre cellule che si differenziano dai progenitori mieloidi \u00e8 il tempo di turnover. I macrofagi e le cellule dendritiche si usurano costantemente e vengono quindi rimpiazzati dalle cellule mieloidi, che si differenziano nel tipo cellulare necessario. A causa della barriera emato-encefalica, sarebbe piuttosto difficile per il sangue rimpiazzare frequentemente le cellule della microglia. Quindi, invece di un turnover costante le microglia mantengono il loro status quo mentre si trovano nello stato quiescente, una volta attivate proliferano rapidamente. Alcuni studi su esseri chimera hanno dimostrato, comunque, che in caso di infezioni molto gravi la barriera emato-encefalica si indebolisce, e le microglia possono venire rimpiazzate dalle cellule progenitrici mieloidi e dai macrofagi.\nStoria.\nLa capacit\u00e0 di distinguere e caratterizzare le differenti cellule neurali fu resa possibile nel 1880 grazie alla colorazione di Nissl, ideata da Franz Nissl. Franz Nissl e F. Robertson furono i primi a descrivere le cellule della microglia durante i loro esperimenti istologici. Negli anni successivi le tecniche di colorazione cellulare mostrarono le similitudini tra microglia e macrofagi. L'attivazione delle microglia e la formazione di apofisi furono scoperte da Babes studiando un caso di rabbia nel 1897. Babes not\u00f2 che le microglia si potevano trovare nel cervello durante molte infezioni virali ma non seppe cogliere il significato delle apofisi. Pio del Rio-Hortega, uno studente di Santiago Ram\u00f3n y Cajal, coni\u00f2 il termine \"microglia\" intorno 1920. Rio-Hortega continu\u00f2 a descrivere le risposte microgliali alle lesioni all'encefalo e nel 1927 descrisse le \u201cfontane di microglia\u201d presenti nel corpo calloso e altre aree di sostanza bianca perinatali nel 1932. Dopo molti anni di ricerca Rio-Hortega divenne universalmente considerato il \u201cPadre delle microglia.\u201d Per un lungo periodo di tempo la nostra conoscenza della microglia miglior\u00f2 molto lentamente. In seguito, nel 1988, Hickey e Kimura dimostrarono che cellule microgliali perivascolari derivano dal midollo osseo, ed esprimono alti livelli delle proteine del MHC-II tipiche delle cellule APC. Queste scoperte confermarono l'ipotesi di Rio-Hortega secondo la quale le cellule microgliali svolgevano un ruolo simile a quello dei macrofagi, occupandosi della fagocitosi e di presentare l'antigene ai linfociti.\nTipi di Microglia.\nLe microglia sono cellule estremamente plastiche, e la loro struttura pu\u00f2 variare notevolmente in base alla loro locazione e all'attivit\u00e0 che stanno svolgendo. Questa caratteristica \u00e8 necessaria per adempiere alla grande variet\u00e0 di funzioni immunologiche a cui sono adibite, come anche mantenere l'omeostasi nel SNC. Se le microglia non fossero cos\u00ec dinamiche, dovrebbero essere costantemente rimpiazzate come i macrofagi e non sarebbero rapidamente disponibili per la difesa immunitaria del SNC senza causare disequilibri immunologici.\nAmeboide.\nQuesto tipo di cellule microgliali si trova principalmente all'interno delle aree di materia bianca perinatale nel corpo calloso, note come \u201cfontane di microglia.\u201d Questa forma permette alle microglia di muoversi liberamente nel tessuto nervoso e quindi di svolgere la funzione di \"spazzini\". Le microglia ameboidi sono infatti in grado di fagocitare i detriti, ma non possono presentare antigeni ai linfociti T e non causano reazioni infiammatorie come le microglia attivate. Le cellule della microglia in stato ameboide sono prevalenti specialmente durante lo sviluppo neurale e nei casi di ricollegamento di circuiti cerebrali a seguito di traumi, cio\u00e8 quando ci sono grandi quantit\u00e0 di detriti extracellulari e cellule apoptotiche da rimuovere.\nRamificata (Quiescente).\nLe microglia in questo stato normalmente sono posizionate in zone strategiche all'interno di tutto il sistema nervoso centrale. Si possono trovare solo in assenza di materiali estranei o cellule in apoptosi. Queste microglia \"quiescenti\" sono caratterizzate da lunghe apofisi ramificate e un piccolo corpo cellulare. A differenza delle altre forme ameboidi, il corpo cellulare del tipo ramificato rimane abbastanza immobile, mentre i suoi prolungamenti sono in costante movimento per sorvegliare l'area circostante. Queste ramificazioni sono molto sensibili a cambiamenti della condizione fisiologica e necessitano di condizioni molto particolari per essere coltivate in vitro. A differenza delle microglia attivate o amebodi, le microglia ramificate non possono svolgere la fagocitosi e mostrano poche o nessuna immunomolecola. Questo include le proteine del MHC I/II normalmente usate da macrofagi e cellule dendritiche per presentare gli antigeni ai linfociti T; di conseguenza le microglia funzionano estremamente poco come cellule APC. Lo scopo di questa forma \u00e8 mantenere un livello costante di microglia disponibile per rilevare e combattere un'infezione e nello stesso momento mantenere un ambiente immunologicamente silente.\nAttivata non fagocitica.\nQuesta forma \u00e8 in realt\u00e0 uno stadio intermedio in cui si trovano le microglia che passano dalla forma ramificata alla forma attivata e fagocitica. Le microglia possono essere attivate da un gran numero di fattori, tra cui: agonisti del recettore del glutammato, citochine pro-infiammatorie, fattori di necrosi, variazioni della concentrazione di potassio extracellulare (indicativo di una rottura cellulare). Una volta attivate le cellule subiscono diversi cambiamenti morfologici come l'ispessimento e la ritrazione delle ramificazioni, l'esposizione delle proteine del MHC I/II, l'espressione di immunomolecole, la secrezione di fattori citotossici, la secrezione di molecole di reclutamento, la secrezione di molecole pro-infiammatorie (causando una cascata pro-infiammatoria). Inoltre, le microglia proliferano rapidamente in modo da incrementare il numero di cellule che potranno intervenire. Le microglia attivate non fagocitiche generalmente appaiono come \u201ccespugli\u201d, \u201cbacchette\u201d o come piccole microglia ameboidi a seconda del punto della trasformazione tra ramificata e fagocitica in cui si trovano.\nAttivata fagocitica.\nLe microglia attivate fagocitiche sono nella forma pi\u00f9 efficace ad attuare una risposta immunitaria. Queste cellule hanno prevalentemente una forma ameboide e sono di grandi dimensioni, sebbene siano state osservate delle varianti. Oltre ad esprimere le proteine per presentare gli antigeni, per la citotossicit\u00e0 e per mediare le infiammazioni come le microglia attivate non fagocitiche, sono anche in grado di fagocitare materiali estranei ed esporre le immunomolecole risultanti per l'attivazione dei linfociti T. Le microglia fagocitiche si muovono fino al luogo dove \u00e8 stato rilevato l'insulto, inglobano l'agente in questione e secernono dei fattori pro-infiammatori affinch\u00e9 altre cellule prolifichino e intervengano. Queste microglia inoltre interagiscono con gli astrociti e i neuroni in modo da ristabilire l'omeostasi velocemente senza per\u00f2 danneggiare il tessuto nervoso sano.\nCellule del composto granulare.\nQueste cellule sono il risultato finale della fagocitosi di materiale infettivo ad opera della microglia. Dopo aver inglobato una certa quantit\u00e0 di materiale, la microglia fagocitica non pu\u00f2 continuare la sua attivit\u00e0 e la risultante massa cellulare prende il nome di corpuscolo granulare. Osservando tessuti colorati appositamente, gli scienziati possono vedere le zone che sono state curate dall'infezione.\nMicroglia perivascolare.\nDiversamente dagli altri tipi di microglia, l'aggettivo identificativo \"perivascolare\" si riferisce alla locazione della cellula piuttosto che alla sua forma o alla sua funzione. Le microglia perivascolari infatti si trovano principalmente all'interno della lamina basale di un vaso sanguigno. Le funzioni che svolgono sono quelle di normali microglia, ma a differenza di queste ultime le microglia perivascolari vengono regolarmente rimpiazzate dalle cellule progenitrici mieloidi del midollo osseo ed esprimono gli antigeni dell'MHC-II indipendentemente dalle condizioni dell'ambiente circostante. Inoltre le microglia perivascolari reagiscono fortemente agli antigeni di differenziamento dei macrofagi. \u00c8 stato dimostrato dagli esperimenti di Ritter sulla rinopatia ischemica che queste microglia sono essenziali per riparare le pareti dei vasi sanguigni. Le microglia perivascolari promuovono la proliferazione delle cellule dell'endotelio permettendo la formazione di nuovi vasi sanguigni e la riparazione di quelli danneggiati. Durante questi processi le cellule mieloidi si differenziano molto pi\u00f9 velocemente in microglia.\nMicroglia juxtavascolare.\nCome le perivascolari, le microglia juxtavascolari si distinguono principalmente per la loro posizione: esse si trovano esternamente a contatto con la lamina basale del vaso sanguigno. Sempre come le perivascolari esprimono le proteine dell'MHC-II anche a bassi livelli di attivit\u00e0 di citochine infiammatorie, ma a differenza loro, le microglia juxtavascolari non subiscono un rapido e regolare turnover.\nNormali funzioni delle microglia.\nLe cellule microgliali adempiono ad un impressionante numero di compiti nel SNC. Essi sono principalmente legati alla risposta immunitaria e al mantenimento dell'omeostasi.\nScandaglio.\nOltre ad essere molto sensibili ai cambiamenti del loro ambiente, ogni microglia sorveglia fisicamente il suo dominio regolarmente. Questa azione \u00e8 svolta negli stati ameboide e ramificata. Mentre si muove nella sua regione di spazio, se trova del materiale estraneo, cellule danneggiate, cellule in apoptosi, grovigli neurofibrillari, frammenti di DNA, o placche la microglia si attiver\u00e0 e fagociter\u00e0 il materiale o la cellula con cui \u00e8 venuta in contatto. In questo modo le cellule microgliali agiscono anche da \u201cspazzini\u201d, pulendo gli eventuali detriti cellulari.\nFagocitosi.\nIl ruolo principale delle microglia, la fagocitosi, consiste nell'ingerire vari materiali. Si tratta di solito di detriti cellulari, lipidi o cellule in apoptosi nello stato non attivato, oppure di virus, batteri, o altri materiali estranei nello stato attivato. Una volta che la cellula della microglia \u00e8 \"piena\", l'attivit\u00e0 di fagocitosi si ferma e la microglia diventa una cellula del composto granulare.\nCitotossicit\u00e0.\nOltre ad essere in grado di distruggere agenti patogeni tramite la fagocitosi, le microglia possono anche rilasciare una variet\u00e0 di sostanze citotossiche. Cellule di microglia secernono in vitro grandi quantit\u00e0 di acqua e monossido di azoto, prodotti della combustione respiratoria. Entrambe queste sostanze possono danneggiare direttamente le cellule e portare alla morte le cellule neuronali. Le proteasi secrete dalle microglia catabolizzano le proteine specifiche causando danni cellulari diretti, mentre le citochine come l'interleuchina 1 promuovono la demielinizzazione degli assoni neuronali. Infine, le microglia possono danneggiare i neuroni attraverso processi mediati dai recettori NMDA secernendo glutammato e aspartato. La secrezione citotossica \u00e8 indirizzata a distruggere neuroni infetti, virus e batteri, ma pu\u00f2 anche causare molti danni collaterali ai neuroni. Di conseguenza, la risposta infiammatoria cronica pu\u00f2 portare a danni neurali su vasta scala, poich\u00e9 le cellule microgliali deteriorano il cervello nel tentativo di eliminare l'infezione.\nAPC.\nCome accennato in precedenza, le microglia residenti non attivate hanno una bassa capacit\u00e0 di presentare l'antigene ai linfociti, a causa della loro mancanza delle proteine dell'MHC-I. A seguito dell'attivazione, tuttavia, le microglia espongono rapidamente le proteine dell'MHC-I e diventano efficienti presentatori di antigeni. In alcuni casi, le microglia possono essere attivate dal INF-\u03b3, ma non funzionano in modo altrettanto efficace. Durante un'infiammazione, i linfociti T attraversano la Barriera Emato-Encefalica grazie a marcatori di membrana specializzati e si legano direttamente alle microglia, in modo da ricevere gli antigeni. Una volta recepiti gli antigeni, i linfociti T adempiono ad una variet\u00e0 di compiti tra cui il reclutamento pro-infiammatorio, la formazione di immunomemorie, la secrezione di materiale citotossico e diretti attacchi alla membrana plasmatica di cellule estranee.\nStripping delle sinapsi.\nIl fenomeno \u00e8 stato osservato per la prima volta nel 1968 da Blinzinger e Kreutzberg, durante lo studio di lesioni al midollo spinale: le microglia, dopo un'infiammazione, rimuovono le ramificazioni nervose intorno al tessuto danneggiato. Questa attivit\u00e0 aiuta la ricrescita e la ridistribuzione dei circuiti nervosi.\nPromozione della riparazione.\nA seguito di un'infiammazione, le microglia intraprendono una serie di azioni per favorire la ricrescita del tessuto nervoso, tra cui: lo stripping delle sinapsi, la secrezione di citochine anti-infiammatorie, il richiamo di neuroni e astrociti verso la zona danneggiata, e la formazione del composto granulare. Senza le cellule della microglia, la ricrescita e la ridistribuzione del tessuto sarebbero considerevolmente pi\u00f9 lente nel SNC e pressoch\u00e9 impossibili nei sistemi vascolari che circondano il cervello e gli occhi.\nSegnali extracellulari.\nGran parte dei compiti della microglia nel cervello comprende mantenere l'omeostasi nelle regioni non infette e promuovere l'infiammazione nei tessuti infetti o danneggiati. Per rendere possibile tutto questo, le microglia si servono di una serie estremamente complicata di molecole segnale che, una volta liberate nell'ambiente extracellulare, permettono alle microglia di comunicare tra di loro, con gli astrociti, i neuroni, i linfociti T, e i progenitori mieloidi. Come abbiamo gi\u00e0 accennato l'INF-\u03b3 pu\u00f2 essere usato per attivare le cellule microgliali. Inoltre, se attivate in questo modo, le microglia rilasciano a loro volta una maggiore quantit\u00e0 di INF-\u03b3 nello spazio extracellulare. In questo modo altre microglia vengono attivate e inizia una cascata di attivazione indotta dalle citochine, capace di attivare rapidamente tutte le microglia nelle vicinanze. Il TNF-\u03b1 prodotto dalla microglia provoca l'apoptosi del tessuto nervoso e aumenta l'infiammazione. L'IL-8 favorisce la crescita e il differenziamento dei linfociti B, permettendo loro di aiutare le microglia nel combattere l'infezione. L'IL-1, invece, inibisce l'IL-10 e il TGF-\u03b2, che sottoregola la presentazione dell'antigene e i segnali pro-infiammatori. Ulteriori neuroni e linfociti T vengono richiamati sul posto attraverso la produzione, da parte delle microglia, di molecole chemiotattiche come il MDC, l'IL-8, e il MIP-3\u03b2. Infine, il PGE2 e altri prostanoidi aiutano a prevenire infiammazioni croniche inibendo la risposta pro-infiammatoria della microglia e sottoregolando la risposta dei linfociti Th1.\nPatologie.\nUna delle patologie che colpiscono la microglia \u00e8 la sclerosi multipla, patologia in cui la guaina mielinica viene distrutta da un meccanismo sconosciuto con gravi conseguenze neurologiche e i residui della mielina vengono fagocitati e degradati dalle cellule microgliali mediante l'attivit\u00e0 degli enzimi lisosomiali e un processo di fagocitosi mediata da recettori.\nInoltre, il complesso della demenza da AIDS \u00e8 causato dall'infezione del sistema nervoso centrale da parte del virus HIV-1. Evidenze sperimentali indicano che le cellule microgliali con pi\u00f9 nuclei sono infettate dall'HIV-1. Un certo numero di citochine, come l'interleuchina-1 (IL-1) e il fattore di necrosi tumorale-\u03b1 (TNF-\u03b1) attivano ed accrescono la replicazione dell'HIV-1 nelle cellule microgliali."}
{"id": "2143870", "revid": "111319", "url": "https://it.wikipedia.org/wiki?curid=2143870", "title": "Camelia Alina Potec", "text": ""}
{"id": "2143871", "revid": "287204", "url": "https://it.wikipedia.org/wiki?curid=2143871", "title": "Joseph Gaertner", "text": "La sua opera principale \u00e8 \"De Fructibus et Seminibus Plantarum\", pubblicata in pi\u00f9 volumi tra il 1788 e il 1792. "}
{"id": "2143872", "revid": "1310927", "url": "https://it.wikipedia.org/wiki?curid=2143872", "title": "Juan Forl\u00edn", "text": "Carriera.\nDifensore centrale, destro naturale, cresce nelle giovanili del Boca Juniors. Esordisce in prima squadra il 19 aprile 2008 nel match contro il Newell's Old Boys, vinto 2-1.\nNell'estate del 2007, con Santiago Villafa\u00f1e (nipote di Maradona), viene tesserato dal , dove entra a far parte della squadra B (Real Madrid Castilla). Dopo sei mesi, per\u00f2, \u00e8 costretto a tornare in Argentina a causa di problemi riguardanti il passaporto.\nIl 25 agosto 2009 viene acquistato dall'Espanyol."}
{"id": "2143875", "revid": "736476", "url": "https://it.wikipedia.org/wiki?curid=2143875", "title": "Sandhurst", "text": "Sandhurst \u00e8 una cittadina di 20.803 abitanti della contea del Berkshire, in Inghilterra.\nVi ha sede dal 1947 la Royal Military Academy Sandhurst (RMAS), nota spesso semplicemente come \"Sandhurst Academy\", considerata la pi\u00f9 prestigiosa accademia militare del Regno Unito."}
{"id": "2143877", "revid": "123771392", "url": "https://it.wikipedia.org/wiki?curid=2143877", "title": "Tremezzina (territorio)", "text": "La Tremezzina (\"Tremez\u00e9na\" in dialetto comasco) \u00e8 il territorio costiero del ramo occidentale del lago di Como che va da Campo, frazione del comune di Lenno a Cadenabbia, frazione del comune di Griante.\nPrende il nome dall'ex comune di Tremezzo ed \u00e8 una zona particolarmente rinomata per il turismo aristocratico che si svilupp\u00f2 a partire dal XVIII secolo. Ancora oggi le ville con giardini e gli alberghi sono oggetto di particolare ammirazione.\nPer Tremezzina attualmente si intende anche un comune della provincia di Como, costituito nel 2014 mediante la fusione dei precedenti comuni di Lenno, Mezzegra, Tremezzo e Ossuccio e che ha preso il posto della precedente Unione di comuni, l'\"Unione dei comuni della Tremezzina\", che raggruppava i medesimi comuni.\nPer Tremezzina si intende la \"Zona pastorale VIII della Tremezzina\" della diocesi di Como che comprende 19 parrocchie rivierasche da Argegno e San Siro e della Val Menaggio.\nNei tempi passati \u00e8 stato anche un comune della provincia di Como, costituito nel 1928 con la soppressione dei precedenti comuni di Lenno, Mezzegra e Tremezzo, il quale venne soppresso nel 1947 e il suo territorio venne assegnato ai ricostituiti comuni precedentemente soppressi."}
{"id": "2143878", "revid": "729019", "url": "https://it.wikipedia.org/wiki?curid=2143878", "title": "Thatcham", "text": "Thatcham \u00e8 una cittadina di 22.824 abitanti della contea del Berkshire, in Inghilterra."}
{"id": "2143880", "revid": "20957771", "url": "https://it.wikipedia.org/wiki?curid=2143880", "title": "Gaertn.", "text": ""}
{"id": "2143881", "revid": "228587", "url": "https://it.wikipedia.org/wiki?curid=2143881", "title": "Cogenerazione fotovoltaica", "text": "In energetica il termine cogenerazione fotovoltaica viene utilizzato per indicare quei sistemi che riescono ad utilizzare una quota dell'energia solare non sfruttata nei processi fotovoltaici.\n\u00c8 noto infatti che le celle fotovoltaiche convertono attualmente in elettricit\u00e0 solo una piccola frazione della radiazione solare (tra il 6% e il 15%) mentre il resto si disperde in calore o viene nuovamente re-irradiato nello spazio. Si tratta quindi di energia termica o luminosa che pu\u00f2 essere opportunamente recuperata.\nDescrizione.\nSi possono distinguere quattro tipologie di sistemi:\nLa realizzazione pi\u00f9 interessante sono i moduli ibridi fotovoltaici-termici (PV/T) che presentano diversi vantaggi.\nCome \u00e8 noto la temperatura ha un effetto negativo sul rendimento dei moduli PV (il rendimento decresce quanto pi\u00f9 alta \u00e8 la temperatura di lavoro dei moduli fotovoltaici - coefficiente di temperatura negativo dello 0,4%/C circa) e quindi\nrimuovere il calore dai moduli PV porta contemporaneamente tre vantaggi:\nTuttavia questi vantaggi sono bilanciati dal fatto che la temperatura di funzionamento \u00e8 pi\u00f9 bassa se confrontata con un pannello solare termico in quanto parte dell'energia solare \u00e8 captata dalle celle fotovoltaiche, limitando fortemente le applicazioni."}
{"id": "2143883", "revid": "20957781", "url": "https://it.wikipedia.org/wiki?curid=2143883", "title": "Joseph G\u00e4rtner", "text": ""}
{"id": "2143886", "revid": "729019", "url": "https://it.wikipedia.org/wiki?curid=2143886", "title": "Woodley", "text": "Woodley \u00e8 una cittadina di 26.439 abitanti della contea del Berkshire, in Inghilterra."}
{"id": "2143887", "revid": "20957811", "url": "https://it.wikipedia.org/wiki?curid=2143887", "title": "Giuseppe Gaertner", "text": ""}
{"id": "2143890", "revid": "466539", "url": "https://it.wikipedia.org/wiki?curid=2143890", "title": "Lotte Friis", "text": "Carriera.\nSpecializzata nello stile libero, ha vinto la medaglia di bronzo negli 800\u00a0m sl alle Olimpiadi di Pechino 2008. Ha conquistato l'oro negli 800 e 1500\u00a0m stile libero agli europei di Budapest 2010.\nIl 25 aprile 2017 ha annunciato il ritiro dall'attivit\u00e0 agonistica."}
{"id": "2143891", "revid": "203463", "url": "https://it.wikipedia.org/wiki?curid=2143891", "title": "Teatro Flavio Vespasiano", "text": "Il teatro Flavio Vespasiano \u00e8 il principale teatro di Rieti. Fu inaugurato il 20 settembre 1893, dopo dieci anni di lavori e ritocchi sotto la direzione dell'architetto milanese Achille Sfondrini. \u00c8 intitolato all'imperatore Tito Flavio Vespasiano, che aveva origini sabine (essendo nato a Vicus Phalacrinae, odierna Cittareale).\nAnnualmente vi si svolgono il Rieti Danza Festival, il Concorso internazionale per le nuove voci della lirica \"Mattia Battistini\", il Concorso nazionale per giovani attori e alcuni spettacoli del Reate Festival.\nStoria.\nPrecursori.\nLe prime notizie sull'esistenza di un'attivit\u00e0 teatrale a Rieti risalgono ai secoli XV - XVI, quando le confraternite religiose organizzavano spettacoli all'aperto nelle principali piazze della citt\u00e0.\nSul finire del Cinquecento, l'esigenza di organizzare gli spettacoli in luoghi chiusi e riparati port\u00f2 alla nascita del \"teatro dell'Accademia del Tizzone\", che si trovava in via Terenzio Varrone presso un ex ospedale.\nTuttavia i locali destinati al teatro erano molto ristretti e cos\u00ec, tra il 1765 e il 1768, l'edificio venne demolito per fare posto al \"teatro dei Condomini\", una struttura pi\u00f9 ampia realizzata in legno, che fu il primo vero teatro esistito a Rieti.\nProgettazione e costruzione.\nGi\u00e0 all'inizio dell'Ottocento a Rieti si sentiva la necessit\u00e0 di realizzare un teatro pi\u00f9 grande e pi\u00f9 solido, sia per via del crescente numero di spettatori delle rappresentazioni teatrali, sia per la volont\u00e0 di realizzare un edificio di maggiore prestigio architettonico, che potesse competere con gli omologhi edifici che si andavano costruendo nel resto d'Italia.\nNel 1838 venne redatto un primo progetto, ad opera dell'architetto Luigi Poletti, che prevedeva la costruzione di una struttura in piazza Oberdan, ma l'idea venne accantonata e le \u201credini\u201d del progetto vennero affidate all'architetto Vincenzo Ghinelli il quale individu\u00f2 un nuovo sito in un'area su via Garibaldi.\nL'opera si dimostr\u00f2 molto costosa, tanto che nel 1859 fu coinvolta nell'iniziativa anche la Cassa di Risparmio della citt\u00e0 e nel 1867 il Comune rilev\u00f2 la completa gestione dei lavori, affidandoli all'architetto Achille Sfondrini, gi\u00e0 autore del Teatro Costanzi di Roma.\nAnche l'assegnazione del nome non fu facile. Da una parte c'era chi chiedeva che la nuova struttura venisse intitolata al compositore Reatino Giuseppe Ottavio Pitoni, dall'altra chi sosteneva il nome dell'imperatore romano Tito Flavio Vespasiano, rimproverando al Maestro un'appartenenza troppo clericale; furono poi proprio questi ultimi a prevalere.\nL'urgenza di realizzare la nuova struttura fu evidenziata nel 1882, quando una legge dichiar\u00f2 inagibili i teatri lignei perch\u00e9 troppo pericolosi, determinando la chiusura del teatro dei Condomini. Questo avvenimento port\u00f2 a rompere gli indugi, e cos\u00ec il 16 dicembre 1883 fu posata la prima pietra del nuovo teatro.\nL'edificio venne innalzato rapidamente e nel 1885 la struttura era gi\u00e0 completa. Molto pi\u00f9 tempo fu richiesto per la decorazione degli interni. Nel 1893, nell'ambito della realizzazione del teatro, fu realizzato il collegamento pedonale tra il retro del teatro e la sottostante piazza Oberdan, mediante una doppia rampa (soprannominata \"pincetto\").\nI lavori si conclusero in quello stesso anno: il teatro venne finalmente inaugurato il 20 settembre 1893, con una rappresentazione del \"Faust\" di Gounod e della \"Cavalleria rusticana\" di Pietro Mascagni.\nEsercizio.\nAd appena cinque anni dall'inaugurazione il teatro fu danneggiato dal terremoto del 1898, che provoc\u00f2 il crollo della cupola e di parte della facciata; and\u00f2 pertanto perso il dipinto che originariamente ornava la cupola, opera di Giuseppe Casa. Nel giro di pochi anni il teatro fu riparato e torn\u00f2 funzionale; nel 1901 la nuova cupola fu ornata con un'opera a tempera di Giulio Rolland.\nNel corso della seconda guerra mondiale il teatro sub\u00ec gravi danni a causa dello scavo di un rifugio antiaereo, che caus\u00f2 il cedimento delle sue fondamenta. Nel secondo dopoguerra, per via dello scarso numero di rappresentazioni, la struttura fu utilizzata anche come sala cinematografica.\nIn tale periodo l'intitolazione del teatro fu nuovamente messa in discussione, insieme al tema delle opere figurative interne: infatti, all'indomani dell'olocausto, appariva inopportuno celebrare la distruzione di Gerusalemme raffigurata nei dipinti e il suo fautore Vespasiano. Il sindaco antifascista Angelo Sacchetti Sassetti chiese perentoriamente che il teatro venisse intitolato a Giuseppe Ottavio Pitoni e che la cupola e il sipario venissero nascosti alla vista, minacciando le proprie dimissioni; ma la giunta comunale respinse le richieste e le dimissioni, e infine lo stesso Sacchetti Sassetti cambi\u00f2 idea.\nAlla fine degli anni novanta del secolo scorso, il teatro \u00e8 stato restaurato restituendo anche alle facciate, che ormai erano estremamente rovinate, un aspetto decisamente pi\u00f9 dignitoso.\nNel 2005 altri lavori per l'adeguamento alle norme di sicurezza relative ai locali destinati a manifestazioni pubbliche ne hanno determinato la chiusura, cessata poi il 10 gennaio 2009 con un concerto inaugurale sulle note di musiche eseguite dall'Opera studio dell'Accademia nazionale di Santa Cecilia e di Roma, diretta dal maestro Marcello Rota. La serata ha visto esibirsi anche quattro solisti: i soprani Karina Grigoryan e Jessica Pratt, il mezzosoprano Anna Gorayacheva ed il baritono Roman Burdenko. Tra il pubblico erano presenti anche il sottosegretario alla presidenza del Consiglio, Gianni Letta e il senatore Franco Marini. Gli interventi effettuati hanno permesso anche di riportare i colori della sala principale alle tonalit\u00e0 chiare originali e di restaurare ori e stucchi consumati dal tempo. I tre anni di lavori hanno impegnato un totale di 3,3 milioni di euro.\nNel 2009 il comune di Rieti ha approvato degli interventi per la realizzazione sul lato ovest di spazi dedicati alla produzione di opere teatrali; tali lavori, tuttora in corso, consentiranno di rendere il Flavio un teatro di produzione e non solo di rappresentazione teatrale. Ulteriori lavori, finanziati nel 2016 dalla regione Lazio ma non ancora avviati, permetteranno il ripristino della \"sala degli specchi\" e dei locali dove si trovava il circolo di lettura.\nDescrizione.\nEsterno.\nAll'esterno, il teatro appare stretto fra gli edifici circostanti, cosa che non permette di osservarlo nella sua interezza e di apprezzarne l'aspetto. Per l'esterno, lo Sfondrini prese come modello il teatro dell'Opera di Roma che egli stesso aveva realizzato nel decennio precedente.\nLa facciata, orientata a sud, si apre su via Garibaldi, una delle principali arterie del centro storico; a causa della vicinanza con l'antistante palazzo Vincenti Mareri, pu\u00f2 essere osservata nella sua interezza solo da una posizione semi-laterale. \u00c8 in stile neorinascimentale e si compone di due ordini di archi a tutto sesto alternati a lesene.\nIl lato posteriore del teatro, orientato a nord, termina sulla stretta via Centurioni; questo lato rimane pi\u00f9 scoperto rispetto alla facciata, ed \u00e8 visibile - anche se non perfettamente - da piazza Oberdan, che \u00e8 posta ad una quota pi\u00f9 bassa ed \u00e8 collegata a via Centurioni tramite una doppia rampa pedonale soprannominata \"pincetto\", costruita insieme al teatro. Il lato posteriore, a differenza della facciata, \u00e8 in stile neoclassico e mostra un carattere pi\u00f9 severo, con un coronamento a timpano (originariamente decorato) che nasconde la mole della cupola.\nIl lato ovest, su Largo Cairoli, offre una visuale pi\u00f9 ariosa della struttura e permette di osservare il tamburo che sostiene la cupola ricoperta da lastre di piombo.\nInterno.\nPer l'interno, lo Sfondrini prese come modello il teatro Verdi che aveva gi\u00e0 realizzato a Padova.\nAll'ingresso si trova il foyer, un atrio dominato da cinque pilastri, spesso utilizzato anche come sede di mostre temporanee. Adiacenti all'atrio sono gli ambienti dedicati a fumoir, caff\u00e8 e botteghino. Al suo interno si trovano busti e lapidi che ricordano i maggiori artisti che si sono esibiti nel teatro, su tutti il baritono Mattia Battistini.\nIl soffitto del foyer \u00e8 decorato da un ovale a tempera che raffigura l\"'Allegoria della Musica\", realizzato nel 1892 dal pittore romano Federico Ballester. Al suo interno, si trova inoltre una tempera che raffigura le \"Muse\", realizzata nel 1916 da Antonino Calcagnadoro. Altre decorazioni sono di Giuseppe Casa.\nTra gli ambienti del teatro si trova il \"Circolo di Lettura\", una serie di spazi finemente arredati, un tempo destinati a balli e concerti. L'ambiente principale \u00e8 la \"Sala degli Specchi\", una stanza decorata sulle pareti da grandi specchi e sul soffitto dalla pittura allegorica \"Le ebbrezze della Musica\" di Giulio Rolland. Questi ambienti sono in disuso e in attesa di essere recuperati.\nLa sala principale, che con il restauro del 2005 ha ritrovato le tonalit\u00e0 \u201ccrema\u201d della sua prima apertura nell'800, appare con una platea di 230 poltroncine rosse divisa in due da un corridoio centrale.\nSul perimetro si alzano tre ordini di palchi per un totale di 72 palchetti, 24 per piano, sormontati da un loggione, mentre frontalmente al palcoscenico, al livello del secondo ordine di palchi e immediatamente sopra all'ingresso si pone il palco reale, decorato sul soffitto da un ovale a tempera di Giuseppe Casa che raffigura tre putti; il balcone \u00e8 ornato con un bassorilievo in stucco con l'immagine di Giuseppe Verdi. I balconi del secondo e del terzo ordine di palchi, cos\u00ec come quello del loggione, sono decorati da putti e stucchi che rappresentano vari musicisti i cui nomi sono riportati immediatamente sotto. Il loggione in origine poteva accogliere pi\u00f9 di cento persone tuttavia oggi, per questioni di sicurezza, \u00e8 predisposto per ospitare solo trentatr\u00e9 spettatori.\nL'intero ambiente \u00e8 sovrastato da una grande cupola, ornata con un ricco lampadario ed affrescata con una tempera realizzata nel 1901 da Giulio Rolland, che celebra il trionfo di Tito e Flavio a Roma in seguito alla vittoria su Gerusalemme.\nIl palcoscenico \u00e8 chiuso da un sipario istoriato, realizzato nel 1910 da Antonino Calcagnadoro, su cui \u00e8 raffigurata la resa di Gerusalemme a Tito Flavio Vespasiano in seguito all'assedio del 70 d.C.; l'opera \u00e8 realizzata in tempera su tela ed \u00e8 ampia 13,4 x 7,6 metri. Lasciato per molti anni all'oblio, nel 2019 il sipario \u00e8 stato restaurato dall'accademia di belle arti dell'Aquila e nuovamente esposto al pubblico.\nDavanti al palcoscenico si trova la fossa, in cui trovano spazio i musicisti.\nAcustica.\nIl teatro Flavio Vespasiano \u00e8 noto per la sua ottima acustica, caratteristica questa che ha ricevuto un riconoscimento ufficiale nel 2002 quando Uto Ughi ha stabilito l'assegnazione della prima edizione del premio nazionale per l'Acustica proprio al teatro di Rieti, mentre il professor Bruno Cagli, presidente dell'Accademia nazionale di Santa Cecilia, ha definito il teatro Flavio Vespasiano il migliore al mondo sotto tale punto di vista.\nLa Fondazione.\nCon la riapertura del teatro si \u00e8 costituita anche la Fondazione Flavio Vespasiano con lo scopo di promuovere iniziative artistiche e musicali di livello internazionale. La fondazione sar\u00e0 sostenuta anche da privati che potranno contribuire attraverso donazioni, garantendosi come contropartita, il diritto di nomina all'interno del Consiglio di amministrazione. Durante la cerimonia inaugurale la presidenza \u00e8 stata offerta al sottosegretario alla Presidenza del Consiglio dei ministri, Gianni Letta, il quale ha accettato l'incarico."}
{"id": "2143894", "revid": "547034", "url": "https://it.wikipedia.org/wiki?curid=2143894", "title": "Parrocchie civili del Berkshire", "text": "Questa \u00e8 una lista delle parrocchie civili del Berkshire, Inghilterra.\nBracknell Forest.\nL'autorit\u00e0 unitaria \u00e8 interamente coperta da parrocchie.\nReading.\nLa citt\u00e0 di Slough costituisce tutta l'autorit\u00e0 unitaria, non coperta da parrocchie civili.\nSlough.\nLa citt\u00e0 di Slough costituisce tutta l'autorit\u00e0 unitaria, per lo pi\u00f9 non coperta da parrocchie civili; tuttavia al suo interno si trovano le seguenti parrocchie.\nWest Berkshire.\nL'autorit\u00e0 unitaria \u00e8 interamente coperta da parrocchie.\nWindsor and Maidenhead.\nLe citt\u00e0 di Windsor e Maidenhead non sono coperte da parrocchie.\nWokingham.\nL'autorit\u00e0 unitaria \u00e8 interamente coperta da parrocchie."}
{"id": "2143896", "revid": "767487", "url": "https://it.wikipedia.org/wiki?curid=2143896", "title": "Abu Marzuq", "text": "Biografia.\n\u00c8 nato nel campo-profughi di Rafah, nella Striscia di Gaza.\nAb\u016b Marz\u016bq ha fornito notevoli fondi per la \"Fondazione Terra Santa per il soccorso e lo sviluppo\" (HLF) nei primi anni novanta.\nAttivo nel lavoro politico islamico dal 1968, Ab\u016b Marz\u016bq ha svolto un ruolo significativo nella riorganizzazione di Hamas dopo l'arresto di massa dei suoi membri nel 1989. \u00c8 stato eletto per far parte del primo ufficio politico di Hamas, lavorandovi nel 1992, assumendo dal 1997 la carica di vicepresidente del Politburo di Hamas.\nAb\u016b Marz\u016bq ha fondato l'\"Associazione islamica della Palestina\".\nNel 2002 un gran giur\u00ec federale statunitense di Dallas ha respinto un atto di accusa per cospirazione nei suoi confronti, per aver violato le leggi che negli Stati Uniti vietano operazioni miranti a raccogliere fondi che alimentino il terrorismo."}
{"id": "2143898", "revid": "1305772", "url": "https://it.wikipedia.org/wiki?curid=2143898", "title": "Earth", "text": "Il termine Earth, che significa Terra, pu\u00f2 riferirsi a:"}
{"id": "2143903", "revid": "726373", "url": "https://it.wikipedia.org/wiki?curid=2143903", "title": "Kaga-Bandoro", "text": "Kaga-Bandoro \u00e8 una cittadina sede di un mercato nella parte settentrionale della Repubblica Centrafricana. \u00c8 situata sul fiume Gribingui, 245 km a nord della capitale Bangui ed \u00e8 il capoluogo della prefettura economica di Nana-Gr\u00e9bizi. \n\u00c8 sede vescovile dal 1997."}
{"id": "2143914", "revid": "92723", "url": "https://it.wikipedia.org/wiki?curid=2143914", "title": "Pioggia di successi", "text": "Pioggia di successi \u00e8 la terza raccolta ufficiale di Adriano Celentano pubblicato nel 1969. Si tratta della terza raccolta di successi del \"Molleggiato\", con la particolarit\u00e0 di essere proposti qui in un'insolita versione strumentale pur con gli arrangiamenti originali."}
{"id": "2143915", "revid": "74801", "url": "https://it.wikipedia.org/wiki?curid=2143915", "title": "Steve Rodby", "text": "Rodby entra a far parte del Pat Metheny Group nel 1981. Prima di conoscere Pat Metheny era un membro del Simon-Bard Group e del Fred Simon Ensemble. Rodby continua a collaborare con Simon fino al 2006.\nRodby studia basso alla Northwestern University, in questo periodo subisce l'influenza di Rufus Reid. Rapidamente Rodby diviene uno dei bassisti pi\u00f9 chiamati e apprezzati presso il \"Jazz Showcase\" di Chicago e suona con alcuni tra i migliori musicisti jazz del tempo. Attualmente Rodby vive a Chicago.\nParticolarmente importante pu\u00f2 essere considerata l'esperienza di Rodby nel Pat Metheny Group. Rodby infatti contribuisce notevolmente a definire il sound del gruppo diventandone un elemento di fondandamentale importanza."}
{"id": "2143916", "revid": "729019", "url": "https://it.wikipedia.org/wiki?curid=2143916", "title": "Aeroporto Internazionale di Los Angeles", "text": "L'Aeroporto internazionale di Los Angeles (IATA: LAX, ICAO: KLAX), in inglese Los Angeles International Airport, \u00e8 il principale aeroporto di Los Angeles, in California, negli Stati Uniti d'America. Spesso ci si riferisce a questo impianto come \"LAX\", il suo codice IATA. L'aeroporto \u00e8 situato a sud-ovest di Los Angeles, nel quartiere di Westchester, a 26\u00a0km dal centro cittadino. Con i suoi passeggeri nel 2018 \u00e8 il quinto aeroporto pi\u00f9 trafficato del mondo e sono servite destinazioni in tutti i cinque continenti. L'aeroporto \u00e8 l'hub per le compagnie aeree United Airlines, Alaska Airlines, American Airlines, Southwest Airlines e Delta Air Lines. L'aeroporto \u00e8 anche una base della United States Coast Guard, che opera con tre elicotteri. Anche se questo \u00e8 l'aeroporto principale di Los Angeles, molte zone famose della citt\u00e0, a causa della sua vastit\u00e0, sono pi\u00f9 vicine ad altri aeroporti.\nPosizione.\nL'aeroporto si trova a 26\u00a0km dal centro di Los Angeles e ricopre un'area di 3.500 acri, circa 14 km\u00b2. Il complesso \u00e8 uno dei pi\u00f9 frequentati dai fotografi e curiosi del mondo dell'aviazione civile: dalle alture della \"Imperial Hill\", e da altri punti di osservazione, \u00e8 possibile vedere tutto il complesso aeroportuale.\nStoria.\nNel 1928 il Consiglio Comunale di Los Angeles selezion\u00f2 un'area di 640 acri (2.6\u00a0km\u00b2) a Sud di Westchester come zona per la costruzione del nuovo aeroporto cittadino. I campi di grano e leguminose vennero convertiti in una striscia battuta, senza nessun terminal o edificio. La nuova aviosuperficie venne denominata Mines Field in onore di William W. Mines, l'agente immobiliare che si occup\u00f2 della trattativa. La prima struttura, l'Hangar No. 1, fu eretta nel 1929.\nQuesto \"Mines Field\" venne dedicato e aperto come aeroporto ufficiale di Los Angeles nel 1930 e la citt\u00e0 lo acquist\u00f2 per farlo diventare l'aeroporto municipale nel 1937. Il nome venne cambiato in \"Los Angeles Airport\" (Aeroporto di Los Angeles) nel 1941 e assunse il nome attuale nel 1949. In precedenza l'aeroporto di Los Angeles era il Gran Central Airport a Glendale.\nIn questo periodo l'aeroporto era totalmente a Est di Sepulveda Boulevard, successivamente l'aeroporto cominci\u00f2 ad espandersi verso Ovest fino a raggiungere l'Oceano Pacifico. Per ovviare alla presenza di una strada in mezzo a un aeroporto fu costruito un tunnel nel 1953 che corre sotto le piste, il primo di questo tipo.\nNel 1958 lo studio \"Pereira &amp; Luckman\" fu incaricato di presentare un progetto per la completa riqualificazione dell'aeroporto in vista dell'\"era dei Jet\". Il progetto, redatto in cooperazione con gli architetti Welton Becket e Paul Williams, consisteva in una massiccia serie di aerostazioni e parcheggi, che dovevano essere costruiti nella zona centrale dell'aeroporto, e collegati da un'enorme cupola di vetro e ferro. Questo progetto non venne mai realizzato e poco dopo venne edificato il famoso Theme Building proprio sulla zona originariamente dedicata alla grande cupola centrale.\nL'originale Theme Building, terminato nel 1961, rappresenta un disco volante atterrato sulle sue \"quattro gambe\". Nel 1997 vennero investiti 4 milioni di dollari per rinnovare il complesso: la miglioria principale fu un sistema di illuminazione progettato dalla Disney che colora l'edificio di varie sfumature e al centro venne completato un ristorante dal quale si gode la vista di tutto l'aeroporto. Dopo gli attentati dell'11 settembre 2001 la terrazza sul tetto \u00e8 stata chiusa per motivi di sicurezza.\nIl primo servizio operato con Jets inizi\u00f2 nel 1959 con un collegamento da e verso New York. Il primo aereo wide body arriv\u00f2 nel 1970 quando la TWA inaugur\u00f2 i collegamenti con New York operati con Boeing 747.\nNel 1981 si ebbero sostanziali rinnovamenti, con un investimento di 700 milioni di dollari, in vista delle Olimpiadi del 1984. Successivi rinnovamenti e migliorie si ebbero nel corso degli anni, tra le principali la costruzione del Terminal 2.\nL'11 settembre 2001 sarebbe dovuto atterrare volo American Airlines 11, che, invece, fu dirottato da terroristi islamisti e si schiant\u00f2 contro il World Trade Center di New York.\nIl 19 marzo 2007 c'\u00e8 stato primo atterraggio dell'Airbus Airbus A380 a Los Angeles: il primo atterraggio negli Stati Uniti per volont\u00e0 dei cittadini.\nDal 31 marzo 2008 l'aeroporto \u00e8 servito da nuove compagnie, tra le quali Alitalia.\nIl 20 ottobre 2008 la Qantas ha iniziato i collegamenti settimanali verso Sydney e Melbourne operati con A380.\nTraffico e statistiche.\n\u00c8 il quarto aeroporto pi\u00f9 trafficato del mondo per traffico passeggeri e l'undicesimo per traffico merci, servono oltre 87 milioni di passeggeri e 2 milioni di tonnellate di merci nel 2018. \u00c8 l'aeroporto pi\u00f9 trafficato dello stato della California e il secondo aeroporto pi\u00f9 trafficato per imbarchi passeggeri negli Stati Uniti. In termini di passeggeri internazionali, il secondo aeroporto pi\u00f9 trafficato per traffico internazionale negli Stati Uniti, dietro al JFK di New York City. Il numero di movimenti di aeromobili (atterraggi e decolli) \u00e8 stato di 700.362 nel 2017, il terzo per numero di aeroporti al mondo.\nTerminal.\nL'aeroporto di Los Angeles tratta pi\u00f9 \"passeggeri diretti\", ovvero non facenti scalo a Los Angeles, di ogni altro aeroporto nel mondo. Si tratta del quinto aeroporto mondiale per traffico passeggeri e dell'undicesimo per traffico merci in quanto ha gestito pi\u00f9 di 60 milioni di passeggeri e pi\u00f9 di due milioni di tonnellate di merci nel 2006. \u00c8 l'aeroporto pi\u00f9 trafficato della California e il terzo per volume di passeggeri negli Stati Uniti. In termini di passeggeri internazionali, Los Angeles \u00e8 il secondo pi\u00f9 trafficato degli USA, dopo l'Aeroporto Internazionale di Chicago-O'Hare, e il 26\u00ba mondialmente. L'aeroporto LAX serve 87 destinazioni nazionali e 69 internazionali in America del Nord, America Latina, Europa, Medio Oriente, Asia e Oceania. I vettori principali sono United Airlines con il 24,6% del traffico, 210 partenze giornaliere e 61 destinazioni, American Airlines, con il 20,07%, 126 partenze e 34 destinazioni, e Southwest Airlines con il 16,55% e 105 partenze. Su scala minore Delta Air Lines, con il 9,97%, e Alaska Airlines con il 4,7%. La Qantas effettua pi\u00f9 voli di ogni altra compagnia non statunitense.\nL'aeroporto \u00e8 dotato di nove terminals sistemati a \"U\" e sono collegati esternamente attraverso del bus-navetta. Inoltre ci sono di superficie dedicata ai servizi cargo.\nTerminal 1.\nIl terminal 1, costruito nel 1984, conta 15 gate, pi\u00f9 di ogni altro terminal.\nTerminal 2.\nIl Terminal 2 ha 11 gate, \u00e8 stato costruito nel 1962 ed \u00e8 il primo terminal internazionale.\nDemolito e completamente riedificato nel 1984, \u00e8 uno dei tre terminal che ha un CBP (Customs and Border Protection; in inglese: Protezione delle Dogane e dei Confini), ovvero quelle strutture necessarie per i controlli di sicurezza sui passeggeri stranieri in arrivo. Grazie a queste dotazioni il terminal \u00e8 in grado di fornire un'alternativa al congestionato Tom Bradley International Terminal (TBIT).\nTerminal 3.\nIl Terminal 3, con 13 gates, apr\u00ec nel 1961 come terminal per la TWA.\nTerminal 4.\nIl Terminal 4 ha 14 gates ed \u00e8 stato terminato nel 1961. Il gate 44 \u00e8 in realt\u00e0 un servizio autobus verso un terminal satellite dell'American Eagle posizionato 500\u00a0m a Ovest del Terminal 4. Nel 2001 sono stati spesi 400 milioni di dollari per migliorie estetiche e funzionali al terminal.\nTerminal 5.\nIl Terminal 5 ha 14 gate e sin dalla sua apertura nel 1962 \u00e8 stata la sede della Western Airlines. Dopo la fusione del 1\u00ba aprile 1987 con Delta Air Lines il Terminal 5 venne esteso e rimodellato e fu soprannominato \"Delta's Oasis at LAX\" (l'Oasi della Delta a LAX). Molte delle uscite sono temporaneamente inutilizzate.\nTerminal 6.\nIl Termina 6 ha 14 gates ed il suo aspetto \u00e8 cambiato dall'apertura nel 1961. Nel 1979 sono state aggiunte nuove uscite e l'edificio principale \u00e8 stato esteso. Quattro uscite hanno due manicotti d'imbarco e sono quindi in grado di accogliere grandi aerei.\nTerminal 7.\nIl Terminal 7 ha 11 gates ed \u00e8 stato aperto nel 1962. Cinque di questi gates hanno due manicotti d'imbarco e sono quindi in grado di accogliere grandi aerei. Questo terminal \u00e8 la sede operativa di United Airlines, che considera l'aeroporto un hub maggiore. Di recente il terminal \u00e8 stato rinnovato e possiede una \"Sala Red Carpet\" e un\"'International First Class Lounge\".\nTerminal 8.\nIl Terminal 8 ha nove gates ed \u00e8 stato aperto nel 1988. Progettato per aerei di piccole dimensioni, \u00e8 stato sede della Shuttle by United fino al 2002, quando la United decise di spostare tutti i voli non operati dalla United Express ai Terminals 6 e 7. La United Express \u00e8 un divisione regionale della United che opera voli di solito pi\u00f9 corti di due ore ed ha la copertura di voli pi\u00f9 estensiva all'interno della California di ogni altra compagnia.\nTom Bradley International Terminal (TBIT).\nIl Tom Bradley International Terminal (in inglese: Terminal internazionale Tom Bradley) \u00e8 composto da 12 gates, sei nella zona Nord e sei in quella Sud. In pi\u00f9 ci sono nove gates satelliti per i voli internazionali posizionate a Ovest dell'aeroporto. I passeggeri possono raggiungerla attraverso dei collegamenti in autobus.\nIl TBIT \u00e8 stato aperto per le Olimpiadi di Los Angeles '84 e deve il suo nome al primo sindaco afro-americano della citt\u00e0, che \u00e8 anche quello dalla carriera pi\u00f9 longeva, Tom Bradley. Il Terminal si trova tra il Terminals 3 e 4. Il TBIT \u00e8 servito da 34 compagnie aeree e ogni anno transitano 10 milioni di passeggeri.\nNel Terminal sono stati svolti dei lavori, terminati nel 2010, per migliorare e modernizzare la struttura, specialmente il controllo bagagli.\nStazione aerea della Guardia Costiera di Los Angeles.\nL'aeroporto fungeva anche da struttura civile-militare congiunta, fornendo una base per la Guardia Costiera degli Stati Uniti e la sua struttura della stazione aerea della Guardia Costiera di Los Angeles, operando quattro elicotteri HH-65 Dolphin, che copre le operazioni della Guardia Costiera in varie localit\u00e0 della California meridionale, compresa l'isola Catalina. Le missioni includono ricerca e soccorso (SAR), forze dell'ordine, aiuti al supporto alla navigazione (come il funzionamento dei fari) e varie operazioni militari. Inoltre, gli elicotteri della Guardia Costiera assegnati alla stazione di volo si schierano ai cutter.\nLa stazione di volo \u00e8 stata trasferita il 18 maggio 2016 da LAX per accogliere i miglioramenti pianificati per il centrocampo di LAX, incluso il terminal Midfield Satellite Concourse North (MSC North). L'aerostazione si \u00e8 spostata nella Naval Air Station Point Mugu della Marina degli Stati Uniti, parte della Naval Base Ventura County (NBVC) a Point Mugu.\nCentro didattico sul percorso di volo e museo.\nIl Flight Path Learning Center \u00e8 un museo situato in 6661 Imperial Highway ed era precedentemente noto come \"West Imperial Terminal\". Questo edificio ospitava alcuni voli charter (ad esempio Condor Airlines, Martinair Holland, World Airways) e voli di linea regolari di MGM Grand Air. \u00c8 rimasto vuoto per 10 anni fino a quando non \u00e8 stato riaperto come centro di apprendimento per LAX.\nIl centro contiene informazioni sulla storia dell'aviazione, diverse immagini dell'aeroporto, nonch\u00e9 modelli in scala di aeromobili, uniformi degli assistenti di volo e cimeli generali delle compagnie aeree come carte da gioco, porcellane, riviste, cartelli e persino un cartello informativo TWA. Il museo offre anche gite scolastiche, visite della comunit\u00e0 e un programma di oratori.\nLa biblioteca del museo contiene una vasta collezione di oggetti rari come riviste di societ\u00e0 produttrici di aeromobili, manuali tecnici per aeromobili sia militari che civili, riviste di settore risalenti alla seconda guerra mondiale e prima, fotografie storiche e altri riferimenti inestimabili sul funzionamento e la produzione di aeromobili.\nIl museo ha in mostra \"The Spirit of Seventy-Six\", che \u00e8 un DC-3. Dopo essere stato in servizio di una compagnia aerea commerciale, l'aereo \u00e8 servito come aereo aziendale per la Union Oil Company per 32 anni. L'aereo fu costruito nello stabilimento Douglas Aircraft Company di Santa Monica nel gennaio 1941, che era un importante produttore di aerei sia commerciali che militari.\nIl museo afferma di essere \"l'unico museo dell'aviazione e centro di ricerca situato in un grande aeroporto e l'unica struttura con un'enfasi primaria sui contributi dell'aviazione civile alla storia e allo sviluppo della California meridionale\". Ci sono altri musei negli aeroporti principali, tuttavia, tra cui l'Udvar-Hazy Center del National Air and Space Museum adiacente all'aeroporto di Washington Dulles, il Royal Thai Air Force Museum presso l'aeroporto Don Mueang e il Finnish Aviation Museum all'aeroporto di Helsinki-Vantaa.\nLa sparatoria del 2013.\nIl 1\u00ba novembre 2013 un ragazzo di 23 anni, Paul Anthony Ciancia, apre il fuoco nel Terminal 3 uccidendo un agente della sicurezza e ferendo 7 persone. Tutti i passeggeri sono stati fatti evacuare uscendo sulla pista. L'aeroporto \u00e8 stato chiuso e tutti i voli sono stati sospesi. Nel novembre 2016 Ciancia \u00e8 stato condannato all'ergastolo e sta scontando la pena nel penitenziario di Allenwood."}
{"id": "2143917", "revid": "110157", "url": "https://it.wikipedia.org/wiki?curid=2143917", "title": "Outtakes for the Outcast", "text": "Outtakes for the Outcast \u00e8 la prima raccolta del gruppo hardcore punk statunitense Sick of It All. Contiene canzoni inedite, cover e b-side. Pubblicata nel 2004, \u00e8 l'ultima pubblicazione con la Fat Wreck Chords, prima del passaggio all'Abacus.\nTracce.\nTutte le tracce dei Sick of It All tranne dove diversamente indicato"}
{"id": "2143918", "revid": "599013", "url": "https://it.wikipedia.org/wiki?curid=2143918", "title": "Alexandra Putra", "text": "Specializzata nel dorso, ha vinto una medaglia d'oro alle Europei in vasca corta di Fiume 2008.\nHa partecipato alle Olimpiadi di Atene 2004, fermandosi alle batterie dei 100\u00a0m e 200\u00a0m dorso."}
{"id": "2143922", "revid": "121150623", "url": "https://it.wikipedia.org/wiki?curid=2143922", "title": "Adriano hits", "text": "Adriano hits \u00e8 un album di Adriano Celentano pubblicato nel 1970.\nL'album.\nSi tratta della sua quarta raccolta di successi, pubblicata ad appena un anno di distanza dal precedente Pioggia di successi. L'album vede la prima apparizione su LP dei lati A di due singoli pubblicati nello stesso anno, \"Chi non lavora non fa l'amore\" e \"Viola\". Quest'ultima, insieme ad \"Azzurro\", viene riproposta con arrangiamento leggermente variato rispetto alla versione su 45 giri."}
{"id": "2143923", "revid": "20958257", "url": "https://it.wikipedia.org/wiki?curid=2143923", "title": "Girolamo Armando Giardina", "text": ""}
{"id": "2143925", "revid": "599013", "url": "https://it.wikipedia.org/wiki?curid=2143925", "title": "Er pi\u00f9 - Storia d'amore e di coltello", "text": ""}
{"id": "2143926", "revid": "599013", "url": "https://it.wikipedia.org/wiki?curid=2143926", "title": "Storie del faraone Cheope e dei maghi", "text": "Storie del faraone Cheope e dei maghi \u00e8 una antologia di racconti appartenente alla letteratura egizia antica. L'antologia \u00e8 anche conosciuta con il nome I racconti del papiro Westcar. \nIl genere \u00e8 il racconto fantastico a sfondo soprannaturale, che utilizza lo stesso espediente per srotolare i vari racconti e legarli assieme, gi\u00e0 visto ne Le mille e una notte, ossia lo stato di noia del faraone che esige dai suoi figli qualche storiella indicata come passatempo.\nL'opera ci \u00e8 arrivata incompleta.\nStoria.\nL'opera appartiene al Medio Regno, anche se il papiro Westcar che l'ha diffusa fu scritto intorno alla XVI dinastia egizia.\nI racconti vengono presentati, tra gli altri, dal successore di Cheope, Kheper e dal noto principe reale autore di storie a sfondo morale, Hergedef.\nAll'interno contengono alcuni riferimenti storici interessanti, come quello formulato dal mago Gedi, sull'avvento della V dinastia egizia, e sull'uso da parte dei re della dinastia in questione, di usare l'epiteto di \"figlio di Ra\".\nTrama.\nSul papiro arrivato ai nostri giorni, i racconti iniziano con la manifestazione di soddisfacimento di Cheope, per il racconto appena narrato, a noi sconosciuto, che deve per\u00f2 essere molto antico, visto che risale ai tempi della III dinastia egizia.\nI racconti elencano anche quali erano i prodotti regalati per omaggiare gli intrattenitori e gli interlocutori, in questo caso praticanti di magia, ricompensati con un quantitativo di pani, un certo numero di brocche di birre, un animale quale il bue e varie misure di incenso.\nIl principe Kheper \u00e8 stato il primo a narrare il suo racconto, risalente alla III dinastia egizia, che tra i protagonisti vede il liturgista \"Ubainer\" e un borghese non meglio identificato. Il liturgista, in un primo tempo tenta di eliminare il borghese con un incantesimo sfruttante un coccodrillo di cera, a causa della stretta amicizia intessuta tra la moglie del liturgista ed il borghese. Quest'ultimo, inizialmente sembra resistere all'incantesimo ma poi \u00e8 costretto a soccombere, come pure la moglie di \"Ubainer\" accusata di adulterio e quindi scorticata secondo le leggi del tempo; nel suo caso le ceneri vengono gettate nel fiume.\nIL secondo racconto \u00e8 narrato dal principe Bauefra che introduce una magia prodigiosa eseguita dal liturgista \"Giagia-em-anekh\". \nIl re Snefru \u00e8 annoiato e il sacerdote decide di rallegrarlo organizzando una vogata di donne attraenti e vergini. A causa di un infortunio, per\u00f2, le ragazze smettono di remare e soltanto grazie al liturgista mago, ed al suo straordinario ribaltamento di una met\u00e0 del lago sull'altra, per consentire il recupero di un talismano perduto durante la vogata da una delle rematrici, lo spettacolo pu\u00f2 continuare.\nLa terza parte dell'antologia \u00e8 narrata dal principe Herdegef, e riguarda un borghese di nome \"Djedi\", e di professione mago, che viene presentato come un uomo di centodieci anni che si nutre di cinquecento pani e mezzo bue e che beve cento boccali di birra. Oltre a questo \u00e8 in grado di ricomporre una testa mozzata, di domare alla perfezione i leoni, e di enunciare il numero esatto di libri presenti nella biblioteca all'interno del tempio di Thot.\nFinalmente viene il giorno dell'incontro tra il mago ed il faraone, che immediatamente intende metterlo alla prova. Il mago si mostra sensibile sia alla vita umana sia alle leggi religiose e quindi afferma di non occuparsi tanto delle teste umane quanto piuttosto di quelle animali, e si dimostra capace per davvero, riuscendo con successo nelle prove eseguite con l'oca, il pellicano, il toro.\nPer quanto riguarda i libri del tempio, \"Gedi\" afferma, correggendo parzialmente la sua fama, di essere capace di riconoscere l'ubicazione dei libri e non il quantitativo esatto. \nMa l'esibizione pi\u00f9 significativa del mago \u00e8 la sua profezia sulla nascita di una nuova dinastia, frutto del parto della moglie di un sacerdote del Sole, dal nome di \"Redgedet\", ed il suo primogenito sar\u00e0, secondo la profezia, il primo gran sacerdote di Eliopoli. \nIl faraone \u00e8 intenzionato a visitare la partoriente regale, per\u00f2 le secche del canale glielo impedirebbero e quindi spetta al mago riempire il canale per consentire il viaggio; persino Iside e una folta schiera di divinit\u00e0 si recano a omaggiare il nuovo reale.\nLa parte finale del racconto descrive alcune abitudini e usi dell'epoca, come il rito purificatorio eseguito dalla partoriente, lungo quattordici giorni, e si conclude con la morte accidentale di una serva di \"Redgedet\", che per\u00f2 aveva l'intenzione di denunciare la sua padrona a causa di maltrattamenti.\nIn base alle ricostruzioni degli storici egittologi, la parte mancante avrebbe dovuto descrivere i viaggi di Cheope e soprattutto i suoi progetti atti a boicottare i tre bambini di \"Redgedet\" che minacciavano la sua \"vecchia\" dinastia."}
{"id": "2143927", "revid": "164710", "url": "https://it.wikipedia.org/wiki?curid=2143927", "title": "Er Pi\u00f9 - Storia d'amore e di coltello", "text": ""}
{"id": "2143929", "revid": "1305772", "url": "https://it.wikipedia.org/wiki?curid=2143929", "title": "Ortana Calcio a 5", "text": "L'Ortana \u00e8 stata una squadra italiana di calcio a 5 con sede a Orte, campione d'Italia nella stagione 1985-86.\nStoria.\nLe origini della squadra risalgono al 1985 quando una lite avvenuta all'interno dello spogliatoio della Roma Calcetto, port\u00f2 alcuni dirigenti e giocatori a spostarsi a Orte e fondare una nuova squadra. Dopo aver superato e dominando la fase interregionale l'Ortana Griphus raggiunse la poule scudetto dove affront\u00f2 il Millefonti Torino, il Circolo Aniene e il Bubi Merano. I viterbesi vinsero tutte e tre le gare, disputate al Foro Italico a Roma, vincendo 5-3 con il Millefiori, 7-3 contro l'Aniene e 6-2 al Bubi Merano. In semifinale gli ortani trovarono la Padana Modena che superarono agevolmente per 5-2, approdando in finale dove affrontarono i padroni di casa, nonch\u00e9 campioni in carica, della Roma Barilla. L'Ortana and\u00f2 per prima in vantaggio, con Colombini, per essere poi raggiunti nel finale del primo tempo. Nel secondo tempo la Roma pass\u00f2 in vantaggio ma l'Ortana pareggi\u00f2 subito con Filippini. Terminati i due tempi sul 2 a 2 si and\u00f2 ai supplementari dove ancora un gol a testa costrinse le squadre ai rigori dove l'Ortana (che tirava per seconda) fu impeccabile segnando 5 rigori su 5 contro i 4 su 5 della Roma. Filippini, Scacchi, Colombini, Caneschi e Rotondi segnano tutti. Rotondi para il terzo rigore a Albanesi. Anche nelle due stagioni successive l'Ortana vinse il campionato umbro.\nNella stagione 1986-87 l'Ortana debutta nelle competizioni europee, superando il girone eliminatorio della European Champions Tournament grazie a una vittoria e un pareggio ma perdendo la semifinale contro il ZVK Hasselt per 2-1. I viterbesi giunsero terzi vincendo la finalina ai supplementari per 5-2 contro gli olandesi del Drei Keuninge. Nel 1990, dopo appena 5 anni dalla fondazione, la societ\u00e0 si sciolse.\nLa rosa 1985-86.\nRotondi, Scacchi, Strabioli, Cortesi, Colombini, Bernardi, Caneschi, Ronconi, Ferretti, Filippini.\nAllenatore: Sergio Ceccano\nDirettore Tecnico: Franco Astrologo"}
{"id": "2143930", "revid": "1318658", "url": "https://it.wikipedia.org/wiki?curid=2143930", "title": "Pierre et Marie Curie (metropolitana di Parigi)", "text": "Pierre et Marie Curie (prima \"Pierre Curie\") \u00e8 una stazione della Metropolitana di Parigi sulla linea 7, sita nel comune d'Ivry-sur-Seine.\nLa stazione.\nLa stazione venne aperta nel 1946 e prese in nome di Pierre Curie e a sua moglie Marie. Dopo la riapertura al pubblico del 31 gennaio 2007, la stazione ha cambiato nome in \"Pierre et Marie Curie\", cambiamento ufficializzato l'8 marzo 2007 in occasione del giornata Internazionale della Donna. Essa \u00e8 una delle sole tre stazioni della Metropolitana di Parigi a portare il nome di una donna, dopo Barb\u00e8s - Rochechouart e Louise Michel (senza tenere conto delle sante)."}
{"id": "2143937", "revid": "1513947", "url": "https://it.wikipedia.org/wiki?curid=2143937", "title": "Curvatubi", "text": "La curvatubi \u00e8 un utensile/macchina utilizzato dai meccanici e idraulici, uno strumento pi\u00f9 semplice \u00e8 il piegatubi.\nDescrizione.\nQuesta macchina \u00e8 caratterizzata da tre o una ruota, di cui due fisse e la terza mobile o una sola ruota mobile, anche la piegatubi ha due ruote fisse, ma al posto della terza ruota ha uno stampo curvo.\nFunzionamento.\nLa curvatubi ha le due ruote fisse che servono per far scorrere la barra o tubo in avanti e dietro o in un'unica direzione (a seconda del modello), mentre la terza tramite in azionamento a vite (azione manuale) o di altri tipo (azionamento automatico) viene fatta scorrere attraverso le due ruote fisse, in modo che il tubo mentre scorre in avanti e dietro inizia a flettersi in modo omogeneo lungo tutta la sua lunghezza o in una determinata sezione.\nLa piegatubi ha le due ruote fisse e lo stampo che scorre in avanti tra le due ruote e imprime la sua forma.\nCaratteristiche.\nLa curvatubi riesce a imprimere una curvatura di qualsiasi tipo, mentre la piegatubi pu\u00f2 imprimere una curva solo per un determinato tratto e determinata marcatura."}
{"id": "2143938", "revid": "188323", "url": "https://it.wikipedia.org/wiki?curid=2143938", "title": "Piegatubi", "text": ""}
{"id": "2143939", "revid": "1543377", "url": "https://it.wikipedia.org/wiki?curid=2143939", "title": "Federico d'Asburgo-Teschen", "text": "Biografia.\nI Primi anni.\nFederico nacque al castello di Gross-Seelowitz (oggi \u017didlochovice, presso Brno in Moravia), figlio dell'arciduca Carlo Ferdinando d'Asburgo-Teschen e di sua moglie, l'arciduchessa Elisabetta Francesca d'Asburgo-Lorena.\nAlla morte dello zio di Federico, l'arciduca Alberto d'Asburgo-Teschen nel 1895, egli eredit\u00f2 il grande Ducato di Teschen che spettava alla sua famiglia. Federico divenne proprietario di grandi appezzamenti terrieri presso Mosonmagyar\u00f3v\u00e1r in Ungheria, Belleje, Saybusch (oggi \u017bywiec in Polonia), Seelowitz (oggi \u017didlochovice) e Fr\u00fddek nell'attuale Repubblica Ceca, e Pressburg (oggi Bratislava in Slovacchia). La sua residenza viennese, il Palazzo Albrecht, accoglieva anche la stupenda collezione d'arte che aveva acquistato.\nIl Matrimonio.\nL'8 ottobre 1878 Federico spos\u00f2 al Ch\u00e2teau L'Hermitage in Belgio la principessa Isabella von Croy (1856 - 1931), figlia del duca Rodolfo di Cro\u00ff, e di sua moglie, la principessa Natalia di Ligne.\nLa Carriera militare.\nInizi\u00f2 la sua carriera militare nel 1871 come ufficiale dei Kaiserj\u00e4ger. Comand\u00f2 poi il 18\u00ba Reggimento fanteria, la 27\u00aa Brigata e la 14\u00aa Divisione fanteria sempre dell'esercito comune. Dal 1889 al 1905 assunse il comando del 5\u00ba Corpo d'armata austro-ungarico e nel 1907 il comando superiore della k.k. Landwehr, l'esercito nazionale austriaco.\nL'11 luglio 1914 Federico venne nominato comandante supremo delle Forze armate dell'Impero austro-ungarico dall'imperatore Francesco Giuseppe I d'Austria; si ha ragione di credere che questa sua nomina interfer\u00ec nei progetti di Franz Graf Conrad von H\u00f6tzendorf. Egli venne promosso al grado di feldmaresciallo l'8 dicembre 1914, rimanendo in carica come comandante supremo sino al febbraio del 1917 quando l'imperatore Carlo I d'Austria decise di assumersi questo incarico.\nIl ritiro a vita privata e la morte.\nAl termine della prima guerra mondiale e la consequenziale sconfitta dell'Austria, tutti e terreni e le propriet\u00e0 di Federico vennero confiscati assieme ai suoi fratelli, incluso il palazzo viennese e la sua collezione d'arte, riusc\u00ec solo a mantenere alcune propriet\u00e0 in Ungheria. Facendo ricorso in tribunale, nel 1929, riusc\u00ec a vincere la causa ed ottenne anche altri territori nell'odierna Repubblica Ceca.\nFederico mor\u00ec nella citt\u00e0 di Mosonmagyar\u00f3v\u00e1r nel 1936 e il suo funerale fu l'evento maggiore per il paese dopo l'incoronazione dell'imperatore Carlo I del 1916. Alla cerimonia intervennero moltissime teste coronate europee e della famiglia Asburgo, oltre a numerosissimi militari dell'ex esercito austro-ungarico.\nDiscendenza.\nFederico ed Isabella ebbero otto figlie e un figlio:"}
{"id": "2143942", "revid": "635893", "url": "https://it.wikipedia.org/wiki?curid=2143942", "title": "Monti Bor\u0161\u010dovo\u010dnyj", "text": "I monti Bor\u0161\u010dovo\u010dnyj (in russo \u0411\u043e\u0440\u0449\u043e\u0432\u043e\u0447\u043d\u044b\u0439 \u0445\u0440\u0435\u0431\u0435\u0442, \"Bor\u0161\u010dovo\u010dnyj chrebet\") sono una catena montuosa della Russia siberiana meridionale (kraj Zabajkal'skij).\nSi allungano per circa 450\u00a0km in direzione sudovest-nordest, compresi tra la riva sinistra del fiume \u0160ilka e il corso del fiume \"Gazimur\", affluente destro dell'Argun', toccando alla loro estremit\u00e0 nordorientale il confine cinese; culminano ad una quota di 1.500 metri nella sezione centrale.\nNella zona si rinvengono alcuni importanti giacimenti di oro (nei pressi della cittadina di \"Balej\")."}
{"id": "2143943", "revid": "80339", "url": "https://it.wikipedia.org/wiki?curid=2143943", "title": "Bor\u0161\u010dovo\u010dnyj", "text": ""}
{"id": "2143944", "revid": "80339", "url": "https://it.wikipedia.org/wiki?curid=2143944", "title": "Borscovocnyj", "text": ""}
{"id": "2143945", "revid": "80339", "url": "https://it.wikipedia.org/wiki?curid=2143945", "title": "Borshchovochny", "text": ""}
{"id": "2143947", "revid": "80339", "url": "https://it.wikipedia.org/wiki?curid=2143947", "title": "Monti Borshchovochny", "text": ""}
{"id": "2143951", "revid": "287204", "url": "https://it.wikipedia.org/wiki?curid=2143951", "title": "Monti Borscovocnyj", "text": ""}
{"id": "2143953", "revid": "2051852", "url": "https://it.wikipedia.org/wiki?curid=2143953", "title": "Elizabeth Simmonds", "text": "Specializzata nel dorso, ha partecipato alle Olimpiadi di Pechino 2008 ottenendo i seguenti risultati: 10\u00ba nei 100m dorso e 6\u00ba nei 200m. Si \u00e8 ritirata nel luglio 2018."}
{"id": "2143955", "revid": "1305772", "url": "https://it.wikipedia.org/wiki?curid=2143955", "title": "Fortune 500", "text": "Fortune 500 \u00e8 una lista annuale compilata e pubblicata dalla rivista \"Fortune\" che classifica le 500 maggiori imprese societarie statunitensi misurate sulla base del loro fatturato, anche se \"Fortune\" fa aggiustamenti al fatturato di molte compagnie, principalmente per escludere l'impatto delle accise incassate dalle aziende.\nLe societ\u00e0 con i requisiti necessari sono tutte quelle i cui bilanci sono disponibili pubblicamente (che sono un universo pi\u00f9 grande delle cosiddette \"public companies\", come \u00e8 inteso comunemente il termine, nel senso di \"societ\u00e0 aventi azioni ordinarie scambiate in una borsa valori\"). La Walmart guida dal 2010 la classifica, scavalcando la ExxonMobil che \u00e8 al secondo posto. \"Fortune 100\" e \"Fortune 1000\" sono classifiche di grandi aziende redatte con criteri simili."}
{"id": "2143956", "revid": "543975", "url": "https://it.wikipedia.org/wiki?curid=2143956", "title": "Episodi di Sweet Valley High (prima stagione)", "text": "La prima stagione di Sweet Valley High \u00e8 composta da 22 episodi, andati in onda a cavallo fra il 1994 ed il 1995."}
{"id": "2143958", "revid": "72396", "url": "https://it.wikipedia.org/wiki?curid=2143958", "title": "Episodi di Sweet Valley High (seconda stagione)", "text": "La seconda stagione di Sweet Valley High \u00e8 composta da 22 episodi, andati in onda a cavallo fra il 1996 ed il 1996."}
{"id": "2143962", "revid": "72396", "url": "https://it.wikipedia.org/wiki?curid=2143962", "title": "Episodi di Sweet Valley High (terza stagione)", "text": "La terza stagione di Sweet Valley High \u00e8 composta da 22 episodi, andati in onda a cavallo fra il 1996 ed il 1997."}
{"id": "2143963", "revid": "72396", "url": "https://it.wikipedia.org/wiki?curid=2143963", "title": "Episodi di Sweet Valley High (quarta stagione)", "text": "La quarta stagione di Sweet Valley High \u00e8 composta da 22 episodi, andati in onda a cavallo nel 1997."}
{"id": "2143965", "revid": "46291", "url": "https://it.wikipedia.org/wiki?curid=2143965", "title": "Euterpe (botanica)", "text": "Euterpe \u00e8 un genere di palma della famiglia delle Arecacee.\nTassonomia.\nComprende le seguenti specie:"}
{"id": "2143966", "revid": "22475", "url": "https://it.wikipedia.org/wiki?curid=2143966", "title": "JavaFX", "text": "JavaFX \u00e8 una famiglia di software applicativi, basati sulla piattaforma Java, per la creazione di rich Internet application, applicazioni web che hanno tutte le caratteristiche e funzionalit\u00e0 delle comuni applicazioni per computer. Con JavaFX \u00e8 possibile realizzare delle applicazioni per computer, cellulari, dispositivi portatili di vario genere, televisori e altri tipi di piattaforme.\nRilevanza commerciale.\nJavaFX \u00e8 uno dei principali attori nel mercato delle rich Internet application, in gara con Adobe Flex e Microsoft Silverlight, anche se attualmente il suo utilizzo \u00e8 marginale rispetto ai concorrenti.\nSun sostiene che il 90% dei PC abbia Java installato e che sui cellulari Java sia la piattaforma dominante; per queste ragioni JavaFX sarebbe l'ambiente di sviluppo per rich Internet application pi\u00f9 permeante nel mercato.\nDescrizione.\nOltre ad una crescente libreria di funzionalit\u00e0 grafiche, include un vero e proprio linguaggio di programmazione indipendente da Java, chiamato \"JavaFX script\", un linguaggio di scripting dichiarativo e staticamente tipizzato fortemente orientato alla programmazione grafica; questo rende la programmazione di rich Internet application, e di applicazioni grafiche in genere, particolarmente agevolata.\nIn aggiunta al pacchetto JavaFX SDK, che include compilatore, utilit\u00e0 per l'esecuzione, e tutta la libreria JavaFX necessaria per lo sviluppo, sono stati distribuiti alcuni strumenti che rendono lo sviluppo in JavaFX molto pi\u00f9 agile:\nA partire da Java 7, la libreria di JavaFX \u00e8 distribuita con il Java Runtime Environment.\nIl linguaggio.\nJavaFX introduce un linguaggio di scripting dichiarativo ad oggetti, con molti riferimenti alla programmazione funzionale, estremamente pratico per lo sviluppo di applicazioni grafiche, con una sintassi simile a JavaScript e, per certi aspetti, ad ActionScript, che permette di gestire in modo semplice ed efficace le interazioni tra i controlli grafici, e rende del tutto banale la gestione delle animazioni pi\u00f9 comuni (dissolvenze, ingrandimenti, spostamenti ecc.).\nJavaFX elimina quindi tutta la ridondanza tipica di Java, e rappresenta un naturale passaggio per i programmatori tradizionali dello storico linguaggio di Sun.\nJavaFX permette anche di interagire senza alcuno sforzo con classi Java preesistenti. \u00c8 inoltre possibile fare l'opposto: si pu\u00f2 includere una applicazione JavaFX all'interno di un normale programma scritto in Java e Swing.\nLo spazio grafico di lavoro di JavaFX \u00e8 un oggetto codice_1, radice di ogni applicazione JavaFX, che pu\u00f2 intercambiare oggetti codice_2, dei contenitori (oggetti che estendono la classe codice_3) di generici componenti grafici (codice_4). A tutti gli effetti un oggetto codice_2 \u00e8 un albero di nodi, in cui ogni nodo pu\u00f2 essere sia un contenitore (che ad esempio specifica la disposizione bidimensionale dei suoi sotto componenti), sia un nodo grafico, cio\u00e8 un Lightweight Component con una opportuna rappresentazione ed una serie di attributi che ne descrivono le propriet\u00e0 (posizione, dimensioni, colorazione ecc.): il concetto ricorda molto quello di DOM di una pagina HTML, in cui possono essere disposti opportuni \"tag\" con alcuni attributi.\nFunzionalit\u00e0 degna di nota \u00e8 il \"binding\" (letteralmente \"legare\"): la possibilit\u00e0 di associare ad una variabile codice_6 (in questo caso un numero) una espressione codice_7\n var A : Number = bind ESPR\nogni qualvolta codice_7 cambia valore, anche il valore di A (ovunque sia utilizzato) varia: questo introduce grossi problemi di prestazioni, soprattutto nel caso di abuso di binding, ma semplifica estremamente la comune interazione tra componenti grafiche: per esempio si pu\u00f2 facilmente associare il valore di un qualunque controllo, ad esempio una barra di scorrimento, all'attributo di un altro componente (situazione molto comune), come la dimensione di una immagine, o la velocit\u00e0 di una animazione.\nEsempio: Hello World.\nQuesto \u00e8 un esempio di piccolo programma JavaFX che mostra in una finestra 250x80 un messaggio di \"Hello World!\".\nimport javafx.stage.Stage;\nimport javafx.scene.Scene;\nimport javafx.scene.text.Text;\nimport javafx.scene.text.Font;\nStage {\n title: \"Titolo dell'applicazione\"\n width: 250\n height: 80\n scene: Scene {\n content: [\n Text {\n font : Font {\n size : 16\n x: 10\n y: 30\n content: \"Hello World!\"\n ]\nIl nome di una classe, ad esempio codice_9, seguito da parentesi graffe, come avviene nella notazione JSON, serve per creare un oggetto: all'interno delle parentesi si possono specificare gli attributi dell'oggetto; per es. codice_10, indica la dimensione dell'etichetta di testo e codice_11 indica la posizione orizzontale del testo rispetto alla finestra.\nPer capire la corrispondenza, in Java avremmo scritto:\nFont mioFont = new Font();\nmioFont.setSize(16);\nText mioText = new Text();\nmioText.setFont(mioFont);\nmioText.setX(10);\nmioText.setY(30);\nmioText.setContent(\"Hello World!\");\nLe parentesi quadre denotano invece l'inizio di una \"Sequenza\" (codice_12), una specie di lista di oggetti alla quale si possono aggiungere/rimuove elementi. Ad esempio:\nvar miaSequenza : Number = [10, 20, 40];\ninsert 30 into miaSequenza;\nremove 40 from miaSequenza;\ncrea una sequenza di 3 numeri, e successivamente aggiunge l'elemento \"30\" e rimuove \"40\".\nDate di distribuzione.\nIl linguaggio di scripting di JavaFX era originariamente un progetto di Chris Oliver, chiamato F3, ed \u00e8 stato annunciato per la prima volta da Sun Microsystem alla conferenza JavaOne del maggio 2007.\nSoltanto un anno dopo, nel maggio 2008, Sun ha annunciato il piano di distribuire JavaFX per desktop entro la fine del 2008, e per i cellulari a met\u00e0 del 2009, ed ha reso ufficiale la collaborazione con On2 Technologies per incorporare in JavaFX la possibilit\u00e0 di riprodurre alcuni formati video (componente fondamentale per concorrere con Adobe Flash, obsoleto dal 31 dicembre 2020).\nA partire dal luglio 2008 \u00e8 stato possibile scaricare una anteprima di JavaFX per Windows e Macintosh.\nCon il nuovo modello di rilascio del progetto JDK, le nuove versioni delle funzionalit\u00e0 sono rilasciate con una cadenza di circa 6 mesi. Ogni versione riceve a sua volta aggiornamenti costanti. Ad esempio la versione 13u ha ricevuto 7 aggiornamenti tra il 2019 e il 2021. \nLicenze.\nC'\u00e8 ancora un po' di confusione in merito alle licenze con cui \u00e8 distribuito JavaFX: sembra che Sun abbia intenzione di distribuire in futuro il codice di JavaFX ma\nNel 2021 sul sito di Oracle viene riportato che:"}
{"id": "2143969", "revid": "72396", "url": "https://it.wikipedia.org/wiki?curid=2143969", "title": "Ruolo (fisco)", "text": "Il ruolo \u00e8 un elenco nominativo di soggetti debitori che viene compilato dagli enti impositori. I ruoli contengono le generalit\u00e0 e il codice fiscale del debitore e la somma dovuta.\nItalia.\nI ruoli sono utilizzati per riscuotere diversi crediti dello Stato (per il quale l'attivit\u00e0 \u00e8 oggi demandata all'Agenzia delle entrate-Riscossione), degli enti previdenziali, degli enti locali e di altri enti pubblici. Essi non sono utilizzati solo per crediti tributari, ma anche per altri crediti (contributi previdenziali, sanzioni pecuniarie, spese giudiziarie, sanzioni amministrative, contributi di consorzi di bonifica, spese di mantenimento in carcere, ecc.)\nL'iscrizione a ruolo.\nL'ente creditore forma un elenco dei soggetti debitori contenente le generalit\u00e0 degli stessi, la somma dovuta e il titolo in base al quale \u00e8 dovuta. Tale elenco (il ruolo) dopo l'apposizione del visto da parte del dirigente dell'ente, \u00e8 consegnato (anche in via telematica) all'agente della riscossione competente per territorio.\nSi noti che il ruolo consegnato agli agenti della riscossione costituisce titolo esecutivo per procedere alla riscossione degli importi indicati.\nLa cartella di pagamento: notifica.\nL'agente della riscossione provvede a formare, sulla base dei ruoli ricevuti, la cartella di pagamento. Si tratta di un atto, predisposto su un modello predefinito, che contiene per ciascun debitore l'indicazione delle somme che deve versare. Possono anche essere inseriti nella stessa cartella somme relative a diversi enti creditori.\nLa cartella deve essere notificata al debitore a mezzo degli ufficiali giudiziari, degli ufficiali della riscossione, dei messi comunali o tramite servizio postale. Si osservano in ogni caso le disposizioni dell'art. 60 DPR 600/1973 e del codice di procedura civile, se ed in quanto richiamate da questa norma.\nOltre alla somma dovuta all'ente creditore, la cartella ricomprende gli interessi decorrenti dalla data di formazione del ruolo e l'aggio, che costituisce il rimborso forfettario delle spese per l'attivit\u00e0 dell'agente della riscossione.\nLa cartella svolge una doppia funzione:\nIl pagamento.\nIl pagamento pu\u00f2 essere eseguito presso gli uffici dell'agente della riscossione o anche presso banche o poste convenzionate con lo stesso. Possono essere eseguiti pagamenti parziali: in tal caso, l'agente deve imputarli prima al capitale e poi agli interessi. \u00c8 consentito, in caso di obiettive difficolt\u00e0 economiche, proporre istanza di rateazione all'agente della riscossione: il debito pu\u00f2 essere frazionato in un massimo di 72 rate mensili con applicazione degli interessi legali, oppure pu\u00f2 essere sospeso per un anno e, successivamente, la ripartizione del pagamento pu\u00f2 avvenire fino ad un massimo di 48 rate mensili.\nL'agente della riscossione riversa poi all'ente creditore le somme riscosse.\nNel caso il debitore ritenga di non dover pagare la cartella, egli ha tre strade per evitare l'esecuzione forzata:\n1:pu\u00f2 proporre istanza all'ente creditore (non all'agente della riscossione) che in qualunque momento pu\u00f2 disporre la sospensione del procedimento di riscossione, se ne ravvisa necessit\u00e0 (ex art. 39 DPR 602/1973). L'ente creditore pu\u00f2 anche, qualora ritenga fondate le ragioni del debitore disporre l'annullamento (parziale o totale) in autotutela dell'atto che ha originato il debito: il provvedimento determina l'annullamento o la riduzione dell'iscrizione a ruolo. In ogni caso la sola proposizione dell'istanza non produce alcun effetto fino al pronunciamento dell'ufficio (che in teoria non \u00e8 obbligatorio e potrebbe arrivare anche dopo l'inizio dell'esecuzione)\n2:pu\u00f2 proporre ricorso contro la cartella alla commissione tributaria competente secondo il domicilio dell'agente della riscossione. In tal caso, il ricorso dovr\u00e0 essere accompagnato da un'istanza di sospensione cautelare della riscossione (ex art. 47 DPR 546/1992) perch\u00e9 in caso contrario il debitore resterebbe a rischio di subire l'esecuzione in attesa del giudizio. L'eventuale provvedimento cautelare perde in ogni caso efficacia con la sentenza di primo grado. Si segnala tuttavia che l'impugnazione della cartella deve limitarsi ai soli vizi della stessa: \u00e8 infatti inammissibile il ricorso con cui il debitore pretende di contestare vizi dell'atto presupposto emesso dall'ente creditore e che egli non ha tempestivamente impugnato in precedenza (ad esempio in caso di mancata opposizione all'avviso di accertamento che poi si traduce nell'iscrizione a ruolo del dovuto).\n3:quando il debito presunto non \u00e8 riferibile a tributi bens\u00ec ad altro titolo (esempio sanzioni di autorit\u00e0 o amministrative) pu\u00f2 proporre opposizione agli atti esecutivi ex art. 617 cpc o alla esecuzione ex art. 615 cpc, innanzi al Giudice Ordinario e non anche alla Commissione Tributaria. In caso di fondati motivi di opposizione, il Giudice pu\u00f2 sospendere o l'efficacia esecutiva del titolo o l'esecuzione, se gi\u00e0 intrapresa.\nL'esecuzione forzata.\nIn caso di mancato pagamento dopo i 60 giorni della notifica, senza che sia intervenuto un provvedimento di sospensione, l'agente pu\u00f2 iniziare la procedura esecutiva sui beni del debitore e dei coobbligati.\nSi tratta di una procedura accelerata e disciplinata dal DPR 602/1973 per la maggior parte. Di fatto gli ufficiali della riscossione svolgono le funzioni previste nel procedimento esecutivo ordinario per gli ufficiali giudiziari. Possono eseguire il pignoramento dei beni del debitore e la successiva vendita all'incanto.\nL'agente della riscossione pu\u00f2 iscrivere ipoteca sui beni immobili del debitore. \u00c8 richiesto per l'iscrizione che il debito superi \u20ac 8.000. In ogni caso deve prima essere iscritta ipoteca e solo dopo 6 mesi pu\u00f2 procedersi all'espropriazione, se il credito non supera il 5% del valore dell'immobile. L'agente della riscossione pu\u00f2 anche disporre il fermo di beni mobili registrati (es. veicoli) del debitore, che non possono pi\u00f9 essere utilizzati.\nIn ogni caso, l'agente pu\u00f2 proporre tutte le azioni di competenza dei creditori.\nL'azione esecutiva esattoriale si caratterizza per il fatto che l'agente pu\u00f2 esercitare le azioni esecutive senza l'intervento del giudice (salvo alcuni casi come le azioni revocatorie).\nIl debitore non \u00e8 per\u00f2 sprovvisto di tutela giurisdizionale. Egli, infatti, pu\u00f2 impugnare i provvedimenti di iscrizione ipotecaria e di fermo amministrativo. Secondo il DL 223/2006, la competenza spetta alle commissioni tributarie. Si noti che la Corte di cassazione ritiene che la competenza delle commissioni sussista solo quando l'iscrizione o il fermo riguardano crediti tributari (ordinanza 14831/2008), dovendo in tutti gli altri casi applicarsi la norma generale previgente secondo cui gli atti esecutivi successivi alla notifica della cartella possono essere impugnati solo davanti al giudice dell'esecuzione secondo le norme del codice di procedura civile e, ove derogate, del predetto DPR 602/1973. Davanti al giudice dell'esecuzione possono essere esercitate le opposizioni agli atti di pignoramento ed esproprio consentite dal codice di procedura civile e dal DPR 602/1973."}
{"id": "2143970", "revid": "2051852", "url": "https://it.wikipedia.org/wiki?curid=2143970", "title": "Valentina Artem'eva", "text": "Specializzata nella rana, ha vinto due medaglie d'oro alle Europei in vasca corta di Fiume 2008, nei 50\u00a0m e nei 100\u00a0m rana."}
{"id": "2143971", "revid": "2040587", "url": "https://it.wikipedia.org/wiki?curid=2143971", "title": "Pratt &amp; Whitney Canada PT6", "text": "Il Pratt &amp; Whitney Canada PT6, denominazione militare statunitense T74, \u00e8 una serie di motori aeronautici turboelica e turboalbero prodotti dall'azienda canadese Pratt &amp; Whitney Canada (PWC) dagli anni sessanta ed uno dei pi\u00f9 utilizzati propulsori del settore. IL PT6 \u00e8 realizzato in una grande variet\u00e0 di diversi modelli che coprono la gamma di potenza tra i 580 e i 920\u00a0shp nella serie originale, ed oltre i \u00a0shp della linea \"large\". La famiglia dei PT6 \u00e8 particolarmente nota ed apprezzata per la sua affidabilit\u00e0 estremamente elevata, con un valore di tempo medio tra guasti, Mean time between outages (MTBO) assicurato in alcuni modelli nell'ordine delle ."}
{"id": "2143972", "revid": "111341943", "url": "https://it.wikipedia.org/wiki?curid=2143972", "title": "Scarico di fondo", "text": "Lo scarico di fondo \u00e8 organo di manovra di una diga, costituito da una o pi\u00f9 paratie (paratoie), che fungono da scarico dell'invaso. \nPosto in prossimit\u00e0 del fondo dell'invaso, \u00e8 utile per il dissabbiamento dell'invaso e per la regolazione di emergenza della diga.\nLe paratoie possono essere (a seconda del carico di acqua da sostenere) piane o a settore circolare, comunemente con sistemi di tenuta a gomma o a lamierino, sostenute da apparati striscianti per l'apertura."}
{"id": "2143973", "revid": "1543377", "url": "https://it.wikipedia.org/wiki?curid=2143973", "title": "Hellas Planitia", "text": "L'Hellas Planitia, o Bacino Hellas, \u00e8 il secondo maggiore cratere d'impatto di Marte. Fino al 25 giugno 2008 era ritenuto il pi\u00f9 grande cratere meteoritico di Marte: il nuovo primato spetta al Bacino Boreale.\nLa scoperta.\nIl bacino Hellas Planitia \u00e8 particolarmente visibile dalla Terra come una regione di colore uniforme a causa dell'elevata albedo prodotta dal sollevamento costante di polveri causato dai venti della regione. \u00c8 stata una delle prime formazioni individuate sulla superficie del pianeta rosso, chiamata nel 1867 \"Terra di Lockyer\" dall'astronomo inglese Richard Anthony Proctor, in onore di Norman Lockyer, un astronomo inglese che (secondo E. M. Antoniadi) produsse la \"prima vera rappresentazione del pianeta\". In seguito alle osservazioni astronomiche compiute durante l'opposizione del 1877, Giovanni Schiaparelli individu\u00f2 il bacino e lo battezz\u00f2 \"Terra della Grecia\", da cui il nome attuale \"Hellas\" dal greco antico \"\u1f19\u03bb\u03bb\u03ac\u03c2\".\nDescrizione.\nIl bacino \u00e8 profondo circa 7,152 km, pi\u00f9 profondo del Bacino polare lunare di oltre 3 km, e si estende per circa 2300 km da Est a Ovest. Situato nell'emisfero australe, presenta una superficie di notevoli dimensioni che fecero inizialmente pensare ad una pianura depressa, da cui deriva la classificazione \"Planitia\", o un bacino simile ai mari lunari. Si tratta invece di un cratere risalente al periodo dell'intenso bombardamento tardivo, tra 4,1 e 3,8 miliardi di anni fa e quindi alle fasi iniziali dell'esistenza di Marte. Lo scorrere del tempo ha degradato l'intera struttura segnata da numerosi crateri minori, riempita da colate laviche e modellata dagli agenti atmosferici. Tuttavia \u00e8 ancora visibile il bordo settentrionale della catena montuosa formatasi con l'impatto, mentre mancano intere zone dei bordi nordorientale e sudoccidentale.\nPresenza di ghiaccio.\nLa differenza di altezza tra la cima dei rilievi e il fondo del bacino \u00e8 di circa 9.000 m. La grande profondit\u00e0 del bacino (7.152 m) spiega la differenza di pressione che si viene a creare nel bacino: sul fondo c'\u00e8 una pressione di 1155 Pa (0,01 atm), un valore pi\u00f9 alto dell'89% rispetto alla pressione del sistema geodetico di riferimento di Marte (610 Pa). Una tale pressione si trova al di sopra del punto triplo dell'acqua: in determinate condizioni di temperatura, pressione e salinit\u00e0 potrebbe esserci dell'acqua allo stato liquido. \nLo strumento SHARAD (Shallow Radar Sounder) del Mars Reconnaissance Orbiter ha identificato nel 2008 tre crateri nella regione orientale del bacino che mostrano l'eco radar caratteristico del ghiaccio, corrispondenti ai depositi sotterranei di 250, 300 e 450 m.. Si pensa che questo ghiaccio si sia accumulato l\u00ec a causa dell'altezza dei rilievi e che rimanga protetto dalla sublimazione dallo strato di detriti rocciosi e polveri in cui \u00e8 sepolto.\nI dati raccolti dalla sonda spaziale europea Mars Express indicano che l'acqua sia colata nella regione del cratere Terby, al bordo settentrionale del bacino, in cui si rileva la presenza di spessi strati di sedimenti lacustri attraversati da gole, ben visibili per effetto di un impatto secondario successivo.."}
{"id": "2143976", "revid": "31886", "url": "https://it.wikipedia.org/wiki?curid=2143976", "title": "Allegheny (fiume)", "text": "L'Allegheny (talvolta anche Allegany, in particolare nello Stato di New York) \u00e8 localizzato nel nord-est degli Stati Uniti d'America. \u00c8 il principale dei due fiumi, l'altro \u00e8 il fiume Monongahela, che a Point State Park nel centro di Pittsburgh d\u00e0 forma al fiume Ohio. \nScorre per una lunghezza di 523\u00a0km attraverso gli Stati di New York e Pennsylvania. Il suo bacino idrografico copre una superficie di 29.992 chilometri quadrati. Le fonti di alcuni dei suoi principali affluenti si trovano solo ad una decina di chilometri dal Lago Erie nel sud-ovest dello Stato di New York. La valle fluviale \u00e8 una dei principali centri di estrazione mineraria degli Stati Uniti, in particolar modo per carbone, petrolio e gas naturale.\nIn corrispondenza della citt\u00e0 di Pittsburgh l'Allengheny \u00e8 attraversato da 17 ponti e altri attraversamenti. Tra i pi\u00f9 noti vi \u00e8 il trio di ponti sospesi gemelli conosciuti come le Tre Sorelle, situati poche decine di metri a monte rispetto all'intersezione con il fiume Monongahela e realizzati tra il 1924 e il 1928. "}
{"id": "2143980", "revid": "1543377", "url": "https://it.wikipedia.org/wiki?curid=2143980", "title": "Martin Kippenberger", "text": "Biografia.\nNoto al grande pubblico per il suo carattere provocatorio, satirico e allo stesso tempo giocoso., Kippenberger \u00e8 stato \"riconosciuto come uno dei pi\u00f9 talentuosi artisti tedeschi della sua generazione,\" secondo Roberta Smith de \"The New York Times\".\nLa sua reputazione artistica e la sua influenza sono via via aumentate dopo la sua scomparsa (1997). Le sue opere sono state tema di diverse esposizioni retrospettive, tra cui una al Tate Modern nel 2006 e nel 2008 al Museum of Contemporary Art di Los Angeles. La stessa esposizione \u00e8 stata ripetuta nel 2009 al Museum of Modern Art di New York.\nNel 2008, la presenza della sua opera \"Zuerst die F\u00fc\u00dfe\" in una mostra del Museion, il Museo di arte moderna e contemporanea di Bolzano, ha provocato una vivace controversia. L'opera rappresenta una rana crocifissa che tiene in una mano un uovo e nell'altra un boccale di birra.\nMartin Kippenberger muore il 7 marzo 1997 all'ospedale dell'Universit\u00e0 di Vienna a causa di un cancro."}
{"id": "2143982", "revid": "53508", "url": "https://it.wikipedia.org/wiki?curid=2143982", "title": "Virginia (colonia)", "text": ""}
{"id": "2143983", "revid": "114152605", "url": "https://it.wikipedia.org/wiki?curid=2143983", "title": "La storia di uno... Adriano Celentano", "text": "La storia di uno... Adriano Celentano \u00e8 un doppio album antologico di Adriano Celentano pubblicato nel 1973.\nL'album.\nSi tratta della quinda raccolta di successi di Adriano Celentano e del primo album doppio della sua carriera. LP contiene una sola canzone inedita \"Prisencolinensinainciusol\" uscita qualche mese prima sul 45 giri.\nL'album interesse il fumetto (disegnato da Gianni Zanini) che racconta la vita del \"Molleggiato\". Non \u00e8 mai stato ristampato, n\u00e9 successivamente ancora in vinile, n\u00e9 in cd."}
{"id": "2143984", "revid": "339392", "url": "https://it.wikipedia.org/wiki?curid=2143984", "title": "FWA Footballer of the Year", "text": ""}
{"id": "2143986", "revid": "262774", "url": "https://it.wikipedia.org/wiki?curid=2143986", "title": "San Gennarello", "text": ""}
{"id": "2143996", "revid": "1305772", "url": "https://it.wikipedia.org/wiki?curid=2143996", "title": "Piegaferro", "text": "La piegaferro \u00e8 un utensile/macchina utilizzato dai meccanici e in edilizia dai presagomatori, per piegare le barre di ferro ed il tondo per cemento armato.\nDescrizione.\nQuesta macchina \u00e8 costituita da un rotore caratterizzato da due cilindri posti affiancati, di cui uno centrato e uno decentrato e uno statore.\nFunzionamento.\nIl rotore compie delle rotazioni alternative secondo l'impostazione dei finecorsa, il ferro posto sullo statore e tra i due cilindri del rotore, viene piegato dalla rotazione di questo rotore.\nIl ferro si piega attorno al cilindro centrale, dato che lo statore tiene il ferro da un lato e il cilindro eccentrico fa forza solo sulla parte del ferro vicino al cilindro centrale, lasciando libero la restante parte.\nRegolazioni.\nIl cilindro centrale pu\u00f2 essere di diverso diametro per determinare la raggiatura della curva, il cilindro eccentrico pu\u00f2 essere fatto scorrere lungo il raggio e lo statore pu\u00f2 essere fatto scorrere lungo una retta.\nLa rotazione pu\u00f2 essere determinata dai finecorsa che vengono posti attorno al rotore."}
{"id": "2143997", "revid": "647919", "url": "https://it.wikipedia.org/wiki?curid=2143997", "title": "Paesi Vesuviani", "text": ""}
{"id": "2143999", "revid": "1842072", "url": "https://it.wikipedia.org/wiki?curid=2143999", "title": "Fortune 1000", "text": "Fortune 1000 \u00e8 una classifica stilata dalla rivista economica \"Fortune\", che elenca le 1.000 pi\u00f9 grandi imprese societarie statunitensi, classificate solo sulla base del fatturato. Le societ\u00e0 che possono entrare nella lista sono tutte quelle registrate negli Stati Uniti ed i cui bilanci sono disponibili pubblicamente (si tratta quindi di una platea pi\u00f9 vasta di quella delle cosiddette \"public companies\", intese come societ\u00e0 le cui azioni ordinarie sono quotate in borsa). Fortune 500 \u00e8 il sottoinsieme delle lista riferito alle prime 500 societ\u00e0.\nNel 2007 e nel 2008, il numero 1 sulla lista era la Wal-Mart Stores."}
{"id": "2144001", "revid": "290948", "url": "https://it.wikipedia.org/wiki?curid=2144001", "title": "Depurazione delle acque", "text": ""}
{"id": "2144005", "revid": "1318658", "url": "https://it.wikipedia.org/wiki?curid=2144005", "title": "Whistler (Canada)", "text": "Whistler \u00e8 una localit\u00e0 di villeggiatura della Columbia Britannica, Canada, non molto distante dalla costa pacifica dello Stato ed a circa 125 chilometri a nord di Vancouver. Ha una popolazione di circa diecimila abitanti.\nNel 2010 ha ospitato alcune gare di sci alpino dei XXI Giochi olimpici invernali e dei X Giochi paralimpici invernali. Pi\u00f9 di due milioni di persone visitano Whistler ogni anno, principalmente per praticare sci alpino e mountain bike nella localit\u00e0 di Whistler Blackcomb. La zona pedonale della citt\u00e0 ha ricevuto molti riconoscimenti per il \"design\" urbanistico. La citt\u00e0 \u00e8 nota per il ristorante Araxi, diretto dall\"executive chef\" vincitore della sesta stagione di \"Hell's Kitchen\".\nIl comprensorio sciistico.\nIl comprensorio sciistico di Whistler Blackcomb \u00e8 stato a lungo ritenuto la localit\u00e0 sciistica pi\u00f9 importante del Nordamerica da diverse riviste specializzate di sci e snowboard. Il comprensorio sciistico \u00e8 formato da due rilievi montuosi prospicienti, il Whistler e il Blackcomb, separati da una vallata. Assieme, Whistler e Blackcomb formano la pi\u00f9 grande localit\u00e0 sciistica del Nord America con oltre 33.000\u00a0m\u00b2, con una estensione di oltre il 50% superiore a Vail, in Colorado.\nWhistler Mountain apr\u00ec al pubblico nel febbraio del 1966, con un'ovovia, una seggiovia doppia (\"The Red Chair\") e uno skilift ad ancora. Il successo che la localit\u00e0 sciistica ebbe e la concorrenza della vicina Blackcomb scatenarono una corsa agli ammodernamenti per accogliere un sempre maggior numero di turisti. Con l'aggiunta di nuovi impianti di risalita si ebbe anche una vera e propria rivoluzione edilizia nel cuore della citt\u00e0 di Whistler, con la costruzione di alberghi, ristoranti, bar, residence e case-vacanza. L'espansione di Whistler fu tale da inglobare il vicino villaggio di Alta Lake.\nNel 1997 la societ\u00e0 Intrawest, gi\u00e0 proprietaria del comprensorio di Blackcomb, complet\u00f2 l'acquisizione degli impianti di risalita di Whistler. Dal 2003 le due localit\u00e0 sciistiche entrarono a far parte di un sistema integrato di piste da sci ed impianti di risalita, dotato di un unico biglietto. Dal dicembre 2008 l'apertura della cabinovia \"Peak to Peak\" permette il trasferimento da una montagna all'altra senza la necessit\u00e0 di fare ritorno a valle.\nWhistler-Balckcomb \u00e8 servita da un sistema di 38 impianti che permette il trasporto di 65.507 persone all'ora. La capacit\u00e0 di trasporto \u00e8 la pi\u00f9 grande in tutto il Nordamerica. Sono presenti pi\u00f9 di duecento piste, sulle quali si trovano 19 punti di ristoro per 6540 posti complessivi. Al di fuori della stagione sciistica, parte degli impianti e delle aree da sci costituiscono il Mountain Bike Park."}
{"id": "2144007", "revid": "2051852", "url": "https://it.wikipedia.org/wiki?curid=2144007", "title": "Moniek Nijhuis", "text": ""}
{"id": "2144010", "revid": "287204", "url": "https://it.wikipedia.org/wiki?curid=2144010", "title": "Veleno (romanzo)", "text": ""}
{"id": "2144011", "revid": "149587", "url": "https://it.wikipedia.org/wiki?curid=2144011", "title": "Giocondo da Verona", "text": ""}
{"id": "2144016", "revid": "115549", "url": "https://it.wikipedia.org/wiki?curid=2144016", "title": "Penisola Balcanica", "text": ""}
{"id": "2144017", "revid": "71433", "url": "https://it.wikipedia.org/wiki?curid=2144017", "title": "DisneyNature", "text": ""}
{"id": "2144022", "revid": "1305772", "url": "https://it.wikipedia.org/wiki?curid=2144022", "title": "Colonia del Delaware", "text": "La Colonia del Delaware \u00e8 una colonia inglese fondata nel 1664. Fu una delle tredici colonie a fondare gli Stati Uniti d'America.\nStoria.\nGli insediamenti olandese e svedese.\nLa prima esplorazione europea di quella che oggi \u00e8 nota come Valle del Delaware venne condotta dalla nave olandese \"Halve Maen\" al comando di Henry Hudson nel 1609. Seguirono quindi le spedizioni di Cornelius May nel 1613 e di Cornelius Hendricksen nel 1614 che mapparono le coste che divennero poi il moderno Delaware per includerle nella colonia dei Nuovi Paesi Bassi. L'iniziale insediamento olandese era incentrato su Fort Nassau a Big Timber Creek, a sud di quella che oggi \u00e8 Gloucester City, nel New Jersey.\nIl primo tentativo di insediamento degli europei nei territori che diverranno poi lo Stato del Delaware non venne per\u00f2 fatto che nel 1629 quando gli agenti della Compagnia olandese delle Indie orientali Gillis Hossitt e Jacob Jansz arrivarono per negoziare coi nativi americani l'\"acquisto\" della terra per la costituzione di una colonia (Secondo la cultura olandese la terra doveva sempre essere acquistata, talvolta anche per\u00f2 con la forza). Hossitt e Jansz si assicurarono un territorio di circa 3 chilometri presso il confine tra le moderne contee di Sussex e Kent nel Delaware.\nNel 1631 la Colonia di Zwaanendael venne fondata in questa terra, nell'area di Lewes Creek e subito iniziarono a manifestarsi i primi problemi con i nativi che uccisero 28 coloni. Il patrono della colonia, David Pietersz de Vries giunse poco dopo alla colonia con altri 50 uomini. Pur riuscendo a concludere un nuovo trattato con gli indiani, de Vries, i suoi partner commerciali in Olanda e la Compagnia olandese delle Indie orientali decisero che il luogo di fondazione della colonia era troppo pericoloso e gli altri coloni vennero sbarcati invece a New Amsterdam (attuale New York).\nNel marzo del 1638, la \"Kalmar Nyckel\" ancor\u00f2 in un punto roccioso di Minquas Kill, luogo oggi noto come Swedes' Landing (Wilmington, Delaware.) La Nuova Compagnia svedese venne organizzata su supervisione di Clas Larsson Fleming, un ammiraglio svedese ed amministratore. Samuel Blommaert, direttore fiammingo della Compagnia olandese delle Indie orientali che era rimasto frustrato dalla scelta della compagnia circa la colonia si offr\u00ec di aiutare gli svedesi a rinsediarsi in loco. La nuova spedizione venne guidata da Peter Minuit, governatore fondatore dei Nuovi Paesi Bassi che era stato licenziato dagli olandesi dopo il fallimento dell'insediamento. A differenza per\u00f2 della colonia olandese, la squadra svedese era multiculturale e composta da finlandesi, olandesi, valloni (belgi) e tedeschi, oltre ovviamente a svedesi.\nIl primo avamposto svedese venne nominato Fort Christina (oggi Wilmington) in onore della regina Cristina di Svezia. Il governatore Johan Bj\u00f6rnsson Printz amministr\u00f2 la colonia dal 1643 al 1653. Venne succeduto da Johan Classon Risingh, ultimo governatore della Nuova Svezia. Gli olandesi non avevano mai accettato il colonialismo svedese come legittimo e combatterono i loro insediamenti in America. Nel 1651, il governatore dei Nuovi Paesi Bassi, Peter Stuyvesant aveva fatto smontare Fort Nassau e lo aveva fatto rimontare pi\u00f9 a sud presso Fort Christina col nome di Fort Casimir, accerchiando di fatto la colonia svedese. Fort Beversreede, un primo tentativo di fondare una colonia svedese presso la grande pianura di Minquas (moderna Philadelphia) venne cos\u00ec abbandonato. Tre anni pi\u00f9 tardi, la colonia della Nuova Svezia venne attaccata ed assediata nei suoi avamposti, ridotta al solo Fort Trinity. La guerra alla fine ebbe fine nel settembre del 1655. Con lo scoppio della Seconda guerra del nord in Europa, Stuyvesant riusc\u00ec a riassemblare un significativo esercito con degli squadroni navali e cattur\u00f2 i forti svedesi, ristabilendo il pieno controllo olandese sulla colonia. Fort Casimir/Trinity venne rinominato come New Amstel (poi tradotto in New Castle) e divenne il centro commerciale e sociale della nuova colonia.\nLa conquista inglese.\nNel 1664, dopo che il colonnello Richard Nicolls ebbe occupato New Amsterdam, sir Robert Carr venne inviato lungo il fiume Delaware. Egli prese New Amstel, saccheggiando e maltrattando brutalmente i locali coloni olandesi, molti dei quali vennero venduti come schiavi in Virginia. Carr tradusse il nome dall'olandese all'inglese portando a quella che oggi \u00e8 nota come New Castle. Carr e le sue truppe continuarono la loro discesa lungo il fiume, bruciando i vari villaggi incontrati, tra cui la famosa comunit\u00e0 utopica mennonita di Pieter Corneliszoon Plockhoy presso l'attuale citt\u00e0 di Lewes, che rimase completamente distrutta durante l'attacco. Questi fatti posero fine al governo olandese nella colonia, e pi\u00f9 estesamente ai possedimenti degli olandesi in Nord America."}
{"id": "2144023", "revid": "100190758", "url": "https://it.wikipedia.org/wiki?curid=2144023", "title": "Alena Alekseeva", "text": "Specializzata nella rana, ha vinto l'oro nei 200\u00a0m rana aglie Europei in vasca corta di Fiume 2008."}
{"id": "2144026", "revid": "767487", "url": "https://it.wikipedia.org/wiki?curid=2144026", "title": "Mario Da Pozzo", "text": "Carriera.\nNel 1955-56 gioca nel campionato del C.S.I. con la squadra juniores della Virtus-Vigo di Legnago, mentre la stagione 1956-57 la disputa in 2\u00aa Divisione nella squadra dell'Angiari. Dopo quella brillante stagione il trasferimento nella squadra rossonera dell' da dove, assieme a Corso e Guglielmoni, nel 1958 approd\u00f2 in Serie A nelle file dell'. Dopo due stagioni da rincalzo nel club nerazzurro, con l'intermezzo di un'annata in Serie B con il , nel 1961 venne ceduto ancora in giovane et\u00e0 al insieme ad altri tre giocatori, Fongaro, Rancati e Firmani.\nCon la maglia dei liguri ottenne la promozione in massima serie al termine della stagione 1961-1962, vincendo nel successivo biennio due Coppe delle Alpi, risultando tra i migliori nella finale del 1962 contro i francesi del . In rossobl\u00f9 detenne inoltre il record d'imbattibilit\u00e0 per la Serie A nel campionato 1963-1964, mantenendo inviolata la propria porta per 791 minuti.\nPass\u00f2 quindi al , dove il 4 febbraio 1968 fu tra i protagonisti del cosiddetto \"miracolo di Masnago\", la storica vittoria casalinga in campionato contro la per 5-0, in una partita in cui non fu peraltro mai impegnato grazie alla buona prestazione della difesa biancorossa che resistette al pi\u00f9 blasonato attacco piemontese. Al termine della stagione 1967-1968 colse con la squadra lombarda il settimo posto della classifica, tuttora il miglior piazzamento in massima categoria nella storia varesina.\nPass\u00f2 poi al , dove nel campionato 1970-1971 stabil\u00ec un nuovo record di imbattibilit\u00e0, stavolta per la serie cadetta, riuscendo a non subire gol per 878 minuti. Chiuse quindi la carriera militando dapprima nel , dove fu il secondo di Carmignani non riuscendo mai a scendere in campo in campionato, e infine nel ."}
{"id": "2144027", "revid": "115549", "url": "https://it.wikipedia.org/wiki?curid=2144027", "title": "Penisola Iberica", "text": ""}
{"id": "2144031", "revid": "767487", "url": "https://it.wikipedia.org/wiki?curid=2144031", "title": "Caro pap\u00e0 (film)", "text": "Caro pap\u00e0 \u00e8 un film del 1979 diretto da Dino Risi.\nVittorio Gassman grazie a questa pellicola vinse il David di Donatello per il miglior attore protagonista.\nTrama.\nAlbino Millozza, che ha partecipato alla Resistenza italiana e si \u00e8 sempre dichiarato di sinistra, sente che sta perdendo la sua democraticit\u00e0 ora che \u00e8 diventato un importante uomo d'affari.\nHa una casa a Ginevra, dove vive con la moglie Giulia, la quale cerca di attrarre la sua attenzione minacciando periodicamente un suicidio, e una a Roma, dove abita suo figlio Marco. Albino ha anche un'amante, Margot, il cui marito sembra consapevole della tresca ma spera di trarne vantaggio.\nLa figlia Costanza, invece, vive in una \"comune\", fuma spinelli e andr\u00e0 a vivere in India dietro a qualche guru. Durante un soggiorno a Roma, un giorno trova per caso il diario del ragazzo, dove tra citazioni di Mao Tse-tung e Lenin viene colpito da alcune frasi che fanno capire l'appartenenza politica attiva del figlio a qualche gruppo terrorista di estrema sinistra. L'ultima pagina, poi, dice chiaramente che un certo P. verr\u00e0 ucciso il giorno 12.\nAlbino ne parla con il socio Parrella, sospettando si possa trattare di lui, e cerca Marco per avere spiegazioni, ma il primo prende tutto alla leggera e il secondo \u00e8 sparito. L'ansia di Albino cresce. Proprio il 12 deve essere per lavoro a Montr\u00e9al e parte.\nArrivato in albergo trova un biglietto del figlio che gli consiglia di non lasciare la stanza per l'intero giorno. Albino pensa che la P. non voleva dire Parrella, come ha pure creduto, ma forse proprio Pap\u00e0, e mentre si arrovella viene raggiunto da un killer che lo ferisce.\nRimasto immobilizzato perch\u00e9 le pallottole hanno colpito la colonna vertebrale, Albino \u00e8 costretto a ricevere in clinica la visita di moglie, amante e socio, dai quali si sente lontanissimo. Una volta tornato a casa, ritrova Marco, che tra pentimento e affetto sembra l'unico rimasto a versare qualche lacrima per lui.\nColonna sonora.\nLe musiche del film, affidate a Manuel De Sica, comprendono alcuni brani eseguiti dei New Trolls tra cui: \"Good morning people, I can't see the rain, Ha ha ha, It's downtown, Do do do do the rock \u2018n roll\". Il gruppo musicale compare nella scena in cui Gassman canta \"Bambina innamorata\"."}
{"id": "2144033", "revid": "399", "url": "https://it.wikipedia.org/wiki?curid=2144033", "title": "Quinto potere (album)", "text": "Quinto potere, stilizzato Qvinto Potere, \u00e8 il secondo album in studio del gruppo rap italiano Gente Guasta, pubblicato il 21 settembre 2001 dall'etichetta Royality Records/Gente Guasta Records. Il 18 ottobre 2013 l'album viene ristampato in CD e pubblicato sugli store digitali dalla Saifam/Vibrarecords e distribuito dalla Sony Music.\nIl disco.\nIl titolo dell'album \u00e8 un evidente riferimento al film Quinto potere di Sidney Lumet del 1976, infatti i temi ricorrenti trattati dal gruppo sono la televisione e i mass media in generale. Nella canzone \"Chatty boy disser (c fai o c6?)\", il gruppo si scaglia contro il sito di file sharing illegale di musica Napster (ora piattaforma legalizzata e a pagamento). Altra canzone degna di nota \u00e8 la title-track, che denuncia i programmi-spazzatura del periodo.\nL'album, come il precedente, vanta diverse collaborazioni internazionali e non. Da segnalare il ritorno della Pina, presente in veste di giornalista di un giornale radio negli skit \"Edizione straordinaria\" e \"Affari internazionali\"."}
{"id": "2144037", "revid": "1318658", "url": "https://it.wikipedia.org/wiki?curid=2144037", "title": "Porte d'Ivry (metropolitana di Parigi)", "text": "Porte d'Ivry \u00e8 una stazione sulla linea 7 (sulla diramazione Mairie d'Ivry) della metropolitana di Parigi. Essa \u00e8 ubicata nel XIII \"arrondissement\" di Parigi.\nLa stazione.\nLocalizzazione.\nCome indicato dal nome, la stazione \u00e8 ubicata a \"porte d'Ivry\" sotto l'\"avenue de la Porte d'Ivry\"; la stazione del Tram \u00e8 lungo il \"boulevard Mass\u00e9na\".\nStoria.\nLa stazione venne aperta il 26 aprile 1931."}
{"id": "2144040", "revid": "1793900", "url": "https://it.wikipedia.org/wiki?curid=2144040", "title": "Provincia del Maryland", "text": "La provincia del Maryland \u00e8 stata una colonia inglese del Nordamerica fondata nel 1632. In seguito alla guerra d'indipendenza americana parte di essa divent\u00f2 lo stato federato del Maryland.\nIl nome della colonia (in latino \"Terra Mariae\") venne scelto non tanto in onore della Vergine Maria, come a volte si dice, bens\u00ec in onore della regina Henrietta Maria di Francia, consorte del re Carlo I d'Inghilterra.\nFu una delle tredici colonie a fondare gli Stati Uniti d'America.\nStoria.\nNel 1632, il cattolico George Calvert, primo barone Baltimore, richiese al re d'Inghilterra Carlo I l'autorizzazione (\"Royal Patent\") per creare la Provincia del Maryland. Il re la concesse, nominando il Baltimore \"assoluto signore ed unico proprietario\" della Colonia del Maryland, col diritto di farsi rappresentare da un Conte palatino. George Calvert mor\u00ec nell'aprile di quell'anno, ma l'autorizzazione venne rinnovata in capo al figlio, Cecilius Calvert, secondo baron Baltimore, il 20 giugno dello stesso anno.\nLa colonia venne fondata il 25 marzo 1634 da un gruppo di circa duecento persone, guidate da Leonard Calvert, fratello di Cecilius.\nLa nuova colonia, il cui primo governatore fu proprio Leonard Calvert, divenne una delle poche aree del Nord America britannico in cui i cattolici erano in maggioranza. Il Maryland, con l'Atto di Tolleranza del Maryland del 1649, fu uno dei primi paesi al mondo a consentire in maniera esplicita la libert\u00e0 religiosa, sebbene unicamente alle varie confessioni cristiane che riconoscessero la Trinit\u00e0. Gli ebrei e gli unitari vennero ammessi nei pieni diritti politici solo nel 1826. L'Atto di tolleranza \u00e8 anche stato visto come una delle matrici su cui verr\u00e0 elaborato il primo emendamento della costituzione americana, che garantisce, tra l'altro, la libert\u00e0 religiosa.\nSt. Mary's City, il pi\u00f9 ampio insediamento originario, fu la capitale della colonia fino al 1708. Quando la Virginia rese obbligatorio il culto anglicano, molti Puritani emigrarono da l\u00ec al Maryland, dove gli fu concesso il terreno per un insediamento, Providence (l'odierna Annapolis). Nel 1650, i puritani si ribellarono al governo dei Calvert e presero il potere, mettendo fuori legge cattolici ed anglicani. Durante il governo rivoluzionario dei puritani, la persecuzione dei cattolici port\u00f2 alla distruzione di tutte le chiese cattoliche del Maryland meridionale.\nNel 1658 i Calvert ripresero il controllo della colonia, ripristinando l'atto di tolleranza.\nNel 1708 la capitale della colonia fu spostata a Providence, ribattezzata Annapolis in onore della regina Anna. Di St. Mary's City, rimangono oggi solo resti archeologici.\nLa regia patente, basandosi su una carta geografica approssimativa, aveva incluso nella nuova colonia i territori tra il fiume Potomac ed il quarantesimo parallelo. Filadelfia, la maggiore citt\u00e0 della Pennsylvania, sarebbe cos\u00ec venuta a trovarsi nel Maryland. La famiglia Calvert si accord\u00f2 cos\u00ec con la famiglia Penn, che controllava la Pennsylvania, per nominare due supervisori, Charles Mason e Jeremiah Dixon, di tracciare un nuovo confine tra le due colonie, che verr\u00e0 appunto denominato linea Mason-Dixon. La Mason-Dixon, tracciata nel 1763, in seguito, divider\u00e0 gli stati schiavisti (a sud), da quelli non schiavisti (a nord)."}
{"id": "2144043", "revid": "124842868", "url": "https://it.wikipedia.org/wiki?curid=2144043", "title": "Judi Bowker", "text": "Biografia.\nAttiva sin da bambina, raggiunse il grande successo con la serie televisiva inglese \"Le avventure di Black Beauty\", che la fece conoscere anche a livello internazionale. \u00c8 conosciuta al grande pubblico per il ruolo di Chiara d'Assisi nel film \"Fratello sole, sorella luna\" (1972) di Franco Zeffirelli e per aver interpretato Andromeda in \"Scontro di titani\" (1981). Nel film \"Il conte Dracula\" (1977), prodotto dalla BBC, interpret\u00f2 Mina."}
{"id": "2144047", "revid": "599013", "url": "https://it.wikipedia.org/wiki?curid=2144047", "title": "S\u00f8ren Colding", "text": "Carriera.\nClub.\nColding ha giocato, in giovent\u00f9, per Ejby 68 e Frem, con cui ha poi debuttato. Ha segnato la rete dell'uno a cinque contro il , nella Coppa UEFA 1992-1993. Quando, nel 1993, il Frem \u00e8 andato in bancarotta, \u00e8 passato ai rivali del Br\u00f8ndby, campioni di Danimarca.\nHa debuttato per la nuova squadra a giugno 1994. Successivamente a tre campionati vinti di fila tra il 1996 e il 1998, il Br\u00f8ndby si \u00e8 qualificato per la Champions League 1998-1999. Sempre con il Br\u00f8ndby, si \u00e8 aggiudicato una Coppa di Danimarca e, a marzo 1999, \u00e8 stato nominato capitano della squadra, ereditando la fascia da John Jensen.\nNell'inverno 2000, \u00e8 passato al , in Fu\u00dfball-Bundesliga. Ha debuttato a gennaio 2001 e ha giocato nelle ultime sedici partite del campionato, retrocedendo in 2. Fu\u00dfball-Bundesliga a fine stagione. Dopo aver conquistato la promozione nell'anno successivo, nel campionato 2003-2004 il Bochum ha ottenuto un onorevole quinto posto in classifica. \u00c8 poi retrocesso nuovamente e, nel 2006, Colding si \u00e8 ritirato.\nNazionale.\nColding ha disputato due partite con la maglia della , nel 1992. A novembre 1996, Bo Johansson lo ha fatto debuttare in Nazionale maggiore. Tra il 1998 e il 2000 ha giocato la maggior parte delle partite della selezione danese. Ha poi disputato tutti gli incontri della Danimarca al e al . A giugno 2000, con l'arrivo del commissario tecnico Morten Olsen, \u00e8 stato escluso dalla Nazionale. Ha giocato l'ultima gara con la Danimarca a marzo 2004, in una sfida persa per due a zero contro la ."}
{"id": "2144055", "revid": "1305772", "url": "https://it.wikipedia.org/wiki?curid=2144055", "title": "NES Classic", "text": "NES Classic (\"Famicom Mini Series\" in Giappone, \"Classic NES Series\" negli Stati Uniti) \u00e8 una serie di videogiochi per Game Boy Advance, che ripropone diversi titoli apparsi in origine su Nintendo Entertainment System. Le cartucce e l'imballaggio di questi videogiochi hanno una forma e una colorazione che rispecchia quelle del NES o del Famicom. Contemporaneamente Nintendo ha proposto anche una speciale versione del Game Boy Advance SP, colorata in modo da ricordare un gamepad del NES.\nLista di titoli.\nFamicom Mini.\nLe serie Famicom Mini \u00e8 stata pubblicata nel solo Giappone.\n1\u00aa serie.\nPubblicata il 14 febbraio 2004:\n2\u00aa serie.\n21 maggio 2004:\n3\u00aa serie.\n10 agosto 2004:\nInoltre \u00e8 stato pubblicato anche \"Super Robot Taisen 2\" per la promozione di \"Super Robot Taisen GC\".\nVersione internazionale.\nLa serie \"Famicom Mini Series\" \u00e8 stata rititolata come NES Classics in Europa e Classic NES Series negli Stati Uniti.\n1\u00aa serie.\nStati Uniti: 7 giugno 2004; Europa: 9 luglio 2004\n2\u00aa serie.\nStati Uniti: 25 ottobre 2004; Europa: 7 gennaio 2005"}
{"id": "2144058", "revid": "767487", "url": "https://it.wikipedia.org/wiki?curid=2144058", "title": "Hans-Uwe Pilz", "text": "Carriera.\nClub.\nInizi\u00f2 la carriera nel 1977 con il BSG Sachsenring Zwickau. Nel 1982 fu acquistato dalla con cui gioc\u00f2, fino al 1990, 192 partite di DDR-Oberliga andando a segno in 31 occasioni.\nCrollato il muro di Berlino, assieme ai compagni di squadra Matthias D\u00f6schner e Andreas Trautmann, si trasfer\u00ec al Fortuna Colonia, squadra di 2. Bundesliga. Dopo pochi mesi per\u00f2 Pilz ritorn\u00f2 alla Dinamo Dresda in Fu\u00dfball-Bundesliga.\nNel 1995 pass\u00f2 allo Zwickau in 2. Bundesliga e nel 1997 si ritir\u00f2 dal calcio giocato.\nNazionale.\nCon la collezion\u00f2 35 presenze. Debutt\u00f2 l'8 settembre 1982 a Reykjav\u00edk contro l' (1-0), mentre gioc\u00f2 la ultima partita il 12 aprile 1989 a Magdeburgo contro la (0-2)."}
{"id": "2144060", "revid": "767487", "url": "https://it.wikipedia.org/wiki?curid=2144060", "title": "Earth - La nostra Terra", "text": "Earth - La nostra Terra (\"Earth\") \u00e8 un film del 2007 diretto da Alastair Fothergill e Mark Linfield. \u00c8 un documentario naturalistico co-prodotto da BBC Worldwide e Greenlight Media e tratto dal programma televisivo del 2006 \"Planet Earth\" (di cui riutilizza molte scene), incentrato sulla diversit\u00e0 degli habitat e delle creature selvatiche in tutto il pianeta. Distribuito nel Regno Unito dalla Lionsgate il 16 novembre 2007, in America e Italia il film fu distribuito nel 2009 dalla Walt Disney Studios Motion Pictures sotto la neonata etichetta Disneynature, che oper\u00f2 alcune modifiche a montaggio e colonna sonora e sostitu\u00ec il narratore britannico Patrick Stewart con James Earl Jones. Con un incasso totale ai botteghini mondiali superiore a 100 milioni di dollari, \"Earth\" \u00e8 il secondo documentario naturalistico con il maggior incasso di sempre. Nel 2017 ne fu distribuito un sequel, \"Earth - Un giorno straordinario\".\nTrama.\nNel corso di un anno solare, lo spettatore viene accompagnato in un viaggio dal polo nord a gennaio al polo sud a dicembre, rivelando come le piante e gli animali rispondono all'energia del sole e al mutare delle stagioni. Il film, pur mostrando un gran numero di specie animali, si concentra su tre in particolare: l'orso polare, l'elefante africano e la megattera.\nNell'Artide a gennaio, mentre l'oscurit\u00e0 dell'inverno lascia il posto al sole, viene mostrata una madre di orso polare che emerge dalla sua tana con due nuovi cuccioli. Ha bisogno di cibo e deve condurre i suoi cuccioli al suo terreno di caccia sulla banchisa prima che inizi a rompersi. Ad aprile il sole non tramonta mai e ad agosto tutto il ghiaccio marino si \u00e8 sciolto. La madre e i cuccioli si sono ritirati sulla terraferma, ma un orso polare maschio \u00e8 intrappolato in mare e deve cercare la terraferma nuotando. Raggiunge un'isola con una colonia di trichechi, ma \u00e8 troppo esausto per ucciderne uno e muore per le ferite riportate nell'attacco.\nGli elefanti africani vengono ripresi dall'alto mentre affrontano una tempesta di sabbia nel deserto del Kalahari. Giugno \u00e8 la stagione secca e bisogna percorrere antichi sentieri tramandati di generazione in generazione per raggiungere gli abbeveratoi. Una madre e il suo cucciolo vengono separati dalla mandria durante la tempesta ma riescono a mettersi al riparo. La matriarca conduce la mandria in un abbeveratoio temporaneo, ma devono condividerlo con leoni affamati e grifoni dorsobianco spazzini. I leoni vengono mostrati mentre attaccano un elefante solitario di notte, quando la loro visione superiore d\u00e0 loro il sopravvento. L'arrivo della mandria al Delta dell'Okavango coincide con le alluvioni stagionali che trasformano il deserto in un lussureggiante mondo acquatico.\nUna madre e un cucciolo di megattera vengono ripresi dall'alto e sott'acqua nei loro terreni di riproduzione nei mari poco profondi della zona torrida. Non c'\u00e8 niente da mangiare qui per la madre, quindi deve guidare il suo cucciolo in un viaggio di 6.400 chilometri a sud verso i ricchi terreni di caccia vicino all'Antartide, la migrazione pi\u00f9 lunga di qualsiasi mammifero marino. Lungo il percorso, navigano in mari pericolosi dove vengono filmati i grandi squali bianchi mentre fanno breccia durante la caccia. Leoni marini, pesci vela e delfini si uniscono per attirare un branco di piccoli pesci. A ottobre entrano nelle acque polari e a dicembre il sole antartico ha sciolto la banchisa per formare baie riparate. Qui, le balene vengono mostrate mentre si nutrono di krill intrappolandoli in reti di bolle.\nDistribuzione.\nIl film fu proiettato in anteprima il 14 luglio 2007 al Vaduz Film Festival, e distribuito in gran parte dell'Europa tra la fine del 2007 e l'inizio del 2008. Nell'aprile 2008 fu annunciato che \"Earth\" sarebbe stato il primo lungometraggio distribuito dalla Disneynature, una nuova unit\u00e0 cinematografica della Walt Disney Studios specializzata in documentari naturalistici. Il film usc\u00ec in America del Nord, Italia e gran parte dell'America Latina il 22 aprile 2009 in occasione della Giornata della Terra; la Disney sostitu\u00ec il narratore britannico Patrick Stewart con James Earl Jones e oper\u00f2 alcune modifiche nel montaggio e nella colonna sonora, sostituendo tra l'altro le scene finali in cui si sensibilizza sui cambiamenti ambientali e il riscaldamento globale con dei filmati dietro le quinte che vengono mostrati durante i titoli di coda. La Walt Disney Studios Motion Pictures si \u00e8 occupata anche della distribuzione in Canada, in Italia e nei paesi dell'America Latina.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla Dubbing Brothers Int. Italia e diretto da Danilo De Girolamo, autore anche dell'adattamento dei dialoghi.\nEdizioni home video.\nIl film fu distribuito in DVD-Video e Blu-ray Disc nel Regno Unito il 17 marzo 2008; come extra sono inclusi il making of e delle interviste ai realizzatori. In Italia fu distribuito in DVD e BD il 24 settembre 2009; entrambe le edizioni includono il making of, mentre il BD include anche un commento Picture-in-Picture dei realizzatori e un menu principale interattivo che offre ulteriori video pop-up e curiosit\u00e0."}
{"id": "2144062", "revid": "71433", "url": "https://it.wikipedia.org/wiki?curid=2144062", "title": "Earth - La nostra terra", "text": ""}
{"id": "2144065", "revid": "599013", "url": "https://it.wikipedia.org/wiki?curid=2144065", "title": "C\u00e9lio Silva", "text": "Caratteristiche tecniche.\nGiocava come difensore centrale. \u00c8 stato soprannominato \"O Canh\u00e3o do Brasileir\u00e3o\" (Cannone del campionato brasiliano) per la grande potenza del suo tiro (uno dei suoi tiri durante un test organizzato da Globo Esporte \u00e8 stato misurato a 136 km/h).\nCarriera.\nClub.\nInizi\u00f2 la carriera nel 1987 con la maglia dell'Americano Futebol Clube, dal quale si trasfer\u00ec in seguito al Vasco da Gama, con cui rimase fino al 1990 vincendo un Campeonato Carioca. Nel 1991 pass\u00f2 poi all'Internacional, dove gioc\u00f2 fino al 1993 vincendo due campionati statali consecutivi e una Coppa del Brasile, nel 1992. Si trasfer\u00ec per la prima volta in Europa, al Caen, in Francia, dove gioc\u00f2 una sola stagione. Torn\u00f2 in patria per giocare con il Corinthians, squadra con la quale ottenne diversi successi, anche in campo internazionale, come nel 1996 con la vittoria del Trofeo Ram\u00f3n de Carranza. Nel 1998, poco dopo la vittoria in Coppa America, pass\u00f2 al Goi\u00e1s, squadra nella quale gioc\u00f2 20 partite durante il Campeonato Brasileiro S\u00e9rie A 1998; nel 1999 pass\u00f2 al Flamengo, giocando solo 8 partite. Si ritir\u00f2 nel 2003 con la maglia del Marc\u00edlio Dias, dopo una non fortunatissima esperienza in Cile.\nHa all'attivo 156 presenze nel campionato brasiliano.\nNazionale.\nCon la Nazionale brasiliana gioc\u00f2 11 partite dal 1992 al 1997, venendo incluso nella rosa dei convocati per la Copa Am\u00e9rica 1997."}
{"id": "2144086", "revid": "712828", "url": "https://it.wikipedia.org/wiki?curid=2144086", "title": "Torre Lotta", "text": ""}
{"id": "2144088", "revid": "188323", "url": "https://it.wikipedia.org/wiki?curid=2144088", "title": "Sbandata", "text": ""}
{"id": "2144089", "revid": "287204", "url": "https://it.wikipedia.org/wiki?curid=2144089", "title": "Hockey Club Energie Karlovy Vary", "text": "L'HC Energie Karlovy Vary \u00e8 una squadra di hockey su ghiaccio ceca che milita in Extraliga.\nStoria.\nFondata nel 1932 da alcuni appassionati con il nome \"SK Slavia Karlovy Vary\", la squadra giocava inizialmente sulla superficie gelata di un piccolo laghetto, conosciuto con il nome di Piccola Versailles (Mal\u00e1 Versailles), fino al 1948 quando venne costruita a Karlovy Vary la prima superficie di ghiaccio artificiale. Il Club raggiunse visibilit\u00e0 nelle stagioni dal 1951 al '55, quando la squadra (che nel frattempo fu ribattezzata \"Dynamo\") cominci\u00f2 a farsi notare per alcuni risultati prestigiosi, tra i quali il 2:3 con la \"Lokomotiv Mosca\" o l'8:5 sulla Nazionale della Repubblica Ceca in un'amichevole di preparazione per il Campionato del Mondo.\nNella stagione 1954-55, a causa di alcuni gravi infortuni, la squadra scese in seconda lega.\nAltro cambio di nome nel 1965, quando la squadra fu nuovamente rinominata \"Slavia\".\nNegli anni settanta il Club affront\u00f2 diversi problemi, arrivando a perdere la licenza per poter utilizzare lo stadio del ghiaccio a causa della scarsa manutenzione. Si rese necessario costruirne un altro, iniziato nel 1975 ed ultimato e coperto alla fine degli anni ottanta. Nel 1990 si completarono gli spogliatoi, si aggiunse l'aria condizionata, un refrigeratore pi\u00f9 efficiente e migliorato il plexiglas. Questa arena \u00e8 stata utilizzata dall'\"HC Energie Karlovy Vary\" fino al termine della stagione 2008/09, sostituita dalla nuova, la KV Arena , pi\u00f9 capiente e polifunzionale, dalla stagione 2009/10.\nProblemi economici, connessi con il disinteresse della citt\u00e0, provocarono un altro momento duro: la caduta nel Campionato Regionale (nota sul livello dei campionati: 1) Extraliga, 2) 1 Lega, 3) 2 Lega, 4) Campionato Regionale).\nDagli anni novanta l'intervento di nuovi sponsor, tra cui la societ\u00e0 di liquori Jan Becher (1991) e Sokolovsk\u00e1 Uheln\u00e1 (2002), portarono liquidit\u00e0 ma anche al doppio cambiamento del nome della Squadra: prima HC Becherovka, poi l'attuale HC Energie. Nel 1995 il team vinse il primo campionato e nel 1997 il team riusc\u00ec a tornare in Extraliga seppur non riuscendo a battere l'Opava, ma prendendo il posto del fallito Olomouc.\nNella stagione 2007/08 l'HC Energie Karlovy Vary si \u00e8 classificata seconda perdendo la finale con l'HC Slavia Praha.\nNella stagione 2008/09 l'HC Energie Karlovy Vary si \u00e8 aggiudicato il Titolo Nazionale battendo l'HC Slavia Praha per 4:2.\nNella stagione 2009/10 l'HC Energie Karlovy Vary ha mantenuto la permanenza in Extraliga disputando i playout.\nFamosi giocatori di hockey provenienti da Karlovy Vary ed approdati in NHL sono Vaclav \u0160in\u00e1gl e Tom\u00e1\u0161 Vokoun"}
{"id": "2144092", "revid": "287204", "url": "https://it.wikipedia.org/wiki?curid=2144092", "title": "High School Musical - Lo spettacolo", "text": "High School Musical - Lo spettacolo \u00e8 la versione teatrale del film musical americano prodotto da Disney Channel \"High School Musical\".\nTrama.\nLa storia vede al centro della vicenda il personaggio di Troy Bolton, popolarissimo capitano della squadra di basket scolastica, e quello di Gabriella Montez, studentessa genio nelle materie scientifiche. Un incontro casuale durante le vacanze di Natale, e il ritrovarsi compagni di banco nella stessa scuola, li aiuter\u00e0 a trovare la propria passione verso la musica. Tra mille difficolt\u00e0 e con l'aiuto dei loro amici, Chad Danforth e Taylor McKessie, i due ragazzi inseguono un sogno: diventare protagonisti del musical di fine anno della scuola, sfidando per\u00f2 i due temibili Sharpay e Ryan Evans.\nProduzione.\nLo spettacolo \u00e8 andato in scena in numerosi teatri d'Italia. Il prima parte del tour promozionale \u00e8 iniziata il 19 marzo 2008 con il debutto all'Allianz Teatro di Milano (ex teatro della Luna) ed \u00e8 terminata a Torino il 25 maggio 2008. La stagione estiva si \u00e8 invece aperta a Bergamo il 22 luglio 2008 e si \u00e8 conclusa a Caserta il 29 settembre 2008. Il lungo tour \u00e8 poi ripreso a Mantova poco tempo dopo, per la precisione l'11 ottobre 2008, ed \u00e8 finito il 17 maggio 2009 a Cassano Magnago. Queste sono alcune delle pi\u00f9 importanti citt\u00e0 che il cast ha affrontato durante le varie stagioni: Bergamo, Padova, Pescara, Agrigento, Mantova, Lucca, Torino, Roma, Firenze, Napoli e Palermo."}
{"id": "2144093", "revid": "712828", "url": "https://it.wikipedia.org/wiki?curid=2144093", "title": "Ken il guerriero - La leggenda di Toki", "text": " \u00e8 un film d'animazione che \u00e8 distribuito in Italia direttamente in DVD nel 2009. Costituisce il quarto di cinque capitoli della pentalogia intitolata \"Ken il guerriero - La leggenda\".\nTrama.\nIl piccolo Toki viene adottato da Ryuken insieme al fratello Raoul, ma si occupa delle faccende domestiche, limitandosi a spiare gli allenamenti massacranti del fratello; eppure un giorno stende un cacciatore che gli ha ucciso il cagnolino, grazie alle mosse che imparato guardando di nascosto; Ryuken lo ferma e capisce che ha un talento naturale, cos\u00ec gli chiede se vuole apprendere la Sacra Scuola di Hokuto, ricordandogli che da grande dovr\u00e0 battersi con Raoul per la successione; Toki accetta, desideroso di avvicinarsi al fratello.\nAnni dopo, Julia e Kenshiro osservano la tecnica di Toki ormai affinata a dovere; Ken la paragona ad una danza, ma Raoul contesta sostenendo che sia il ballo del Dio della Morte. Ryuken \u00e8 quasi convinto di voler nominare Toki successore, poich\u00e9 si avvicinano per il mondo tempi bui e la forza di Hokuto sar\u00e0 presto necessaria. Sara, una giovane donna che vive con loro, pressata da Ryuken, rivela che Toki si \u00e8 ammalato. Scoppia la guerra atomica; Toki, Kenshiro e Julia corrono ad un rifugio, ma non c'\u00e8 posto per tutti; Toki spinge i due giovani dentro e resta fuori esposto al pulviscolo radioattivo. In queste condizioni, rinuncia alla successione e prende la decisione di aiutare i malati con le conoscenze dei punti di pressione; Sara lo segue facendogli da assistente e scrivendo molte nozioni che Toki le spiega oralmente.\nStacco temporale. Dopo la sconfitta di Souther, \u00e8 ora che Raoul e Toki si affrontino; prima che accada Toki promette a Sara (ormai chiaramente innamorata di lui) di tornare da lei; il secondogenito di Hokuto si affida a lei per colpire un particolare punto segreto, e la pressione esercitata provoca a Toki un dolore immenso che sembra arrivare fino al cielo. Il duello tra Toki e Raoul avviene non lontano dalle tombe che i due hanno costruito per i genitori, assieme ad altre due per se stessi.\nL'inizio sembra in parit\u00e0 ma presto il vantaggio passa a Raoul, libero da preoccupazioni e pi\u00f9 sano del fratello; allora Toki ricorre alla tecnica aggressiva di Raoul, che ha imparato durante gli anni d'addestramento; sembra prendere il sopravvento, tanto che la Stella Avvisaglia di Morte brilla per tutti e due. Ma Raoul intuisce che Toki ha stimolato i punti \"sekkakou\" sulle gambe per ottenere un momentaneo aumento delle capacit\u00e0 fisiche diminuendo la durata della sua vita, e l'effetto si sta esaurendo; eppure il Re di Hokuto \u00e8 commosso dal comportamento del fratello, che volutamente rischia la morte per avvicinarsi a lui nell'unico modo possibile, tentare di superarlo e dimostrarsi suo degno rivale; per questo Raoul lo risparmia, colpendo la roccia per sfogare il rancore contro un destino crudele e lo lascia a vivere in pace il tempo che gli rimane.\nIl giorno dopo, Sara abbraccia Toki, tornato per trascorrere gli ultimi momenti in pace.\nDoppiaggio.\nSono elencati di seguito i doppiatori originali e italiani dei personaggi del film."}
{"id": "2144096", "revid": "21880", "url": "https://it.wikipedia.org/wiki?curid=2144096", "title": "A\u00e7ai", "text": ""}
{"id": "2144097", "revid": "1793900", "url": "https://it.wikipedia.org/wiki?curid=2144097", "title": "Banbury", "text": "Banbury \u00e8 una citt\u00e0 di 43.867 abitanti della contea dell'Oxfordshire, in Inghilterra, rinomata per un dolce tipico, il Banbury cake, prodotto con una ricetta segreta almeno dal 1608 o, secondo l'interpretazione di una fonte precedente, dal 1586.\nIl 12 dicembre 1872 il muro di una sua abitazione fu colpito da un meteorite."}
{"id": "2144099", "revid": "599013", "url": "https://it.wikipedia.org/wiki?curid=2144099", "title": "Lambrusco Mantovano", "text": "Il Lambrusco Mantovano \u00e8 un vino DOC la cui produzione \u00e8 consentita nella provincia di Mantova.\nStoria.\nIl lambrusco mantovano \u00e8 un prodotto DOC dal 1987 ma la tradizione vitivinicola nel mantovano \u00e8 invece ben pi\u00f9 remota. La coltivazione del vitigno nei territori mantovani \u00e8 infatti documentata addirittura da Virgilio, ma furono i monaci benedettini nei territori dell'abbazia di Polirone a San Benedetto Po a dare impulso alla cosa, tramandando fino ai giorni nostri una consolidata tradizione.\nIl lambrusco \u00e8 solito ad essere bevuto nei mesi freddi e miscelato con i marobini (Maruben in Dialetto casalasco-viadanese).\nProduzione.\n\"Provincia, stagione, volume in ettolitri\""}
{"id": "2144106", "revid": "729019", "url": "https://it.wikipedia.org/wiki?curid=2144106", "title": "Bicester", "text": "Bicester \u00e8 una citt\u00e0 di 32.642 abitanti della contea dell'Oxfordshire, in Inghilterra.\nBicester ospita l'omonimo Bicester Village, uno dei pi\u00f9 visitati shopping center in Inghilterra."}
{"id": "2144108", "revid": "599013", "url": "https://it.wikipedia.org/wiki?curid=2144108", "title": "Ryan Millar", "text": "Giocava nel ruolo di centrale.\nCarriera.\nClub.\nRyan inizia la sua carriera nelle giovanili dell'universit\u00e0 di Palmdale, e nel 2000 approda nel massimo campionato italiano, nelle file di Forl\u00ec. Dopo la retrocessione della squadra romagnola si trasferisce a Montichiari, dove rester\u00e0 fino al 2005, anno di trasferimento nella squadra di Trento. Dopo un anno di pausa dalla pallavolo giocata ritorna in campo nella Sparkling Volley Milano. Qui si trova coinvolto nelle problematiche della societ\u00e0, e per diversi mesi non riceve lo stipendio. Alla fine del campionato 2007-2008, a causa del fallimento della societ\u00e0 milanese, si trasferisce in Turchia.\nNazionale.\nLa sua avventura in nazionale inizia nel 1998, e prosegue per 10 anni in un crescendo di successi. Le prime soddisfazioni riguardano la Coppa America, con il secondo posto nel 1999. Nella stessa competizione vince la medaglia di bronzo nel 2000, mentre salir\u00e0 sul gradino pi\u00f9 alto del podio nel 2007. Nel campionato nordamericano arrivano invece soltanto successi: medaglia d'oro per tre edizioni consecutive (2003, 2005 e 2007). In ambito continentale conquista anche una medaglia d'oro nell'edizione del 2006 della Coppa Pan-americana.\nIn campo internazionale sfiora la vittoria nel Grand Champions Cup 2005. Arrivano poi una medaglia di bronzo e una d'oro in due edizioni consecutive della World League.\nRyan \u00e8 una pedina indispensabile nella nazionale che ha dominato la scena pallavolistica mondiale nel 2008. Dopo la vittoria della World League 2008, arriva il successo pi\u00f9 importante: quello del torneo olimpico, arrivato sconfiggendo in finale il favorito Brasile con il risultato di 3 a 1.\nAllenatore.\nFinora l'unica esperienza di allenatore risale alla stagione 2006-2007. Dopo aver salutato Trento ritorna in patria, e fa l'assistente allenatore della BYU, l'Universit\u00e0 dello Utah, uno dei college statunitensi pi\u00f9 forti per quanto riguarda il volley. A fine stagione decide di riprendere l'attivit\u00e0 agonistica e ritorna in Italia."}
{"id": "2144111", "revid": "729019", "url": "https://it.wikipedia.org/wiki?curid=2144111", "title": "Burford", "text": "Burford (pronuncia [ /\u02c8b\u025d\u02d0f\u025ad/]) \u00e8 un piccolo paese di 1.340 abitanti della contea dell'Oxfordshire, in Inghilterra. \nSi trova nella regione collinosa chiamata Cotswolds, meta turistica ed area d'interesse naturalistico, ed \u00e8 attraversato dal fiume Windrush. Dista circa 29\u00a0km a ovest di Oxford, 35\u00a0km a sudest di Cheltenham e soli 3.2\u00a0km dal confine con la contea del Gloucestershire. Il suo nome deriva dalle parole dell'inglese antico \"burh\" (paese fortificato o di collina) e \"ford\" (guado).\nStoria.\nLa storia di questo piccolo paese ha inizio a met\u00e0 del periodo anglosassone con la creazione di un villaggio, vicino al luogo dove venne poi costruito l'edificio della \"Burford Priory\". Tale insediamento continu\u00f2 ad esistere fino alla conquista normanna dell'Inghilterra, dopo la quale venne costruita la nuova Burford. Nel luogo dell'antico villaggio fu costruito un ospedale, che continu\u00f2 a funzionare fino alla dissoluzione dei monasteri in Inghilterra voluta da Enrico VIII; al suo posto venne costruito l'edificio della Burford Priory, quarant'anni dopo, nel 1580 circa.\nNel 1649, la chiesa del paese venne utilizzata come prigione (durante la guerra civile inglese): alcuni prigionieri lasciarono scritte e graffiti, che si possono tuttora vedere nella chiesa.\nTra il XIV ed il XVII secolo Burford ebbe grande importanza per la sua lana. Il \"Tolsey\", situato lungo la strada principale della cittadina, rivest\u00ec un ruolo molto importante per il commercio della lana locale, ed ora \u00e8 un museo.\nIl centro cittadino \u00e8 caratterizzato da edifici costruiti a partire dal XV secolo. L'edificio pi\u00f9 degno di nota, tuttavia, \u00e8 la chiesa dedicata a san Giovanni Battista."}
{"id": "2144113", "revid": "1616893", "url": "https://it.wikipedia.org/wiki?curid=2144113", "title": "Bibionoidea", "text": "Bibionoidea , \u00e8 una superfamiglia di insetti dell'ordine dei Ditteri (Nematocera: Bibionomorpha), associati ad ambienti terrestri.\nDescrizione.\nGli adulti dei Bibionoidea sono insetti apparentemente simili a zanzare ma di dimensioni relativamente grandi rispetto alla generalit\u00e0 dei Nematoceri, di colore generalmente scuro, caratterizzato da uno spiccato dimorfismo sessuale in relazione alla morfologia degli occhi e delle antenne. L'aspetto \u00e8 robusto nei Bibionidae, esile negli Hesperinidae. Tegumento generalmente peloso.\nIl capo \u00e8 libero, provvisto di occhi sviluppati e di tre ocelli. Nei maschi dei Bibionidae \u00e8 oloptico e gli occhi si suddividono in due aree morfologicamente distinte. Le antenne sono brevi nei Bibionidae, lunghe negli Hesperinidae. L'apparato boccale \u00e8 di tipo succhiante, non pungente per l'assenza delle mandibole.\nIl torace \u00e8 corto e convesso, zampe relativamente lunghe e robuste nei Bibionidae, sottili e allungate negli Hesperinidae. Le ali sono ben sviluppate, con venatura semplificata. Le nervature sono particolarmente robuste nella zona costale, con radio e subcosta molto ravvicinate e costa prolungata fino ai rami del settore radiale. La radio presenta 2 o 3 ramificazioni: la R1 che confluisce nel margine costale e R4+5 che pu\u00f2 restare indivisa oppure biforcarsi verso l'apice dell'ala; manca la R2+3. La media si biforca in due rami. Due sono le vene trasversali, bene evidenti: la radio-mediale (r-m), che connette il settore radiale alla media, prima delle biforcazioni, e la medio-cubitale (m-cu), che connette la media alla cubito: in genere \u00e8 dislocata fra la media e la base di CuA1 oppure, pi\u00f9 distalmente, fra la base di M2 e il tratto intermedio di CuA1. La venatura delimita perci\u00f2 due evidenti cellule chiuse basali nella regione remigante.\nGli adulti sono glicifagi ed hanno abitudini diurne. Per le loro abitudini e i corpo peloso contribuiscono all'impollinazione incrociata. Le larve, apode ed eucefale, hanno il corpo oblungo, armato di processi dorsali vivono nei terreni umidi e ricchi di sostanza organica. Si nutrono prevalentemente di funghi e materiali organici in decomposizione, ma sovente possono causare danni alle radici delle piante.\nSistematica.\nLa superfamiglia comprende nel complesso circa 700 specie ed \u00e8 rappresentata in quasi tutte le regioni zoogeografiche della Terra. L'inquadramento sistematico non \u00e8 pienamente condiviso e in letteratura sono citate differenti classificazioni e suddivisioni della superfamiglia Bibionoidea \"sensu strictu\". L'interpretazione pi\u00f9 recente \u00e8 quella di suddividere la superfamiglia Bibionoidea in due famiglie, Bibionidae e Hesperinidae, separando in quest'ultima il genere \"Hesperinus\". La suddivisione in sottofamiglie, trib\u00f9 e sottotrib\u00f9 fa capo alla revisione di (2000):\nUn'altra classificazione interpreta la famiglia Bibionidae in senso lato comprendendovi anche il genere \"Hesperinus\" e suddividendola in due sottofamiglie:\nUna terza classificazione suddivide la superfamiglia Bibionoidea in tre famiglie, separando dai Bibionidae anche i generi \"Penthetria\" e \"Plecia\". Questa classificazione appare ormai superata nelle pi\u00f9 recenti pubblicazioni, tuttavia l\"'Integrated Taxonomic Information System\" adotta una classificazione riconducibile a quella di separando dai Bibionidae la famiglia Pleciidae:"}
{"id": "2144116", "revid": "1318658", "url": "https://it.wikipedia.org/wiki?curid=2144116", "title": "Porte de Choisy (metropolitana di Parigi)", "text": "Porte de Choisy \u00e8 una stazione sulla linea 7 (sulla diramazione Mairie d'Ivry) della metropolitana di Parigi ed \u00e8 ubicata nel XIII \"arrondissement\" di Parigi.\nLa stazione.\nUbicazione.\nEssa \u00e8 situata sotto il \"boulevard Mass\u00e9na\" a est del quadrivio della \"Porte de Choisy\"."}
{"id": "2144117", "revid": "74801", "url": "https://it.wikipedia.org/wiki?curid=2144117", "title": "Carterton (Oxfordshire)", "text": "Carterton \u00e8 una cittadina di abitanti della contea dell'Oxfordshire, in Inghilterra.\nNel 1944 nacque il calciatore Stan Horne."}
{"id": "2144118", "revid": "729019", "url": "https://it.wikipedia.org/wiki?curid=2144118", "title": "Pratt &amp; Whitney Canada", "text": "Pratt &amp; Whitney Canada (P&amp;WC) \u00e8 un produttore canadese di motori aeronautici. P&amp;WC ha sede a Longueuil, Qu\u00e9bec, poco distante da Montr\u00e9al. P&amp;WC \u00e8 un distaccamento dell'azienda americana Pratt &amp; Whitney (P&amp;W), che a sua volta fa parte della holding United Technologies Corporation.\nP&amp;WC si occupa della costruzione di motori aeronautici turboventola per business jet ed \u00e8 dotata di una propria struttura di ricerca, sviluppo, costruzione e vendita.\nStoria.\nLa Pratt &amp; Whitney Canada \u00e8 stata fondata nel 1928 per fungere da centro di assistenza per i motori della P&amp;W. Durante la Seconda guerra mondiale si \u00e8 occupata del montaggio dei Pratt &amp; Whitney Wasp costruiti negli Stati Uniti. Nel 1952 la produzione di motori Wasp \u00e8 stata interamente trasferita alla P&amp;WC in quanto la P&amp;W aveva deciso di concentrarsi unicamente sullo sviluppo di motori a reazione.\nNei tardi anni cinquanta, un team di 12 ingegneri della P&amp;WC ha iniziato lo sviluppo del primo motore turboelica costruito in Canada, il PT6. I primi esemplari sono divenuti operativi nel 1963 montati sui Beechcraft 18."}
{"id": "2144124", "revid": "729019", "url": "https://it.wikipedia.org/wiki?curid=2144124", "title": "Charlbury", "text": "Charlbury \u00e8 una citt\u00e0 di 2.984 abitanti della contea dell'Oxfordshire, in Inghilterra."}
{"id": "2144127", "revid": "228587", "url": "https://it.wikipedia.org/wiki?curid=2144127", "title": "Ken il guerriero - La leggenda del vero salvatore", "text": " \u00e8 un film d'animazione uscito nelle sale giapponesi l'11 ottobre 2008. Costituisce il quinto ed ultimo capitolo della pentalogia intitolata \"Ken il guerriero - La leggenda\".\nTrama.\nIl film inizia con un esclusivo retroscena mai narrato: il matrimonio tra Kenshiro e Julia, celebrato dopo la battaglia finale contro Raoul; all'annuncio da parte di Julia di essere incinta, Ken comincia a narrare al figlio non ancora nato una storia ambientata nel passato...\nKenshiro viene trovato da una famiglia che vaga nel mondo post-atomico: poco dopo arrivano degli schiavisti che catturano i quattro sfortunati; il loro capo Guruma vorrebbe uccidere Kenshiro, che giudica inutile, ma il giovane Dan (che in realt\u00e0 \u00e8 una ragazzina) riesce a convincerli a risparmiarlo; Guruma li fa portare tutti in una citt\u00e0 governata dal tiranno Shisuka, un uomo che ha trovato una sorgente d'acqua incontaminata e se ne serve per asservire tutti al suo volere; nella cella che ospita la famiglia e Kenshiro c'\u00e8 anche un vecchio a cui sono stati tagliati i tendini delle caviglie; ridotto ad una vita apatica, l'uomo comincia a reagire solo quando Kenshiro rivela il proprio nome ai suoi salvatori.\nGuruma fa combattere Kenshiro in un'arena dove il giovane maestro dell\"'Hokuto Shinken\" si sbarazza facilmente di un avversario gigantesco ma non vuole ucciderlo, e non pu\u00f2 neppure farlo; Fuugen, il vecchio rinchiuso con lui, lo avverte di attendere la guarigione, poich\u00e9 le ferite sul petto hanno disallineato i meridiani del corpo; finch\u00e9 non sar\u00e0 ripristinato l'equilibrio Kenshiro non sar\u00e0 capace di generare l'energia interiore per colpire i punti di pressione. Mentre il tempo passa Kenshiro viene a sapere che Shisuka non si fida neppure delle guardie, tanto da tenere i loro bambini in ostaggio; anche Guruma deve sottostare al ricatto; Kenshiro sgattaiola nel palazzo del despota per ucciderlo, ma viene scoperto e legato sulla pubblica piazza come esempio.\nFuori della citt\u00e0, un uomo di nome Jugai, un altro discepolo del \"Nanto Seiken\", sta preparando l'invasione e a tal fine invia due spie a scoprire dove si trova il dispositivo che avvia l'autodistruzione di tutta la citt\u00e0; Jugai \u00e8 un uomo enigmatico, capace di un profondo senso dell'onore ma anche di crudelt\u00e0 efferate, che motiva ricordando che in quest'epoca tutti gli uomini sono come animali pronti a saltarsi addosso a vicenda.\nQuando l'invasione comincia, Shisuka viene ferito mortalmente e lasciato a morire; senza ordini, le guardie liberano i prigionieri e armano i cittadini per montare una disperata difesa; Kenshiro \u00e8 ancora legato in piazza e rischia la vita, ma prima Guruma e poi Fuugen gli fanno scudo: Guruma vorrebbe solo riabbracciare il figlio, mentre Fuugen ha un motivo pi\u00f9 profondo. Il vecchio ha riconosciuto Kenshiro come erede di Hokuto perch\u00e9 un tempo egli stesso era maestro del \"Nanto Koshu Ken\" (tecnica dell'Aquila Solitaria di Nanto), che ha trasmesso sia a Shin che a Jugai; quest'ultimo gli ha procurato le ferite alle caviglie perch\u00e9 nessun altro apprendesse la tecnica; giunto a questo punto Fuugen pu\u00f2 solo puntare su Kenshiro per riscattarsi e trovare qualcuno adatto a portare ordine nel mondo; finalmente, per la prima volta, Kenshiro scatena la sua rabbia e diventa il guerriero che tutti conosceranno in seguito; sterminato l'esercito invasore, Ken e Jugai si affrontano e l'uomo di Hokuto uccide quello di Nanto, che muore serenamente riconoscendo al suo avversario quelle qualit\u00e0 morali che a lui mancano.\nMentre tutti festeggiano Shisuka, ancora vivo e folle di rabbia, riesce a raggiungere il telecomando di riserva e innesca le bombe che distruggono la citt\u00e0; nessuno sopravvive, tranne Kenshiro che riemerge faticosamente dalle macerie, urlando di rabbia e dolore per non averli salvati.\nTempo dopo, gli uomini di Zeta (il predone del primo episodio della storia originale) attaccano Kenshiro, che li sgomina senza piet\u00e0; pi\u00f9 tardi, nel villaggio di Lynn, Zeta attacca e prende la bambina in ostaggio, e Kenshiro lo colpisce con il suo \"Hokuto Hyakuretsu Ken\" (i 100 Pugni Devastanti di Hokuto) pronunciando per la prima volta la frase: \"Tu sei gi\u00e0 morto!\"\nDistribuzione.\n\u00c8 uscito nelle sale cinematografiche italiane il 15 luglio 2011.\nSulla televisione italiana \u00e8 stato trasmesso il 31 dicembre 2011 dal canale Man-ga.\nDoppiaggio.\nSono elencati di seguito i doppiatori originali e italiani dei personaggi del film."}
{"id": "2144129", "revid": "339392", "url": "https://it.wikipedia.org/wiki?curid=2144129", "title": "Battaglia del Mare Sardonio", "text": ""}
{"id": "2144130", "revid": "767487", "url": "https://it.wikipedia.org/wiki?curid=2144130", "title": "Pedro Reinel", "text": "Biografia.\nPedro Reinel \u00e8 stato un navigatore e cartografo portoghese vissuto tra il XV e XVI secolo. \u00c8 considerato l'autore della pi\u00f9 antica carta nautica firmata del Portogallo, databile circa al 1485.\nLa carta disegnata da Pedro Reinel raffigura l'Europa occidentale, parte dell'Africa e mostrava le esplorazioni condotte da Diogo C\u00e3o fra il 1482 ed il 1485.\nAssieme al suo figlio Jorge Reinel e al cartografo Lopo Homem partecip\u00f2 alla stesura dell'Atlante Miller del 1519.\nLa sua carta atlantica del 1504, detta planisfero di Reinel, \u00e8 la prima carta nautica a riportare le indicazioni delle latitudini. Ora si trova alla Bayerische Staatsbibliothek."}
{"id": "2144132", "revid": "1602064", "url": "https://it.wikipedia.org/wiki?curid=2144132", "title": "Chipping Norton (Regno Unito)", "text": ""}
{"id": "2144135", "revid": "324090", "url": "https://it.wikipedia.org/wiki?curid=2144135", "title": "Didcot", "text": "Didcot \u00e8 una cittadina di 25.231 abitanti della contea dell'Oxfordshire, in Inghilterra. Situata nella valle del Tamigi, si trova una ventina di km a sud di Oxford.\nDidcot ospita una grossa centrale termoelettrica a ciclo combinato di carbone, gasolio e metano."}
{"id": "2144139", "revid": "729019", "url": "https://it.wikipedia.org/wiki?curid=2144139", "title": "Cropredy", "text": "Cropredy \u00e8 un villaggio dell'Oxfordshire, in Inghilterra."}
{"id": "2144141", "revid": "287204", "url": "https://it.wikipedia.org/wiki?curid=2144141", "title": "Puntius lateristriga", "text": "Una volta classificato nel genere \"Barbus\", Puntius lateristriga \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nQuesta specie \u00e8 endemica delle acque dolci della penisola della Malaysia e nel Borneo. Abita acque correnti e ben ossigenate di corsi d'acqua di montagna, frequentemente sotto le cascate.\nDescrizione.\nIl corpo \u00e8 allungato, compresso ai fianchi, con dorso alto. Le pinne sono robuste, la coda \u00e8 bilobata. La livrea prevede un fondo variabile dal bruno verde al grigio bruno, pi\u00f9 scuro sul dorso e sul capo, solcato da due grosse fasce triangolari verticali nere, con vertice verso il ventre. Una spessa linea orizzontale nera parte dalla seconda fascia e arriva fino alla pinna caudale. Le pinne sono grigiastre, tendenti al trasparente. \nRaggiunge una lunghezza massima di 18 cm.\nRiproduzione.\nLe uova sono disperse nell'acqua dopo la fecondazione.\nAlimentazione.\nSI nutre di detriti vegetali, vermi, crostacei e insetti.\nAcquariofilia.\n\"P. lateristriga\" \u00e8 un pesce allevato e commercializzato meno frequentemente degli altri congeneri, ma ugualmente conosciuto."}
{"id": "2144142", "revid": "729019", "url": "https://it.wikipedia.org/wiki?curid=2144142", "title": "Faringdon", "text": "Faringdon \u00e8 una citt\u00e0 di 5.600 abitanti della contea dell'Oxfordshire, in Inghilterra."}
{"id": "2144144", "revid": "125318377", "url": "https://it.wikipedia.org/wiki?curid=2144144", "title": "Tomas Transtr\u00f6mer", "text": "Biografia, opera, riconoscimenti.\nNato a Stoccolma, frequenta la Scuola Latina di S\u00f6dra e si laurea in Psicologia presso l'Universit\u00e0 di Stoccolma nel 1956. Nel 1954 aveva pubblicato una raccolta poetica intitolata \"17 dikter\" (\"17 poesie\"), nella quale racchiudeva anche alcune opere realizzate all'et\u00e0 di tredici anni. Nel 1990 \u00e8 stato colpito da un ictus, che tuttavia non gli ha impedito di continuare a scrivere: nel 1993, infatti, ha pubblicato \"Minnena ser mig\" (\"I ricordi mi guardano\"), la sua prima autobiografia, e nel 2004 \"Den stora g\u00e5tan\", (\"Il grande enigma\"), la sua pi\u00f9 celebre - a livello europeo - raccolta di versi, che \u00e8 stata pubblicata nel Regno Unito con il titolo \"The Great Enigma\" (\"Il Grande Enigma\").\nTranstr\u00f6mer \u00e8 molto amico del poeta statunitense Robert Bly, con il quale si \u00e8 impegnato per anni in una fitta corrispondenza; Bly \u00e8 stato anche traduttore in inglese di varie sue opere. Questa corrispondenza \u00e8 stata raccolta nel libro \"Air Mail\", opera che tratta le tematiche pi\u00f9 varie non sempre \"in modo tradizionale\", critica che gli \u00e8 stata mossa.\nHa vinto diversi premi letterari, tra i quali in particolare il prestigioso macedone Premio Struga, che \u00e8 stato assegnato ad autori molto significativi della letteratura mondiale. Come scrittore in prosa, comunque, non ha mai avuto successo commerciale.\nNel 2011 gli \u00e8 stato conferito il Premio Nobel per la letteratura; prima di lui l'ultimo poeta premiato era stata l'autrice polacca Wis\u0142awa Szymborska, nel 1996.\n\u00c8 morto il 26 marzo 2015 all'et\u00e0 di 83 anni a seguito di un secondo ictus dopo quello che gi\u00e0 lo colp\u00ec nel 1990.\nPoetica.\n\u00c8 stato talvolta accusato da altri poeti, specialmente negli anni settanta, di essere troppo legato alla tradizione letteraria svedese e di tralasciare i grandi mutamenti contemporanei, non parlandone in poesie e romanzi. La sua opera, in effetti, \u00e8 posta da alcuni critici come a met\u00e0 tra il Modernismo, l'Espressionismo e il Surrealismo, tre correnti artistiche e letterarie di solito considerate come appartenenti al passato.\nLa sua poetica, in generale, \u00e8 concentrata sulla ricerca dell'uomo nella vita di tutti i giorni, espressa anche in versi mistici e nella descrizione degli universali aspetti della mente e del suo immenso potere, indipendentemente da concetti etici come bene e male. Maria Cristina Lombardi, nell'introduzione a \"Poesia dal silenzio\", sottolinea per\u00f2 anche l'oscillazione \"monadica\" verso \"altri mondi e immagini cosmiche\".\nNelle brevissime composizioni de \"Den stora g\u00e5tan\" (\"Il Grande Mistero\"), del 2004, il poeta affronta in particolare una riflessione sul suo rapporto con Dio (\"\u00c8 successo qualcosa. / La luna illuminava la stanza. / Dio ne era a conoscenza\") in quella che, secondo Roberto Galaverni, \u00e8 una \"prossimit\u00e0 al silenzio\"."}
